
PATROLOGIAE TOMUS LXXX.

PATRES QUI IN uII SAECULI PRIMA PARTE FLORUERUNT.

TOMUS UNICUS.


PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORAE.

PATROLOGIAE TOMUS LXXX.


PATRES QUI IN uII SAECULI PRIMA PARTE FLORUERUNT.



TOMUS UNICUS.
uENIT 7 FRANCIS.

PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume title page


SCRIPTORUM ECCLESIASTICORUM QUI IN uII SAECULI PRIMA PARTE FLORUERUNT OPERA OMNIA,

ORDINE CHRONOLOGICO DIGESTA, IUXTA MEMORATISSIMAS EDITIONES GALLANDII, MANSI, DUGDALII, WILKINESII, GOLDASTI, BREQUIGNY, NICOL. ANTONII, FLORESII, NECNON ALIORUM RECOGNITA, EXPRESSA ET EMENDATA. COLLECTIO, SI QUA ALIA, INSIGNIS NEC MINUS DUO ET TRIGINTA NUMERO AUCTORES COMPREHENDENS. NEMPE

S. EUTROPIUM,



TARRAM MONACHUM,



DINOTHUM ABBATEM,



DYNAMIUM PATRICIUM,



S. AUGUSTINUM ANGLOR. APOSTOLUM,



S. BONIFACIUM PAPAM Iu,



BULGARANUM COMITEM,



PAULUM EMERIT.,



GONDEMARUM REGEM,



MARCUM CASSINENSEM,



S. WAHARNARIUM,



S. COLUMBANUM,



S. ALPHANUM,



S. AILERANUM,



ETHELBERTUM REGEM,



DEUSDEDIT PAPAM,



SISEBUTHUM REGEM,



S. BERTHICHRAMNUM,



S. PROTADIUM,



BONIFACIUM PAPAM u,



SONNATIUM,



CLOTARIUM II REGEM,



HONORIUM PAPAM I,



DAGOBERTUM I REGEM,



S. HADOINDUM,



S. SULPICIUM BITURIC.,



S. AUTBERTUM,



IOANNEM PAPAM Iu,



MAXIMUM CAESARAUGUST.,



uICTOREM CARTHAG.,



S. BRAULIONEM,



TAIONEM.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS, EDITORE.

TOMUS UNICUS.


PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


ELENCHUS HUIUS OCTOGESIMI TOMI.

S. Eutropius 	9
Tarra monachus. 	19
Dinothus abbas. 	21
Dynamius patricius. 	23
S. Augustinus, Anglorum apostolus. 	41
S. Bonifacius papa Iu. 	97
Bulgaranus comes. 	107
Paulus Emeritanus 	111
Gondemarus rex. 	179
Marcus Cassinensis. 	183
S. Waharnarius. 	185
S. Columbanus. 	201
S. Alphanus. 	325
S. Aileranus. 	327
Ethelbertus rex. 	341
Deusdedit papa. 	355
Sisebuthus rex. 	365
S. Bertichramnus Cenomanensis episcopus. 	385
S. Protadius Bisontinus episcopus 	409
Bonifacius papa u. 	429
Sonnatius Rhemensis episcopus. 	441
Clotarius II, Francorum rex. 	445
Honorius papa I. 	463
Dagobertus I, Francorum rex. 	495
S. Hadoindus, Cenomanensis episcopus. 	565
S. Sulpicius, Bituricensis episcopus. 	573
S. Autbertus Cameracensis episcopus. 	593
Ioannes papa Iu. 	597
Maximus Cesaraugustanus. 	609
uictor Carthaginensis episcopus. 	635
S. Braulio, Cesaraugustanus episcopus. 	639
Taio, Cesaraugustanus episcopus. 	719





Main uolume text





ANNO DOMINI DC.
SANCTUS EUTROPIUS ABBAS ET EPISCOPUS.





NOTITIA HISTORICA IN EUTROPIUM.


 Eutropius sequitur, duobus iam laudatis Liciniano ac Seuero equalis, quem et sic describit Isidorus : Eutropius Ecclesie ualentine episcopus, dum adhuc in monasterio Seruitano degeret et pater esset monachorum, scripsit ad episcopum Licinianum, cuius supra fecimus mentionem, ualde utilem epistolam, in qua petit ab eodem pro qua re baptizatis infantibus chrismatis unctio tribuatur. De hac epistola in Liciniano diximus. Adiungit Isidorus: Scripsit et ad Petrum episcopum Irtabicensem  de districtione monachorum sermone salubri compositam epistolam, et ualde monachis necessariam  . Ioannes Biclarensis in Chronico : Eutropius abbas monasterii Seruitani, discipulus sancti Donati clarus habetur. Idem, in referendis  concilii Toletani III, sub Reccaredo Gothorum rege, actis, damnataque in eo Ariana impietate: Summa tamen synodalis  negotii penes sanctum Leandrum Hispalensis Ecclesie episcopum, et beatissimum  Eutropium monasterii Seruitani abbatem, fuit. Quo quid illustrius atque Eutropio honorificentius dici potuit? Summa enim apud uniuersam gentem auctoritate, doctrineque ac sanctitatis merito uigere oportuit eum, qui cum abbas tantum esset cuiusdam monasterii, tot inter totius Hispanie presules unus Leandro metropolitano Hispalensis Ecclesie, doctissimo, sanctissimo, ac regis auunculo equalis uisus fuerit, qui cum eo summam rerum consiliarius gubernaret, ac pestilentissime secte ab Hispanie limitibus generalis exturbationis modum et formam prescriberet. Beatissimi quidem sicut et sancti elogium, quo Biclarensis de Eutropio loquens utitur, uiuentibus adhuc, sed episcopis, uix autem aliis tributum uideas. Beatissimi sacerdotes in concilio isto  tertio a Reccaredo appellantur ii qui interfuerunt episcopi. Extra hos de Eutropio dictum, eo tempore quo Leander sanctus duntaxat audit, beatissimi preconium eximium quid plane continet.





SANCTI EUTROPII ABBATIS ET EPISCOPI EPISTOLA AD PETRUM PAPAM. DE OCTO uITIIS.



 Octo sunt uitia principalia que humanum genus infestant. Primum, gastrimargia, quod sonat uentris ingluuies; secundum; fornicatio; tertium, philargyria, id est auaritia, siue amor pecunie; quartum, ira, quintum; tristitia; sextum, acedia, id est anxietas  siue tedium cordis; septimum, cenodoxia, id est iactantia seu uana gloria; octauum, superbia. Hec igitur octo uitia, licet diuersos ortus ac difficiles efficientias habeant, sex tamen priora, id est, gastrimargia, fornicatio, philargyria, ira, tristitia, acedia,  quadam inter se cognatione et, ut dixerim, concatenatione, connexa sunt. Ita ut prioris exuberantia sequentium efficiatur exordium.

Nam de abundantia gastrimargie fornicationem, de fornicatione philargyriam, de philargyria iram, de ira tristitiam, de tristitia acediam, necesse est pullulare. Ideoque simili contra hec modo atque eadem ratione pugnandum est, et precedentium semper aduersus sequentes oportet nos inire certamen. Quamobrem, ut acedia uincatur, superanda est tristitia; ut tristitia propellatur, ira exstinguenda est; ut exstinguatur ira, philargyria conculcanda; ut euallatur philargyria, fornicatio compescenda est; ut fornicatio subruatur, gastrimargie uitium est castigandum. Residue uero due, id est, cenodoxia et superbia sibi  quidem similiter illa qua de superioribus diximus ratione iunguntur, ita ut incrementum prioris ortus efficiatur alterius. Cenodoxie exsuperantia superbie fomitem parit. Nam illis sex euulsis, hec duo uehementius fructificant, et illis mortuis, uiuacius iste pullulant et succrescunt. Unde et diuerso modo ab his duobus impugnamur.

In unumquodque illorum sex uitiorum tunc incidimus cum a precedentibus illorum fuerimus elisi. In his uero duobus etiam uictores post triumphos periclitamur.

Nam et ista octo uitia que commemorauimus in quatuor coniugationes et copulas diuiduntur. Gastrimargia namque et fornicatio peculiari consortio federantur, simili modo philargyria cum ira. Tristitia  quoque et acedia eadem copulatione iunguntur. Cenodoxia quoque atque superbia familiariter et ipsa sibi coniunguntur. Audiuisti copulationes, audi nunc genera uitiorum.

Gastrimargie genera sunt tria. Primum quod ante horam canonicam perurget Christianum comedere: in hac peccauit Ionathan, filius Saul, irrumpens iuramentum patris, unde nec uictoriam meruit populus de inimicis habere; secundum, ex quarumlibet escarum uel potus superfluitate, in qua peccauit populus Isreliticus cum fabricauit uitulum aureum, sicut scriptum est : Sedit populus manducare et bibere, et surrexerunt ludere; tertium, quod accuratiores et delicatissimos cibos desideret. In hoc peccauerunt filii Heli qui noluerunt carnem coctam  accipere a populo, sed crudam, ut diligentius sibi prepararent . Ex his tribus generibus diuerse et pessime ualetudines anime procreantur. Nam de primo ira illi qui parare cibum debuit, de secundo luxurie ac libidinis aculei suscitantur; tertium autem inextricabiles philargyrie laqueos nectit ceruicibus captiuorum.

Fornicationis genera tria sunt: Primum, cogitatio est, de qua Dominus ita in Euangelio  dicit: Qui uiderit mulierem ad concupiscendam eam, et cetera; secundum, quod per commistionem sexus utriusque perficitur; tertium, absque femine tactu, quod Apostolus immunditiam  nuncupat. Que tria sic sunt a nobis pari obseruatione cauenda,  ne a regno Christi unumquodlibet horum nos deterreat et excludat.

Philargyrie genera sunt tria: primum quod exspoliari non sinit hominem facultatibus superfluis, in hoc peccauerunt  Ananias et Sapphira; secundum quod ea que a nobis dispersa sunt indigentibus, cum maiori cupiditate persuadet resumere: in hanc culpam incidit Iudas, qui Dominum uendidit; tertium quod ea que ante non possedimus infrunite desiderari uel acquiri compellimur. In hac peccauit Giezi.

Ire genera sunt tria: unum quod exardescit intrinsecus et pre indignatione non ualet loqui; aliud, quod in uerbum et opus effectumque prorumpit; tertium, quod per dies et tempora reseruatur.

 Tristitie genera sunt duo: unum quod ira desinente de illato damno uel desiderio prepedito generatur; aliud quod de rationabili mentis anxietate seu desperatione descendit.

Acedie sunt genera duo: unum quod ad summum precipitat estuantes; aliud quo nec bonum facere nec audire delectat. Ista eiicit monachum de cella sua.

Cenodoxia, licet multiplex ac multiformis est et in diuersas species diuiditur, genera tamen eius sunt duo: primum quod pro carnalibus ac manifestis extollitur rebus; secundum, quod pro spiritualibus et occultis desideriis uane laudis inflamur.

Superbie genera sunt duo: primum, carnale; secundum, spirituale, quod etiam perniciosius est. Illos  namque specialius impugnat quos in quibusdam uirtutibus profecisse reperit. Audisti genera et coniunctionem atque concatenationem, audi nunc quales habeant filias que de eis nascuntur.

De gastrimargia namque nascuntur comessationes, ebrietates; de fornicatione, turpiloquia, scurrilitates, ludicra ac stultiloquia; de philargyria, mendacium, fraudatio, periuria, turpis lucri appetitus, falsa tesmonia, uiolentia, inhumanitas ac rapacitas; de ira, homicidia, clamor et indignatio; de tristitia, rancor, pusillanimitas, amaritudo, desperatio; de acedia, atrocitas, somnolentia, importunitas, inquietudo, peruagatio, instabilitas mentis et corporis, uerbositas et curiositas; de cenodoxia, contentiones, hereses, iactantia ac presumptio nouitatum; de superbia,  contemptus, inuidia, inobedientia, blasphemia, murmuratio atque detractio. Hec igitur octa uitia sunt, cum hominum genus impulsent, non tamen uno modo impetunt cunctos. In alio namque spiritus fornicationum locum obtinet principalem. In alio superequitat furor. In alio cenodoxia uindicat tyrannidem. In alio arcem superbia tenet. Et cum constet omnes ab omnibus impugnari, diuerso tamen modo et ordine singuli laboramus.

Quamobrem ita nobis aduersus hec arripienda sunt prelia, ut unusquisque uitium quo maxime infestatur exploret et aduersus illud arripiat principale certamen. Unum namque nos ordinem preliorum exercere debere nec de nosrta uirtute confidere etiam legislator   docet his uerbis: Non timebis eos, quia Dominus Deus tuus in medio tui est, Deus magnus et terribilis. Ipse consumet nationes has in conspectu tuo paulatim atque per partes. Non poteris eas delere pariter, ne forte multiplicentur contra te bestie terre, dabitque eos Dominus Deus tuus in conspectu tuo, donec penitus deleantur. Sed neque debere nos in eorum extolli uictoria similiter  monet: Ne postquam comederis, inquit, et satiatus fueris, domos pulchras edificaueris et habitaueris in eis, habuerisque armenta et ouium greges, argenti et auri cunctarumque rerum copiam, eleuetur cor tuum, et non reminiscaris Domini Dei tui, qui eduxit te de terra Aegypti, de domo seruitutis, et ductor tuus fuit in solitudine magna atque terribili. Salomon quoque in Prouerbiis : Si ceciderit inimicus tuus, noli gratulari. In supplantatione autem eius noli extolli. Ne uideat Dominus eius et auertat iram suam ab eo; id est, ne dispertias elationem cordis tui, ab eius impugnatione discedet, et incipies, derelicturus ab eo, rursus ab illa quam per Dei gratiam superaueras passione uexari.

Quamobrem certos nos esse conuenit, tam ipsis rerum quam innumeris Scripturarum testimoniis eruditos, nostris nos uiribus, nisi solius Dei auxilio fulciamur, tantos hostes superare non posse, et ad ipsum quotidie summam uictorie nostre referre debere. Ita super hoc quoque per Moysen , Domino commonente: Ne dicas in corde tuo, cum deleuerit eas Dominus Deus tuus in conspectu tuo: Propter  iustitiam meam introduxit me Dominus, ut terram hanc possiderem, cum propter impietates suas iste delete sint nationes. Nec enim propter iustitias tuas et equitates cordis tui ingredieris ut possideas terram eorum, sed quia ille egerunt impie, te intreunte, delete sunt. Rogo quid apertius potuit dici, uel cautius? Cum quanta cautela oportet nos esse!

He septem gentes, quarum terras egressis ex Aegypto filiis Isrel daturum se Dominus repromittit. Que omnia secundum Apostolum, cum in figura contigerint illis ad nostram commonitionem scripta  debemus accipere.

Ita enim dicitur: Cum introduxerit te Dominus Deus in terram quam possessurus ingredieris et deleuerit gentes multas coram te, Hetheum, et Gergezeum, et  Amorrheum, Chananeum, et Pherezeum, et Iebuseum, et Neueum, septem gentes multo maioris numeri quam tu es et robustiores te, tradideritque Dominus tibi eas, percutiesque eas usque ad internecionem.

Quod uero multo maioris numeri esse dicuntur, hec ratio est, quia plura sunt uitia quam uirtutes. Et ideo in catalogo quidem dinumerantur septem gentes; in expugnatione uero earum sine numeri  ascriptione ponuntur. Ita enim dicitur: Et deleuerit gentes multas coram te. Numerosior est enim quam Isrel carnalium passionum populus, qui de hoc septenario fomite uitiorum ac radice procedit, atque de octauo, qui notior est omnibus, regina, ut ita dicam, atque mater omnium uitiorum; ex his enim octo pullulant atque nascuntur he filie, id est, comessationes, ebrietates, turpiloquia, etc., superius descripta, que commemorare perlongum est. Que cum nobis leuia iudicentur, quid Apostolus de illis senserit , uel quam super his sententiam tulerit, audiamus: Neque murmuraueritis, inquit, sicut quidam illorum murmurauerunt, et perierunt ab exterminatore. Et de tentatione: Neque tentemus Christum, sicut quidam eorum tentauerunt et a serpentibus perierunt.  De detractione: Noli diligere detrahere, ne eradiceris; aliaque complura his similia. Que cum sint multo maioris numeri quam uirtutes, deuictis tamen illis octo principalibus uitiis, ex quorum natura eas certum est emanare, omnes protinus conquiescunt, ac perpetua pariter cum eis internecione delentur.

Etenim quantum docet uetus traditio, has easdem terras Chananeorum in quas introducuntur filii Isrel, Sem filii Ne fuerant quondam, in orbis diuisione, sortiti; quas deinceps per uim atque potentiam posteritas Cham persuasionis iniquitate possedit, in quo et Dei iudicium rectissimum comprobatur. Qui et illos de locis alienis que male occupauerant expulit, et istis antiquam patrum possessionem que prosapie  eorum in diuisione orbis fuerat deputata restituit. Que figura in nobis quoque stare, certissima ratione cognoscitur. Nam uoluntas Domini possessionem cordis nostri non uitiis, sed uirtutibus naturaliter deputauit. Que post preuaricationem Ade, insolescentibus uitiis, id est populis Chananeis, a propria regione depulse, cum ei rursum per Dei gratiam, diligentia nostra ac labore fuerint restitute, non tam alienas occupasse terras quam proprias credende sunt recepisse.

De hoc septenario fomite uitiorum Salomon quoque in Prouerbiis ita describit : Si te rogauerit inimicus uoce magna, non consenseris ei, septem enim nequitie sunt in anima eius; id est, si gastrimargia te persuadet, ut relaxes corpori, quod  continentie decreueras modo, ne resoluas eius subiectionem, quia confestim septem spiritus uitiorum aderunt tibi acriores quam illa passio que primordiis fuerat superata, qui te mox ad deteriora pertrahant genera uitiorum. Quapropter Dominus per omnia est deprecandus, ut quod nostre uires non habent ipsius misericordia succurrat.





SANCTI EUTROPII ABBATIS ET EPISCOPI EPISTOLA AD PETRUM PAPAM DE DISTRICTIONE MONACHORUM ET RUINA MONASTERIORUM, DIRECTA ROMAE.



 Omnipotens Dominus pro sua misericordia humanos miseratus errores per Moysen sanctissimum uirum nobis certissimum prebuit documentum, et pro offensione et culpa delinquentibus debere irasci, et e contra bene sancteque uiuentibus mites et benignos esse satis congruum et laudabiliter declarauit in eo quod pro peccato populi delinquentis, ut Scriptura proprie loquitur, iratus nimis tabulas, quas a Domino acceperat, ad radicem montis confregit; insuper et facinus populi delinquentis Leuitarum gladio uindicauit. Mitem autem et benignum in hoc eum fuisse non dubium est, quia, pro eis sepius Dominum deprecando, iram Dei super eos uenientem auertit; et a quibus aliquando lapidari potuit, pro eisdem Dominum deprecari non destitit. Hoc ad presens de multis  de ueteri Testamento sufficiat testimoniis. Sed ipse Dominus in Euangelio sic dicit: Omnis qui irascitur fratri suo reus erit iudicio . Et hoc qualiter intelligatur aduerte. Ille in hoc dicto tenetur obnoxius, qui non uitio, quod est in homine malum, sed nature ipsius humane, quam Deus utique bonam condidit, ire uoluerit prerogare stimulum. Propterea et quibusdam male conuersantibus, et a se durius increpatis Apostolus dicit: Ut malus essem uos cegistis . Et de abscissione ac separatione eorum qui penitere nolunt ista loquitur: Utinam excidantur qui uos conturbant ! De quibus et Dominus in Euangelio, ut aliis uerbis loquar; si sepius autem admonitus frater corrigi noluerit, sit tibi sicut ethnicus et publicanus . Quod  si tacere, et delinquentem  pro culpe modulo non debemus arguere, cur queso nobis per Isaiam Dominus precipit dicens: Clama, ne cesses, quasi tuba exalta uocem tuam, et annuntia populo meo scelera eorum, et filiis Isrel peccata eorum : Si non annuntiaueris impio ut ab iniquitate sua conuertatur, ille quidem impius in iniquitate sua, quam operatus est, in ipsa morietur; sanguinem autem illius de manu tua requiram . Cui sententie nos dictum illud doctoris egregii subiungimus. Et quid prodest non puniri suo, qui puniendus est alieno peccato? ad Timotheum autem Paulus apostolus aperte loquitur, dicens: Argue, obsecra, increpa, in omni patientia et doctrina ; sed eos qui semel  et iterum admoniti facinus suum penitendo cognoscere, et in melius suam uoluerint uitam corrigere. Ceterum de illis, qui in malo perseuerare proposito,  nec ad recte uite tramitem resipiscendo reuerti elegerint, alibi precipit: Increpa eos dure . Et iterum: Cum huiusmodi nec cibum sumere . Propter hoc etiam loquitur dicens: Inimicus uobis factus sum uerum dicens uobis . Unde et secularis peta: Obsequium, inquit, amicos, ueritas odium parit; amara est enim ueritas, et qui eam diligunt, replentur amaritudine. Ideo et Ieremias dicit: Solus sedebam, quia amaritudine repletus eram . Et que est ipsa amaritudo, nisi mala et non recta quorumdam hominum conuersatio? Quid nunc agimus, sanctissime uir, tacebimus? et dissolutioni consentiemus, ut et mansueti et mitis uocabulum acquiramus? Et quid nobis hoc ante Deum proderit, quando pro nostro silentio anima pereuntis  de nostra dicitur manu perquiri? Si autem a Deo nobis creditum gregem et exhortando et increpando sepius a diaboli laqueis et peruerso uoluerimus opere reuocare, immites et asperi multorum ore dicemur. Sed quamuis hoc a multis, qui locum officii nostri non intelligunt, sepe dicatur, tenenda est tamen discretio, et sancte regule institutio, ut que patres instituerunt etiam successores et filii integra illibataque custodiant et obseruent. Nam si in aliquo a sanctorum Patrum institutione et tramite deuiandum, nec pro culpe sue quis qualitate et opere increpandus est; quis, queso, malorum hoc audit, qui nunc saltem propter supplicia terreantur, qui non quecunque uoluerit agat, et preceps feratur ad uitia? Et propterea diuine potentie ordo et ineffabilis dispositio precipit  ut sit in seculo princeps, in Ecclesia pastor et pontifex preficiatur, et in monasteriis pater, ut nefario operi et actibus scelestis et impiis obsistere, et contra humani generis mores perpetratum facinus districtiet seueritatis possit gladio uindicare. Sanctus Augustinus preclatus, ut optime nosti, Ecclesie doctor, que in octauo Ciuitatis Dei libro dicit aduerte. Denique in disciplina nostra non tam queritur utrum pius animus irascatur, nec utrum sit tristis, sed unde sit tristis; nec utrum timeat, sed quid timeat. Irasci enim delinquenti ut corrigatur, contristari pro afflicto ut liberetur, timere periclitanti ne pereat, nescio utrum quisquam sana consideratione reprehendere audeat. Facultas autem istius seculi quam nobis Dominus pro necessitate et sustentatione istius  transitoria uite, et non pro luxuria et superfluitate facienda sua miseratione donare dignatus est, etiam si in toto, quod non est, sufficientes esse possint, non  tamen ideo affluenter et splendide uiuere, et uentri et gule inseruiendum est, etiam si his omnibus abundemus. Prohibet enim hoc Scriptura dicens: Diuitie si affluant, nolite cor apponere ; Apostolus autem: Et carnis curam ne feceritis in desideriis . Et castigo corpus meum et in seruitutem redigo, ne forte dum aliis predico, ipse reprobus efficiar . Propter quod et frequenter in fame et siti, et nuditate, et ieiuniis sepe asserit gloriari. Et illud in Euangelio Domini: Non grauentur corda uestra in crapula et ebrietate . Quod si non ita est, sine causa ergo sanctorum Patrum quotidie uitam legimus. Quorum professionem tenere nos dicimus, secundum eorum institutionem uiuere detrectamus. Ut quid etiam et Dominus noster  secundum Isaie uaticinium precipit, dicens: In uiam gentium ne abieritis , nisi ut quorum separata est religio, separetur et uita? Nulla enim erit distantia inter profanum et sanctum, inter secularem et monachum, frugalem et parcum, si passim uoluntati nostre et concupiscentie deseruire uoluerimus et satisfacere. Aut quid nobis ante Deum proderit in nomine tantum, et non etiam in sancta et bona uita et conuersatione laudabili professio religionis nostre? Primo ante Deum, deinde ante homines, si uoluerimus ostendere, secundum illud quod de Samuele legitur: Et placebat tam Deo quam hominibus . Et Dominus in Euangelio: uideant, inquit, uestra opera bona, et glorificent Patrem uestrum qui in celis est . Et hoc ideo, quia quodcunque  bonum in nobis esse dicitur, non ex nostre uite esse merito, sed Dei gratiam gratis nobis largienti tribuatur dono. Unde et Paulus apostolus: Prouidentes, inquit, bona non tantum coram Domino, sed etiam coram omnibus hominibus . Qui alibi laudem hominum pro uana gloria declinando dicebat: Si adhuc hominibus placerem, Christi seruus non essem . Beatissimus quoque Petrus Apostolorum omnium caput et princeps: Conscientiam et conuersationem, inquit, habete inter gentes bonam, ut in eo quod detrahunt de uobis tanquam de malefactoribus, confundantur infamantes uestram in Christo bonam conuersationem . Optamus autem, et hoc ex toto cupimus affectu, mi Pater, quod et tu uis, et paratus sum, ut dicam, manibus in domo Dei uenientes suscipere, et nostro in  sinu portare et fouere, dummodo tales sint qui et Deo placeant, et professionem suam intelligant et custodiant. Quia non desideramus quantos sed quales habeamus, et cum quibus caste et sancte uiuamus, ita ut in professione perfectorum Domino placeamus. Non enim in dissoluto tepidoque uocabulo et numero, sed in sanctitate prefectorum Dominus delectatur. Ideo et multi uocati, pauci uero electi . Et pusillus est grex Cui complacuit Patri uestro dare regnum . Satisque melius est cum paucis et sanctis in uitam ingredi, quam cum plurimis tepide et luxuriose uiuentibus a sanctorum consortio segregari. Et per arctam et angustam uiam pauci ambulant, et in eterne uite patria regnant; per amplam  et spatiosam multi ingrediuntur, et in gehenne profundo precipitantur. Nos enim, sicut fundatores et Patres istius monasterii tenuerunt, et nobis tradita dimiserunt, auxiliante Domino et tenuimus et tenemus, nec quidquid super aut minus facimus, memores illius Scripture, que dicit: Ne transgrediaris terminos antiquos quos posuerunt patres tui . Et: Qui modica spernit paulatim decidit , ut per hec dominos et Patres nostros, qui regulam hanc secundum antiquorum normam, Deo sibi inspirante, instituerunt, in iudicio Dei non aduersarios, sed patronos in omnibus habeamus. Nam etsi forte aliquis dicat nimis districte nos agere, et propterea aliquis a nobis dicat exire, et pace tua loquimur, et saluo tuo carissimo nobis et Deo digno honoris priuilegio  dicimus, quicunque alius hoc dicit, uidetur nobis monasterialem regulam nec nosse penitus, nec intelligere, et per hoc apparet eum non nobis detrahere, sed suam imperitiam publicare. Dicat autem sibi quisque ille quod uult, nos autem quod accipimus et didicimus tenemus, et omnes sancti qui nobiscum sunt fratres, in quorum corde diuinus amor et caritatis dilectio regnat, tota mentis intentione custodiunt, et in hoc perseuerare Domino se protegente et adiuuante confidunt. Nullius enim nos, in tali presertim Dei causa, nec uituperatio frangit, nec laus, etiamsi falso dicatur, eleuat. Dicimus enim ab Apostolo dictum: Per gloriam et ignobilitatem, per infamiam et bonam famam, etc. . Solum est ut, auxiliante Domino nobis pro tuis sanctis orationibus, hoc pro seruorum Dei salute et propter Deum agamus,  quod nobis non ad damnationem, sed ad mercedem in iudicio iusti iudicis, ipso opitulante, proueniat. Nam si detractiones hominum timere uoluerimus, que Deo sunt placita minime faciemus. Quia sicut tue sanctitati bene est cognitum, si quis increpet arguatque peccantem, statim odio habetur, statim ei detrahitur, statim patitur insidias. Sed consolatur nos Dominus, dicens: Beati estis cum maledixerint uos homines propter me; gaudete et exsultate, quoniam merces uestra copiosa est in celis . Hoc tantum nos elaborare conuenit, ut pro nulla alia re, nisi pro Christo, sustineamus contumeliam, et detractionis causa sit Christus, et maledicta perpessi pro ueritate non maledici sciamus, qui eam pro saluatione eorum qui nobis a Deo commissi sunt  omni cum fiducia predicamus, nec facile his placabilem prebeamus aditum monasterii, qui etiam omnem Ecclesie conuentum uesano ore dilaniant. Quia ut sancta Scriptura loquitur: Non tantum ille qui detrahit, sed etiam qui detrahentem libenter auscultat, unius reatus et culpe esse censetur. Hec tibi, beatissime Pater, propterea scribimus, ut scias nos nichil absque ratione gerere, sed secundum consuetudinem monasterii huius que et sancte et regulariter instituta sunt facere. Certe si aliquis consuetudinem regule nostre ferre non sustinet, non nostre districtioni, sed sue imputet tepide uoluntati. Neque enim si quis claritatem solis lippis oculis aspicere et uidere non potest, ideo culpa solis, et non potius  uitium lippitudinis et cecitatis esse dicendum est. Quia quod Deus bene, sancte et perfecte a sanctis et perfectis uiris in hac cella sua instituit, et nunc usque teneri uoluit, nullo modo nunc propter paucos et tepidos, aut uagos et pseudomonachos, qui diuersorum quotidie circumeunt domos, et cum Epicuro letanter dicunt: Manducemus et bibamus, cras enim  moriemur , in aliquo transgredi poterit, aut immutari, aut dimitti. Quia, ut sanctus ait Apostolus: Firmum Dei fundamentum stat , etiamsi sit, qui in illo male uoluntatis sue uitio offendat et cadat, nec in aliquo uacillet aut nutet quod Deus omnipotens sua dextera protegit et confortat. Amen.




ANNO DOMINI DC.
TARRA MONACHUS.





NOTITIA HISTORICA IN TARRAM.


 uixit quoque sub Reccaredo rege Tarra monachus quidam, cuius ad eumdem regem directam epistolam se reperiisse in duobus antiquis codicibus Ambrosius Morales lib. XII, cap. 22, admonuit. Hec epistola  penes nos est ex codice Toletano descripta, sed adeo, aut exscriptorum incuria, aut seculorum uitio deformata, ac erroribus scatens, ut uix aliqua eius sententia elici possit. CARDINAL DE AGUIRR. 





TARRAE MONACHI EPISTOLA AD RECAREDUM REGEM. 

 Suggerendum gloriose triumphanti et inuicta fide regnanti piissimo Domino meo Reccaredo regi seruus tuus Tarra indignus.

Clementissime Domine et inclyte princeps, precepisti seruum bene sepultum sepulcro euulgi et seculo pandi: et licet hec clementia sit regalis, sed seruiens regi sentiet lugubre, dum uadit quo nolit iussu precepti: nam dilectus ille clamat Ioannes: iehsu in Iudeam ire nolebat, quia Iudei eum occidere uolebant: sed licet mysteriis effecta noscantur, quia necdum uenerat hora eius; tamen si uita mortem deuitat, mortigerus quidem me dicam qui linguis confixus, qui semper suspectus, qui nec immemorem esse putamus inlustrem memoriam culminis uestri, eo quod a pontifice templi dudum oppressus tendebam  quo nolens patria pulsus facta infandalibus proiectus. Sed pius susceptor Dominus meus abscondit me in tabernaculo suo; in die malorum protexit me, dicens: In silentio et spe erit fortitudo tua. Et ecce, Domine, imperio tuo promoueor nolens de silentio ad clamores, quin etiam de requie ad labores. Tamen  fideliter moneo iussus obscenis prouerbiis olim auditis: ut cessit incautus, ne excedat mulctandus; nam dictu prophete rite dicturus: Non celabo misericordiam tuam synagoge multe.

Ipso igitur pio custode quo [a 1Kb] et uere iubente subiiciar nolens ut stylo digesto hactenus clausa ignaris pandimus Domini dona: ideoque, Domine, nec infamia pressus, nec laude erectus, nec ego qui loquor, sed spiritus Patris qui loquitur in nobis, contra maculose turpitudinis coitum quo in cetu Caulinianse [Leg. Caulianense seu Caulinianense] monachorum coinquinatione polluta sum infamatus, et crimine pessimo fraudulenter obiectus, ut uulbe aborsum proiecerunt indemnatum, et luxit super me omnis terra: non est inuentus qui me agnosceret [b 1Kb] [et faceret]  bene. Sed amplissima nouerit tranquillitas uestra falsidicam uocem eorum: nam tempore omni nullo sub celo quolibet gradu uirorum laicus ac monachus, ullis sceleris dictis nullus me operantem sustinuit factum, nequaquam ego ipse a me portari inlatum in Emerita urbe et Lusitania omne illud scortum  numquam didici; sed Lusitanie prima et nouissima mihique permansit coniux una fatali sorte morte transmissa; neque decet [a 1Kb] cuiusquam et monachus inhiens denuo mulier nec labia mea tetigit osculo. Et ut solidius dicta credantur audita, profero testem fidelem presentem quo semper laboro stantem per Patrem et Natum et Spiritum sanctum, per dexteram suam qua sanctos coronat, et cardines celi et fabricam mundi, quod ipse uirtute uerboque fundauit, quod pagina presens, omneque taxatus [Forte, taxatum], nec fraude frustratum, testatum per Christum Iesum Dominum nostrum: sed laudes  attollo, nec meritus, Deo bona donanti, qui improperat nulli, et ipse pulsetur ut uinctos absoluat, et quos hactenus seruat inlesos perducat ad illam patriam nouam: hec [Forte, ac] temporibus tuis, gloriosissime princeps, letentur emersi, fraudibus pressi, fraudeque erecti frenentur repressi, ut legibus Christi utrique iuuati, abbati occurrant ad nuptias agni, que tropheum aureum pareat uestrum, post uestro procul a [Mss. ad] regno, Domino nostro famulemur effectu in Christo Iesu Domino nostro. Amen.




ANNO DOMINI DC.
DINOTHUS ABBAS.





NOTITIA HISTORICA IN DINOTHUM ABBATEM.


 Dinothus, abbas Bannochorensis, laudatus Bede Hist. Ang. lib. II, c. 2; aliis Dionotus auonius, qui in synodo Claudiana uectiorum, siue Wirgorniensi, anno Christi 601, traditur, ut est apud Lelandum c. 44, copiose, grauiter, docte, de non admittenda Gregorii pape, aut missi ab eo Augustini monachi, auctoritate disputasse; preterea defendisse archiepiscopi Meneuensis in rebus ecclesiasticis potestatem; in summa, conclusisse non esse e republica Britannorum ut Romanorum fastum uel Saxonum tyrannidem in communionem admitterent. Atque, eodem Lelando iudice, que erat Dionoti eruditio, recte sentiebat, non esse penes Romanum, ut gentem aduenam , fidei pretextu, in alieno  confirmaret imperio. Nam si id admitterent, non deesset fucus ad explodendos  quoscumque e regnis suis principes. uerba ipsa quedam Dinothi ex mss. Codice Anglo-Saxonice descripta et Anglice cum Latina uersione publicauit Henricus Speelmannus tom. I Conciliorum Anglie p. 108; que cur conficta sub Dinothi nomine uisa sint Schelstrateno [a 1Kb] et quibusdam aliis, coniicere facile licet, rationem uidere non licet. Sententia  uerborum hec est: Notum sit, et absque dubitatione, uobis, quod nos omnes sumus et quilibet nostrum obedientes et subditi Ecclesie Dei et pape Rome, et unicuique uero et pio Christiano ad amandum unumquemque in suo gradu in perfecta caritate, et ad adiuuandum unumquemque eorum uerbo et facto fore filios Dei: et aliam obedientiam quam istam non scio debitam ei quem uos nominatis papam, nec esse Patrem Patrum uindicari et postulari; et istam obedientiam nos sumus parati dare et soluere ei et cuique Christiano continuo. Preterea nos sumus sub gubernatione episcopi Cerlegionis super Osca, qui est ad superuidendum sub Deo super nobis, ad faciendum nos seruare uiam spiritualem. Que preterea a Baleo, I, 70, et Pitseo, p. 104 seq. perhibetur scripsisse Dinothus,  Defensorium iurisdictionis sedis Meneuensis; De conseruandis Britannorum ritibus; Disputationum librum, aliumque Orationum et Epistolarum, et in Sacram Scripturam Commentarios, ea nemini uisa; et ex sola coniectura, ut in aliis non raro ab his factum, tributa esse mihi persuadeo.





DINOTHI [a 6Kb] RESPONSIO AD AUGUSTINUM MONACHUM, PETENTEM SUBIECTIONEM ECCLESIAE ROMANAE.

*

 Notum sit et absque dubitatione uobis quod nos omnes sumus et quilibet nostrum obedientes et subditi  ecclesie Dei, et pape Rome, et unicuique uero Christiano [et] pio ad amandum unumquemque  in suo gradu in caritate perfecta, et ad iuuandum unumquemque eorum, uerbo et facto fore filios Dei; et aliam obedientiam quam istam non scio debitam ei quem uos nominatis esse papam, nec esse patrem patrum: uindicari et postulari, et istam  obedientiam nos sumus parati dare et soluere ei et cuique Christiano continuo. Preterea nos sumus sub gubernatione episcopi Cerlegionis super Osca qui est ad superuidendum sub Deo super nobis, ad faciendum nos seruare uiam spiritualem.




ANNO DOMINI DCI.
DYNAMIUS PATRICIUS.





NOTITIA HISTORICA IN DYNAMIUM.


 Dynamius siue Dinamius, uir illustris ac Patricius Galliarum, an. 593-596, apud Gregorium Magnum I. II, ind. XI, ep. 33, l. u, ep. 6, quem Massiliensem uocat uenantius Fortunatus lib. uI, pemat. 11.  Eiusdem Dinamii et Eucherie coniugis Epitaphium apud Andream Duchesne tom. I Histor. Franc. p. 519. Scripsit, teste Sigeberto c. 444, et Usuardo 27 Ianuarii, Dinamius uitam S. Marii, abbatis circa  an. 500 Bobacensis siue Bodanensis. Edita est a Bollando 27 Ianuarii tom. H, p. 774, et a Mabillonio sec. I Act. Sanct. Benedictin. p. 105. Deinde uitam S. Maximi, abbatis primum Lerinensis, postea an. 433 Regiensis siue Reiensis episcopi, ad Urbicum  episcopum an. 584 Reiensem, que exstat apud Surium 27 nouembris, et in uincentii Barralis Chronologia abbatum et Monasterii Lerinensis, et illustratur a Barthio LIX, 12, Aduersar. De eodem Maximo Gregorius Turonensis in opere de Gloria Confessorum.





DYNAMII PATRICII EPISTOLAE DUAE.





EPISTOLA I. AD AMICUM.


Quantum estifero solis ardore defesso, uel longinqui itineris uastitate quassato, gelida nympha, dum  ariditatem temperat, restinguit desideria sitientis: ita mihi uestrarum epistolarum elocutio cum incolumitatis uestre indicia retulit, gaudiorum incrementa nutriuit. Quia quotiens crebra recordatione dulcia affectionis uestre uota commemoro, desideria pectoris publicare suspiriis non desisto. Pro eo quod ille corporali fraudatur intuitu, qui de cordis non absentatur arcano. Idcirco officium sospitatis plenissimo caritatis iure persoluens, spero ut quoties aditum temporum difficultas diuersa prestiterit, semper exiguitatem meam uestrorum apicum elocutio desiderata confortet, quousque cum diuino auxilio, animorum deuotione suppleta, mutuis inter nos letemur aspectibus qui nunquam indiuisis affectionibus sequestramur.



EPISTOLA II. DOMINO SEMPER PECULIARI SUO uILLICO PAPAE.


uereor quidem, pro huius tarditate libelli, reus uestri existam imperii. Sed si solito pietatis arbitrio mearum amaritudinum pondus inspicitis, necessitati protinus indulgetis. Ut ualui, tamen implere que precepistis intendi. Quoniam non dubitas, beatissime pontifex, quod iam me tibi reddidit perpetua sedulitate subiectum unice caritatis imperium. Sed mirum hoc esse non censeo, dum te in omnium pectoribus sic deuinctum esse confido. Nam eatenus uos remuneratione superba, diuersa beneficii largitate prerogatiua generalis amplificat, ut in uobis esse probetur ingenitum, quidquid ubi radiat pretiosum.  Et dum generosa natalium dignitate decoratur, humilitate plus nobilem totum te tribuit libertati. Quo fit ut caritatis splendor, qui intra uestri pectoris arcana immensi luminis claritate preradiat, et  iam corporis serenitatem ostendat, et ita sit cordis speculum, gratia que renitet in uultu. Pro qua re uniuersitas se certatim uestro conciliari affectu desiderat, dum omnes conscius amor inuitat. Quam magis ego inuicem mei famulatus uerborum gaudeo iura premittere, donec et recuperatis uiribus rebus merear respondere. Idcirco fenus humillime sospitatis impendens, deprecor ut iugiter me in diuinis oraculis quem receptum dignatio retinet, intercessio uestra commendet, et omnibus quibus necessarium inspicitis, per quos etiam regis auribus deferatur, meam necessitatem asserite, uel celerem reditum obtinete: ut indulto suffragetis patrocinio, quem impenso fouetis affectu. De transmissis uestris xeniis ancipiti meditatione suspendor, utrum me referre  grates oporteat, an silere: quoniam qui non ualet implere preconium, digne uitat affectum. Non tamen credit corone [Id est, sacerdotii, episcopatus] uestre magnitudo sufficere, quod in urbe cui preestis non desinit uniuersis immensa largitas ministrare, nisi ut illos stipendiis donetis propriis, qui menibus inhabitant alienis. Sicut me, quem humanitas uestra optata infestatione persequitur; quam, dum non ualui coactus effugere, deuotus uideor excepisse. Unde tamen, licet ariditas subsistat ingenii, tamen poterat suffragii propago pretendi, nisi quod mihi epistola terminum habuit, quod spatium charta negauit.





DYNAMII PATRICII uITA SANCTI MARII.

*



CAPUT I. Sancti Marii obitus, uaticinia.


1. Cum Dominus noster iehsu Christus in primordio  nostre uocationis, humanis pectoribus fidei fundamenta iecisset, eiusdem fidei seges sancti Spiritus immissione per uniuersum mundum longe lateque  excreuisset; christianorum religio sanctorum actus memorabiles duabus ex causis scripto commendare consueuit, ut uidelicet chorus fidelium eosdem actus in festis annalibus audiens recitari, gaudeat, letetur, et crescat; et minus perfecti eorumdem actuum exemplis inflammati, ad bene operandum studeant insudare.

2. Sanctus itaque Marius, cuius facta fidelia pro modulo nostre capacitatis narranda ingredimur, mediocri parentela genitus, ciuis Aurelianensis fuit. Hic in monasterio, quod ibidem est, factus monachus, ab ineunte etate monachalibus doctrinis eruditus puer, et factus iuuenis bene operando Deo studuit militare. Cum autem in prefato monasterio, sicut lilium inter ligna siluarum, inter fratres moribus,  uita claresceret; [a 1Kb] Gundobaldi Burgundiorum principis consensu, a fratribus Bodanensis cenobii, quod est situm in Sistaricensi episcopatu, in patrem eligitur: cuius electio [b 1Kb] Ioannis, qui tunc Sistaricensi Ecclesie preerat, auctoritate roboratur; diuina hoc prouidente et fauente clementia, ut qui bene se rexerat, aliis quibus regimen necessarium erat preficeretur. Quid plura? ad iam dictum monasterium adducitur: et a suo pontifice in abbatem communi fratrum uoluntate consecratur.

3. Consecratus autem ita sue dignitatis officium amplexatus est, ut quotidie filios spirituales, uite uenerabilis exemplo, generaret, et eosdem doctrinis celestibus eruditos mirabiliter educaret. Erat enim hominem exteriorem ieiuniis et uigiliis affligens, interiorem  orationibus assiduis reficiens; in utroque mansuetus et humilis, in utroque laudabilis et perfectus. Hic dum quodam tempore pro gerendis negotiis sui monasterii ad alias partes secederet, contigit ut in agro [c 1Kb] Alegarnensi, a quodam uiro illustri agricola hospitio susciperetur: cuius filiam Sisagriam nomine, que fere mortua erat, eiusdem hospitis precibus baptizauit, et baptizatam suis orationibus, uite et pristine sanitati restituit. Cum uero peractis negotiis, pro quibus perrexerat, ad monasterium rediret, quedam matrona nobilis, que Licinia uocabatur, excepit illum in domum suam: cuius filius adeo infirmabatur, ut memorata mulier et amici de salute eius desperarent. Rogatus a matre senex infirmum uisitat, super eum orat, oleo sancto eum perungit. O mira uirtutis Dei cum confessore orante celeritas!  Dum enim infirmus perungitur, optata sanitas ex insperato reuertitur, et infirmitas abiecta fugatur. Sicque factum est ut hospitem, quam tristem inuenerat, letam cum filio ad monasterium rediens relinqueret.

4. Cum autem, ut mos est religiosorum, in quadragesima idem uir Dei in cella retrusus, parcius solito uiueret; Lucretius Diensis episcopus ad eum  uisitandum assidue ueniebat; tum quia eiusdem uiri Dei monachus et nutritius fuerat, eumque patris loco uenerabatur et colebat; tum quia eius dulcibus alloquiis semper refici appetebat. Una itaque dierum cum ad ostium celle eius pulsaret antistes, audiuit ab eo ut recederet, post diem tertium rediturus: et in illo spatio nullus ei uictum, nullusque accessum preberet. Recessit pontifex; et post triduum reuertens, ad uirum Dei est ingressus. Cui uir Dei: Ductus fui in spiritu, uidique celos apertos et maiestatem Dei; cuius claritatis splendorem mei mortales oculi uix poterant sustinere; uidique beatam et uirginem et Dei genitricem Mariam cum angelis ad eius uestigia prostratam, pro [d 1Kb] pace Italie supplicantem. Sed diuina pietas ita temperauit responsum, ut nec  matrem petentem offenderet, quod autem Italia et multe alie prouincie indeclinabilem interitum mererentur, respondit. Hec mihi a Deo reuelata, tibi studui reuelare, te adiurans ex parte Dei et mea, quatenus ista que audisti me uiuente nulli reuelare presumas. Postquam autem eiusdem uiri Dei corpus pontifex memoratus sepeliuit; et nos eiusdem uisionis effectum nouimus, qui Bodanense cenobium subuersum fuisse minime dubitamus.



CAPUT. II. uaria miracula. Obitus.

5. Alio quoque tempore uiro Dei placuit, ut causa orationis sancti Martini Turonensis limina uisitaret. Cumque ipsa nocte uigiliarum in ciuitate Turonica  dormiret, caballum, qui de sella eius erat, latro quidam furto subripuit. Sed uirtus diuina sic latronem meritis iam dicti uiri Dei obsedit ut per totam noctem plateas ciuitatis rimando quereret, nullusque ei de ciuitate pateret egressus: facto mane uir Dei latronem preuenit, et caballum recuperauit. Et licet latro preuentus penam corporalem meruisset, ex insita mansuetudine liberum abire permisit. Simili miraculo, in urbe Lugdunensi suas equitaturas uice alia recuperauit.

6. Illud etiam non est pretermittendum, quod quodam tempore quidam Nemphidius cum senatore Agricola sanctum Marium comitantes, causa orationis Parisios ibant, ut sancti Dionysii limina uisitarent. In quo itinere Nemphidius uiri sanctitatem cognoscens, et de ea mente integra confidens, eum  rogauit, ut eius precibus filium habere mereretur. Negat sanctus, asserens humiliter se tanti meriti non esse, ut per eum quod petebat Nemphidius posset obtinere.

Licet autem, ut iustorum mos est, tante petitioni se fauere nequaquam posse simpliciter affirmauerit, post triduum tamen memorato Nemphidio filium certo tempore nasciturum predixit. Quod autem  Sanctus in hoc uerus propheta fuerit, Euodius promisso tempore Nemphidio natus ostendit.

7. Illud etiam dignum duximus annectendum, quod antequam de ciuitate illa egrederetur, non sine suorum mestitia multum ceperit infirmari. Nocte igitur insequenti membra languore fere premortua lecto collocauit. Sed in ipso noctis spatio, sic diuina ei subuenit clementia, ut summo mane letus et incolumis surgeret, et socios ad iter agendum hortaretur. Cum autem omnes qui aderant de eius subita ualetudine mirarentur, ait: Sanctus Dionysius in illa nocte ad me uenit, me tetigit, et sui presentia me pristine sanitati restituit.

8. Cum itaque, ut diximus, factus incolumis ad monasterium rediret, quidam paterfamilias eum suscepit hospitio. Tempore opportuno uir Dei ad mensam accessit, sedit, allatumque panem more solito benedixit. Cum autem quidam assidentium de pane benedicto, cani, quem amabat, iactasset, statim ut canis panem quem acceperat uisus est in corpus traiicere, uitam amisit. Indignum quippe erat, ut canis pane illo uesceretur quem dextra sacerdotis sanctificauerat.

9. Alio quoque tempore dum ad quosdam ecclesie filios uisitandos accederet, canis, que catulos habebat, subito exiliens, capsellam eius scidit. Dum uero Dei famulus pro hac re uultum parumper inclinasset, duo lupi eius iniurie ultores canem ipsam rapuerunt, et raptam suis pastibus destinantes ad siluam teste populo perduxerunt. Si quis autem non credit quod aliquando siluestres bestie ferocitate deposita  iustorum utilitatibus nouerunt famulari, audiat [a 1Kb] Paulo primo eremite leones sepulturam fecisse, et sancte [b 1Kb] Marie Aegyptiace; audiat, et in omnibus laudet Dominum, miretur et credat.

10. Aliud etiam supradictis adiiciendum esse censuimus: quod quotiens seruus Dei in aura dubia, aut segetum spicas triturandas strauit, aut in quolibet itinere ad mensam sub aperto ere sedit, nunquam illum pluuiarum inundatio molestauit, nunquam impediuit. Sic namque Deus nimborum impetus ubicumque ruentes meritis et uirtute sancti confessoris refrenauit; ut cum alios euntes et redeuntes, eorumque labores suis inundationibus indifferenter humectarent, uirum Dei eiusque socios illesos, et eiusdem areas intactas pertransirent. Nec mirum si nubium  infusionem fugare potuit, qui uitiorum tenebrosam caliginem a primo flore iuuentutis in se studuit eneruare. Tante siquidem uirtutis et sanctitatis erat, ut per eum Dominus cecis uisum redderet, surdis auditum restauraret, infirmos pristine sanitati reformaret. Quamdam etiam maligni spiritus infestatione captiuam, per eum orantem Dominus liberauit.

11. Illud autem memorabile predictis est inferendum, quod cuiusdam [c 1Kb] Donati serui Dei transitum, absens corpore, presens spiritu, cognouit,  et cognitum fratribus cum lacrymis publicauit. Quidam autem ex his qui aderant, probare uolens utrum uiri Dei uisio ueritate niteretur, misit ad locum, in quo iam dictus Donatus Deo militauerat; et legati assertionibus, ut uir Dei predixerat, ita esse inuenit. Hec que audistis, fratres karissimi, ex miraculis sepe nominati confessoris excerpsimus, plurima pretermittentes, ne sermonum prolixitas audientibus fastidium generaret. Tantarum itaque uirtutum gloria redimitus, tantorum miraculorem longe lateque coruscans, uI Kalendas Februarii, hoc est, hodie, predictus confessor Domini Marius Felix de corpore migrauit ad Christum, cui cum Patre et Spiritu sancto regnum et imperium in secula seculorum. Amen.



CAPUT III. Miracula post mortem.

Lectio sancti Euangelii secundum Mattheum.

12. In illo tempore dixit iehsu discipulis suis parabolam hanc: Homo quidam peregre proficiscens, uocauit seruos suos, et tradidit illis bona sua; et reliqua. Homilia sancti Gregorii pape: Homo iste, fratres karissimi, qui peregre proficiscitur, Redemptor noster est, qui de mundo ad Patrem transiens fidelibus seruis quinque talenta, id est, bona spiritualia tradidit. Quia uero sanctus Marius fidelis seruus exstitit, cum fidelibus ab ipso Redemptore memoratum pondus creditur accepisse. Inde est, quod de corpore migrans ad pedes eiusdem Redemptoris spirituales usuras exigentis accessit, rationem de commissis et ipse redditurus, et quoniam super quinque  talenta lucratus fuit alia quinque, audire meruit: Euge, bone serue et fidelis, quia super pauca fuisti fidelis, intra in gaudium Domini tui.

13. Post cuius felicem transitum, cum annorum lustra plurima fluxissent, et quarumdam seuarum gentium crudelitate, tota Gallia suis habitatoribus fere destituta haberetur, et Christi monasteria luctu perpetuo flenda in eremum uersa fuissent, a quibusdam uiris, corpus prefati uiri Dei ab ecclesia Bodanensi sublatum, ad hoc oppidum [d 1Kb] Forcalcariense, Deo disponente, delatum est.

Requiescit autem in ecclesia sibi famulantibus ex eadem perpetuam requiem largiturus: in qua ecclesia multi multa miracula per eum Dominum fecisse asseuerant. Ex quibus ad tanti confessoris memoriam  commendandam pauca excerpsimus, que ueridica testium assertione didicimus.

14. Quodam autem tempore quidam puerulus lasciuius ultra modum sub sarcophago predicti patris ludis profanis ac saltibus insistebat. Cum autem fronte inuerecunda predixtis insisteret, diuina ultione percussus cecidit: statim cepit membris defici, et in quinque sensibus corporis debilitari: creuit pena, creuit et supplicium: et ut ab ipso loco manibus aliorum sustentatus recessit, cum pena et supplicio  spiritum exhalauit. In quo datur intelligi quoniam Deus ultionum Deus est: et licet uideatur esse remotus, presens tamen sanctorum iniurias assidue creditur iudicare.

15. Illud pretermittere etiam nequaquam debemus, quod quadam uice quidam uir religiosus eiusdem uiri Dei basilice custos, cum circa medium noctis ad ecclesiam ueniret, ut lumen lampadi daret, extinctum inuenit: O, inquit, pater mi, da consilium seruo tuo: nox atra omnia possidet: omnes dormiunt: ubi ignis reperiatur, nescio: uie semitam pes ignorat. Quid ergo faciam? Cum igitur anima anxiaretur in illo et ad quam partem se uerteret, ignoraret; subito non sine eius ineffabili gaudio candela quam tenebat in manibus accensa  apparuit.

16. Alio quoque tempore quidam rusticus, membris omnibus contractus, ita erat toto corpore dissolutus, et in unum similitudini hominis contrarium conglobatus ut non homo, sed monstrum aliquod putaretur. Hic ad multa sanctorum limina adductus fuerat: sed quoniam ut credimus sancto confessori nostro reseruabatur, nulla sui corporis presidia se percepisse fatebatur. Ad ultimum diuina ei opitulante clementia non sine multo labore ad preoptata limina sancti confessoris defertur, et in eiusdem ecclesia delatus deponitur. Precatur miser cum lacrymis miserandi corporis erectionem, et qui aderant ei compatientes eadem deprecantur. O Dei pietas omni deuotione colenda! O sanctorum merita mortalibus  omnino ueneranda! Inter lacrymas namque infelicis hominis, et uerba multorum orantium, miser erigitur: fragor ossium et neruorum extensio a multis auditur: occurrit mox comitum curia, mirantium tumultu citata: occurrunt proceres: occurrit utriusque uulgi sexus: clamant omnes, alii alios clamoribus preuenientes, non nobis, inquiunt, Domine, non nobis, sed nomini tuo da gloriam. Sic miser qui uenerat, meritis iam dicti uiri Dei factus incolumis, letis gressibus ad propria recessit.

17. Predictis etiam addere decreuimus, quod quadam die quedam innupta puella, mentis leuitate ducta, lapidem dirigens aram sancti confessoris percussit: necdum directus lapis in pauimento ceciderat, cum neruorum uiribus exhaustis, et membrorum uirtute  debilitata, puella cecidit. Quid plura? Que paulo ante lasciuiens uenerat, feta flebitur et infelix. Ad confessoris Marii limina excubias fideliter actura perducitur, offert seipsam, offert preces et lacrymas: spondet sancto uigilias annales, si facta incolumis ad propria reuertatur. O mirum diuine pietatis auxilium! Dum plorat mulier, dum se totam in ara mentis, deuotis precibus, immolat; exauditur, et tota pristine incolumitati restauratur. Sospitate itaque recepta cuidam coniugio copulatur; sed cum tempora temporibus uenientibus transirent, et memorata mulier coniugalibus deliciis nimis sapienter adherens, uota que sancto promiserat persoluere distulisset; eius obliuio infirmitate pristina preuenitur: neruorum auxiliis iterum attenuatur, et membrorum  ualetudine omnino priuatur. Iterum ad prefata sancti confessoris limina, mariti cura, perducitur: iterum meritis eiusdem peroptate sanitati redonatur. Leta mulier ex insperata sibi reddita sanitate, perpetuum sancto uouet obsequium, ad propria nunquam reditura amplius. Sed cum sponsus aduersus coniugem de tali uoto nimis incanduisset, territa mulier coniugalibus minis, et blanditiis emollita, cum eo ad propria reuertitur. Reuersa statim miseranda mulier, peste iam dicta iterum premitur; iterum ad limina sancti perducitur; iterum saluti preoptate restauratur. O infelix nostre humanitatis conditio! o nefanda in persoluendis uotis obliuio! rursus nempe sanctus obliuiscitur: rursus impudica mulier infirmitate solita eneruatur; rursus ad sepe dicta limina confluit.  Iterato uoto sanctus iterum honoratur, et mulier quesite sanitati iterum restauratur: restaurata gaudens et incolumis, repatriat meritis sancti confessoris causis similibus non amplius reuersura. Audiant illi qui in hac ecclesia Deo et sancto Mario morum stabilitate promiserunt, audiant et mentis . . . . . . diligenti cura reuereantur, si omnia recta sunt erga uotum; si recta omnia bene sibi contigisse, letentur; si autem aliter est, sciant quoniam hoc in anima patiuntur, quod prefata mulier in corpore legitur passa fuisse. uotis itaque fractis per penitentiam consulant, ad pedem sancti confessoris accedant, lacrymas et preces offerant, ut salutem, quam exercendo perdiderant, morum stabilitate redintegrata, rursus per Dei misericordiam habere mereantur. Amen.





SANCTI DYNAMII uIRI ILLUSTRIS ET PATRICII uITA SANCTI MAXIMI.





Epistola dedicatoria.

 Domino beatissimo Patri, Urbico pape, Dinamius Patricius salutem.

Cum apostolice Pater fidei ardore succensus, uniuersa de uirtutibus sancti Maximi, que fidelis relatio  gestorum manifestat, sollicita indagatione perquiris, imperitiam meam pulsare non desinis; paternis etiam monitis predicandi auctoritate confirmans, quod non parum ipsius delicti noxa reus efficiar, nisi omnia in  uita eius, quam me ante aliquot annos rurali sermone conscripsisse constitit, studeam addere quecunque uos de illius mirabilibus protinus manifestum est inuenisse, unde ego gemino pudore confundor, cui nec loquendi facultas conceditur, nec silendi securitas indulgetur. Si loquar, sensum monstrat detecta rusticitas imperitum. Nam si licuisset, uel de succincta poteram dictione placere, cui non possunt dogmatis augmenta succurrere. Inter utramque ergo constitutus angustiam, preceptis uestris parere disposui, placiturus obedientia, non doctrina. uetera uos igitur chartarum indicasti reuoluisse uolumina, in que quid ex eius operibus beatissimi Fausti antistitis predecessoris uestra solertia deuota collegerat, unde pauca sensu potius, quam obtutu, uix discernere potuistis.  Nam plurima emule uetustatis edacitas consumpserat, que latebant. Quod nisi scriptorum meorum serie eterne memorie traderentur pauca de pluribus, satis esse impium censuistis. Unde me ex parte uotis uestris satisfecisse censeo, quod in longam ducta  propaginem lectio multiplicata subsequitur. Que quoties audientibus fecerit dudum lecta fastidium, ad uestrum poterit pertinere delictum: si mercedis premium contulerit, nichil exinde ad me similiter pertinebit, qui compulsus uestris imperiis, prolixiora conscripsi, quam uolui, et refugium breuitatis omisi. Me ergo, quem silente peplo prudentissime pastor exspolias, et tegmine taciturnitatis enudas, supplico ut eum uniuerso populo diffuso munias intercessionis presidio. Quoties lectionis redigitur longitudo, nec dictio impolita displiceat, quam tenor relationis sancte commendat. Nam dubium non est, quod quantum integra deuotione cordis, ipsius sancti antistitis gesta prefers, tantum opera mediteris, ut eius integra auiditate mentis coneris sequi uestigia,  cuius actionum diligis ornamenta: dummodo diuino beneficio, et ipsius patrocinio tibi concedatur temporalis uite prolixa tranquillitas, et sancti operis expetita facultas, domine uere sancte, et beatissime papa.



INCIPIT uITA.


 1. Beatissimi Maximi Rhegiensis urbis antistitis hodie dies sancte solemnitatis colitur, qui quotannis rediuiuis temporum curriculis renouatur: cuius nos res gestas pondere pia animi deuotio admonet, et prisca consuetudo compellit. Nisi enim ea que perspicua et minime dubia aliorum ratione comperta sunt, litterarum monumentis consignentur, que antiquitus gesta sunt plerumque a nouis auctoribus uarie  referuntur. Nam ut mystice actionis eius insignia nichil habeant ambiguum, nichilque ex iis uulgaris affectio fabulosum efficiat, aut de uanitate suspectum, que ab illo facta sunt et comprobata, ueridico sermone narranda sunt. Ex quibus ipsis tamen, ne auditori nimia prolixitas afferret fastidium, permulta reticuimus, annotauimus pauca.

2. Beatus Maximus in uico proprio, cui Decomeco uocabulum est, uite sumpsit exordium, Christianis parentibus editus, et factus illico Christianus. Ab ipsis uero infantie rudimentis sublimi semper humilitate crescens, ita teneros etatis annos morum maturitate castigauit, ut proprietatem nominis sui gratia sanctitatis sibi uindicaret. Postquam autem excessit ex ephebis luxurie illecebras et blandimenta  animi magisterio et censura edomabat, ut pollicite uirginitatis, palmam incorrupte integritatis obtineret, et in regnis celestibus e carne sub iugum missa triumpharet. Fuit nimirum bonorum omnium ornamentis preditus, estque merito laude ac predicatione efferendus: quippe uultu uenerabilis, blandus aspectu, ore placidus, animo serenus, patientia fortis, magnanimitate conspicuus, pacis amans, largus erga hostes, labentia fastidiens, celestium ardens desiderio, temporalibus eterna comparans, temporalia pro eternis uilipendens atque contemnens. Et ut interius diuine legis precepta cognosceret, naturali ingenii acumine tantum in litteris profecit, ut legendi auiditate pastum quereret anime  sue, et instar apum eterne suauitatis nectar hauriret. Quamuis autem omnia uitiorum carnalium fomenta protereret, et omni ex parte preclara conuersatione fulgeret, at nichilominus uires corporis abstinentie assiduitate frangebat, carnis uitia antequam nata essent, persequens et cercens, ita ut ei ad martyrium non nisi percussor defuisse uideatur. Nam ipse procul dubio martyrem se fecit et cruciatu  et merito.

3. Porro etiam omnem facultatum suarum copiam deserens, Lirinense monasterium petiit, ubi sempiternas diuitias iustus inueniret: euangelica secutus precepta, sciens se perfectum fieri non posse, nisi uenderet omnia sua, et a cunctis opibus alienum se faceret. In ea autem congregatione cum omnes perfecta caritate diligeret, ipse itidem ab omnibus amabatur. Tantus uero in eo feruor exstitit, ut antequam monasticam uiuendi regulam complexus esset uel mystica instituta, iam conuersatione precipuus uideretur, ac deinde sancto Honorato decessori suo, summis uirtutibus ornatissimo, qui illic abbas fuerat, et honore succederet, et meritis equaretur. Qua in functione cum gregem commissum pastorali  solertia custodiret, et singulis noctibus, aliis somno occupatis, monasterium lustraret, preter morem accidit ut monachus quidam adhuc puer, motus quadam curiositate uel sollicitudine, eum sequeretur. Ecce autem beatissimi uiri conspectui diabolus insidiator forma ingenti atque terribili sese offert. Sed cum illum spiritualibus indutum armis terrere non posset, nec opinantem monachum tanto affecit terrore, ut trepido gradu ad cellam illico reuertentem ardentissima febris mox corripuerit.

4. Rursus pertinax ille impostor, sperans se sanctum uirum uel aliqua ratione perturbaturum, ignei draconis specie se illi ostendit. Sed confestim crucis signo territus, euanuit. Iam enim inuictus athleta  hostem sepius superatum minime formidabat. Postquam autem totius insule Lirinensis peragrauit ambitum, ocius accessit ad lectulum agrotantis monachi, quem diximus in febrem incidisse: clamque apud illum intra arcana pectoris sui preces Deo fundens, id effecit, ut mox restitutus sit incolumitati pristine, et preda sua frustratus sit hostis elusus. Itaque obtinuit gemina uirtus inuictam uictoriam, quando et uires egroto reddidit, et aduersarium imperauit: deplorante inimico iacturam quam fecerat, letante monacho salute quam recuperauit.

5. Sic autem singulis noctibus pastor egregius ouile dominicum circumlustrans, ne quid aduersi accideret, ad littus equoris, quod uocatur moles, quandoque accessit, moxque ueterator ille prestigiis suis ausus  est tanquam nauem onustam oculis ocius representare, nautasque suo more feruentes in opere, nauisque instrumenta colligentes: duos uero ex illis ad beati uiri latera accedentes, dicentesque se eo aduenisse negociandi causa, quod non sine ingenti lucro id fore rei euentus declarasset. Se nosse illum Maximum, non minus sanctitate, quam nomine: cumque in locis transmarinis tantopere desiderari ab omnibus, ut si eum obtinere possint, nichil sint maiori in pretio habituri. Nullum se igitur maius facturos compendium, quam si ipsum naui impositum possint abducere Hierosolymam, preter opinionem successu prospero repertum. Id uero procul dubio magno ipsi honori et dignitati fore, si felici cursu eo adductus sit, ubi in tantum uotis omnium exspectetur. Sed uir  Dei insidias, et malum dolum inimici cognoscens, sancte crucis signo se communit, celestem implorat opem, ac deinde spiritali auctoritate sic respondet: Fallere non potest milites Christi nequitia plani et impostoris, nec suis fraudibus illis potest illudere malignus, quibus Deus id prestat, ut aduersa preuidere queant. Hanc uero insulam usque adeo beatissimi Honorati communierunt preces, expulso per eum dracone eius habitatore, ut nullus deinceps nocendi aditus in eam pateat diabolo. Sub his uerbis ab oculis orantis euanuit nauis commentitia, moxque ille reuersus ad oratorium, hortatus est fratres, ut ad uigilias surgerent, unaque cum sancta illa congregatione ipse celeberrimas laudes persoluit ei per quem ab hoste uictoriam reportarat.

 6. Cum autem fama insignium uirtutum eius per orbem uniuersum uolitaret, ad Rhegiensis urbis episcopatum non modo ciuium, sed etiam sacerdotum siue presulum omnium studio non minus raptus quam electus, et quamuis inuitus, illico consecratus est. Etsi autem iam et re et nomine Maximus, uix habere uideretur, in quo amplius cresceret, ne quid tamen nomini decederet, sicut opere et factis permansit Maximus, ita et in honore excelluit. Inter cetera igitur recte factorum, que in illo refulgebant, ornamenta, patientia fortis, beneuolentia patiens, libertate alacris, liberalitate abundans, magnanimitate beneficus, humanitate mitis, sedulitate diligens, caritate suauis, largitate communis, doctrina prestans,  iustitia singularis, humilitate sublimis, opum contemptor, dignitate copiosus et affluens fuit. Templum in Rhegiensi castello in beati Albini honorem, quanta animi potuit deuotione, condidit, cuius columnas, quas hodieque illic cernere licet, iuga boum eo pertraxerunt, sed ita tamen, ut nullam sentirent tanti ponderis molestiam, eius sanctitate id efficiente, quandiu ille ad templi structuram operarius indefessus aderat. Quod si uero abesse eum contingeret, nequissimi demonis occulta machinatione adeo eorum pondere premebantur boues uniuersi, ut nullis stimulis adigi possent ad progrediendum. Etsi plures alii adiuncti essent, manebant immoti omnes, quantumuis atrociter cederentur atque sauciarentur. Id ubi celer nuntius beatissimo antitisti significauit,  ille incunctanter atque fidenter ueniebat ad locum, nec terrore trepidus, nec merore perturbatus. Tum uero hostis nequitissimus eius oculos fallere non potuit, nec se ab eius conspectu subducere, qui totius populi oculis conspici non poterat. Ait autem uir sanctus ad illos: Frustra uexatis iumenta rationis expertia, dum inimici impedimenta cernere non potestis. Ego uero paruum Aethiopem uideo, bobus sese obiicientem. Inde flexis genibus, orat supplex Deum, ut hostis insidias auertat. Eius preces malignas ille ferre non sustinens, ocius non sine teterrimo fetore recedit. Mox amotis bobus, qui aliis adiuncti erant, columne sine difficultate ulla ad locum destinatum pertrahuntur.

7. Neque illud ob confirmandos Rhegiensium animos  ommittendum putauimus, quod cum beatissimus antistes ad basilicam ab ipso constructam sacras reliquias summo cum honore psallendo adduceret, ubi ad urbis portam uentum est, ab improuiso uersus ille ordine occurrit: Hec porta Domini, iusti intrabunt in eam. Unde procul dubio colligi potest, eius precibus urbem illam adeo esse munitam, ut sicut hactenus, Christo propitio nullos hostium incursus longo temporum interuallo pertulit, ita deinceps quoque Deo fauente minime perpessura sit. Facile enim eximius ille pastor, quem uiuere testantur facta eius, post decessum suum apud Deum obtinere potuit, ut urbs illa in qua ipse fuisset antistes, preclaris meritis suis perpetuis temporibus munita sit uirtute corporis sui in templo sacratissimo, quod condidit, coruscante  multis beneficiis, que illic omnibus prestantur.

8. Cum aliquando in eadem basilica uir sanctus instantia pastorali uigilias celebraret, Ansani Diaconi Rhegiensis nepos, id est fratris eius filius, quem paruulum parentes e uita abeuntes reliquerant, et ipse nutriendum susceperat, magisque quam si suus esset filius, diligebat, cum in muro urbis illius cum pueris luderet, e muro prolapsus, ceruicibus fractis, exspirauit. Eius rei nuntio ualde consternatus Ansanus, accurrit celeriter, raptumque pueri cadauer operuit uestimentis, et ad beatum Antistitem clam deportauit, interim secum tractans, quemadmodum illum publice ad pedes eius deponeret, et ut uitam ei restitueret, supplex obsecraret. Sed quia nouerat  probatissimum Christi militem omnino fugere iactantiam, maluit eum perferre ad cubiculum eius, et in lectulo eius repositum operimentis illius tegere, prorsus confidens, quod excitare eum posset precibus suis medicus spiritualis, quippe qui egris consueuisset afferre salutem. Inde uero non sine multo quidem animi merore, sed tamen fiducia plenus; episcopum adiit in templo uigilantem et stantem in loco suo. Eo uiso, clementissimus presul, ut ea que gesta fuerant explicaret, silentium psallentibus indixit: precibusque solita deuotione completis, diaconum illum Ansanum propter ea que fecerat acriter obiurgauit. Sed ille non solum terroribus abigi non potuit, sed magis etiam animo compunctus, ad pedes eius se strauit, exclamauitque se illos minime laxaturum,  nisi mortuum excitaret, dicens eum id posse facillime, quandoquidem nullo indicante iam cognouisset, que de puero facta essent. Hac ille importunitate compulsus, et ratione constrictus, cum Ansano uoluit ad lectulum suum secreto se conferre: sed populi frequentiam uitare non potuit, uolentis tante rei miraculo interesse. Postquam igitur uenit ad exanime pueri corpusculum, diuinam cepit toto corpore implorare opem, apprehensaque cum multa fiducia pueri manu, pristine eum saluti restituit. Exclamauit autem populus uniuersus: Gloria tibi Deus; nec quisquam eorum inde remoueri se passus est, nisi uideret mouentem se puerum, et loquentem audiret. Ex quo populi tumultu uix opera clericorum suorum ad uigilias reduci potuit. In hoc miraculo et magna  diaconi fides, et illustris episcopi uirtus enituit.

9. Porro etiam cuiusdam uidue unicam filiam adolescentem accidit e uita decedere; quam cum mater miserabilis in feretro pro more efferendam composuisset, ad beatum antistitem trepida properauit, causamque doloris sui lacrymis potius quam uerbis ei indicauit, orans ut ad corpus exanime preces funderet. Id uero sanctus presul, pietate motus, nec negare, nec differre potuit; sed ad cadauer accedens, sublatis in celum manibus, Deum pronus implorat, et uite redditur exstincta. Confestim enim illa, tanquam graui soluta somno, exspergiscitur, oculos aperit pregrauatos, appellata surgit, mater eius immenso afficitur gaudio, populus omnis obstupescit: episcopus, qui uirtutum meritis mortis iura resoluerat,  fugiens iactantiam, illico se subducit: sed populus magnis uocibus laudans Deum, maximam uestimenti eius partem, reliquiarum loco eam habitura, ciuili quadam uiolentia diripit et discerpit: ita ut propter eius declarandas uirtutes, id quod egre ad humeros eius relictum fuit, hodierna fidelium deuotione asseruetur.

10. Adolescentulus quidam rabidi canis morsu prefocatus periit. uidit id populus, uadit ad episcopum, orat ut ad exstinctum hominem ueniat. At ille ancipiti cogitationi suspensus, dum hinc non potest contemnere lacrymas supplicantium, inde ab ostentatione sibi metuit, tandem pietate uincitur; facit quod rogabatur, uenit ad mortuum hominem, tollit manus in celum, pariterque stillantes oculos, aspectante  populo excitat defunctum. Adsunt parentes, pugnis sua uerberant pectora, ora lacrymis usque adeo rigant super filio, ut e terra surgere non ualeret, licet etiam rediuiuus. Interim manum unam patri, alteram matri porrigens, nutantia membra illis erigentibus sustollit. Acclamat populus Deo gratias: ille uite redditus, ad suum redit hospitium, cui iam sepulcrum parabatur, parentes incredibili exsultant gaudio: uiuere hominem, qui mortuus fuerat, uix ipsis oculis suis credunt. Ecce autem canis ille qui et hunc adolescentem et multos alios infestis morsibus laniarat, in episcopi conspectum uenit; commotus episcopus, proiecto baculo, erectis sursum manibus orat Dominum, mox efflat in canem, isque uita destituitur. Non sane admirandum uidetur beatum episcopum,  dum sibi commissum cupit tueri gregem, eius hostem ictu lethifero perdidisse: neque id gladio, aut armata manu, sed flatu oris sui. Porro uulnera, que canis ille dentibus suis inflixerat multis e plebe, precibus et crucis signo adeo curauit beatus episcopus, ut nulla eorum uestigia apparerent.

11. Bos petulans cornu hominem misere lacerarat, eius effusis intestinis. Mox illum adducunt quidam ad episcopum. Is tametsi in cunctis miraculis timebat sibi ne animi elatione pulsaretur, attamen tam male saucium hominem clementer excipit, calidis fomentis exta eius manibus suis pertractata confouet, reponit in locum suum per uulnus a boue inflictum, ipsum uulnus adhibita spongia leniter obligat, serio hortatur, ne quis preter ipsum, illud soluere ausus sit. Inde septimo die, ligamina auferens, tam sanum reperit  hominem, ut uix ullum uulneris signum relictum uideretur.

12. Teneros corporis sui artus uir sanctissimus perpetua cilicii asperitate domabat, quo pro interiori tunica utebatur, nec id crucis studio unquam deposuit, sed in illo etiam se iussit sepeliri. Lauacris uti nunquam uoluit, ne animi constantia, qua calcatis carnis oblectamentis et illecebris martyrium sustinebat, emollesceret. Cecus quidam annis quindecim perpetua damnatus caligine, uirum sanctissimum continenter deprecabatur, ut suis precibus lumen ipsi reformaret. Sed episcopo hoc ob uitandam ostentationem differente, Rusticum subdiaconum, qui ei seruire consueuerat, cecus rogauit, ut noctu episcopo  ecclesias uisitante, ipsum perduceret ad templi uestibulum, unde ille esset egressurus. Fecit id subdiaconus, et uir beatus dum uult excedere e templo, in cecum pedibus molliter impingit: cecus eius ueneranda uestigia supplex amplectitur, orat uisum sibi ut restituat. Itaque episcopus fidenter obsecrat Dominum, crucis signum imprimit oculis eius, et diu exstincta lumina mox reparantur. Osculatur hominem episcopus, obtestatur ut rem apud se tacitam habeat, quod tamen ille pre immensa animi exsultatione prestare non potuit; quanquam etiamsi celare ille uoluisset quod secreto factum erat, non potuit tamen manere occultum, quod palam omnium oculis cernebatur.

13. Innumera sunt beatissimi antistitis miracula,  nec possunt omnia commemorari, quantumuis prolixa texatur oratio. Facillimum ei erat illuminare cecos, sanare claudos, uita functos excitare. Denique nichil non efficere poterat, qui intra se manentem habebat Spiritum sanctum. Interea autem, dum tot claret miraculis et immensis mysteriis, diem obitus sui diuina reuelatione cognoscit. Tum uero publice summa humilitate ab omnibus contendit, ut ipsi permitterent prius natale solum et propinquos inuisere suos. Quod etsi illis magnum afferret animi dolorem, attamen abiit ille ad suos, obitumque suum iam imminere illis predixit. Itaque aduentu suo eos mirum in modum exhilaratos, hoc tristissimo nuntio non mediocriter perturbauit. Et ecce dum ille se tanquam somnum capturus in lectulo reponit, inter psallendum  sub officio diuino, extremum halitum afflat, feliciterque commigrat in celos quinto Kalendas Decembris, tanta autem illis tum suauissimi odoris copia exstitit, ac si uniuersi flores uerni temporis eum in locum comportati essent. Obitus eius fama uelox non modo urbem, sed orbem compleuit uniuersum. Occurrerunt undique fideles populorum caterue, certatim cupientes uel operimentum uehiculi eius contingere, eiusmodi contactum salutaris presidii loco habiture.

14. Adolescentula quedam e uico cui Decime uocabulum est, mortua ad sepulcrum deportabatur, cadauere iam in capsa lignea composito, sed arca ipsa necdum cooperta. Ut autem audierunt illi qui eam efferebant uoces psallentium et sacrum corpus  beati episcopi prosequentium, cum lacrymis petierunt ut feretrum quod gestabant, super puelle corpus traheretur. Illi uero ardore fidei incensi, nec dubii de effectu, sanctas eorum preces minime reiicendas putarunt. Cumque id fieret quod illi petierant, homines inter se colloquebantur, uirum apostolicum beatum Maximum, cui nunquam diuina gratia defuisset, quamuis nature iam persoluisset debitum, tamen uirtutibus et meritis uiuere. Simul igitur omnes fidissima animi deuotione sese prostrauerunt, prolixeque orantes, ac deinde surgentes, cum septies Kyrie eleison clamassent, puellam uiderunt rediuiuam. Quamobrem ingens eos terror inuasit, commixtemque stupore et gaudio complebantur. Puella, uestibus relictis funebribus, et aliis induta, populi frequentis  adiuncta turmis, publica uoce salutis sue testimonium in sancti episcopi laudem dicebat his uerbis: O beatissima sacerdotis merita! O beatum uirum, uitamque beatam pontificis, qui, ut se diuina remuneratione eternum uiuere declararet, post mortem, mortuam suscitauit!

15. Importatum denique est corpus beatissimi antistitis in oppidum Rhegiense, et cum multa celebritate humatum in ecclesia beati Petri, quam ipse condiderat, que postea ipsius nomine appellata est, ob crebra eius patrocinia; ubi quidquid fidenter petitur, Christo auxiliante obtinetur. Non sit igitur fides dubia, cum sit uirtus infinita. Non diu post,  cum in sancti uiri commemoratione multa referentur a multis, Cariatto subdiaconus, uita sanctissimus, publice hec testatus est: Nemo nostrum dubitet, inquit, beatissimum Maximum, de cuius uirtutibus tam multa, suggerente ueritate, feruntur, cum in mortali degeret corpore, non minus cum angelis quam cum hominibus uersatum esse. Quem enim nobiscum tenebat humana conditio, eum beatis spiritibus assiduum exhibebat dignitas meritorum. Quadam nocte, imminente celeberrima beati Andree solemnitate, cum deputatus ego essem, qui ad uigilias excitarem, et primo noctis tempore blandus me sollicitum oppressisset somnus, dulces psallentium audiui melodias; moxque excitatus, non sine perturbatione multa e lecto me proripui, quod putarem  me opportunum excitandi tempus neglexisse. Tum uero longe etiam dulciores, quam humanis possint studiis effici, spiritalium cantionum melodias hausi auribus meis. Continuo igitur ad ipsius arcis uestibulum suspenso me gradu contuli, atque illis beatissimos apostolos Petrum et Andream, ad complendam eam sancto Maximo orationem, alternis honoribus se preuenientes ego peccator audiui. Cumque tandem iugi oblatione compulsus beatus Maximus, eos diutius differre non posset, his uerbis compleuit officium: Sit gloria Dei benedicta in eternum et in secula seculorum; reliquis respondentibus, amen. Ego uero perquirendi studio propius accedens, neminem illic uidere potui, preter sacratissimum Maximum, prono uultu et corpore in templi pauimento  prostratum. Ille autem surgens, meam indigni peccatoris curiositatem his uerbis reprehendit: Arduum est humane fragilitati sanctorum secreta cognoscere, et temerarium uelle rimari; audi ergo que tibi prescius ego iam dicturus sum: ea que uidisti et audisti caue ne euulges. Quocunque enim die id feceris, ex hac luce migrabis. Id utrum iam euenturum sit, ex Dei pendet arbitrio. Ego quidem excellentis eius uirtutis memoriam et testimonium posteritati relinquo, ut ne quis mortalium ignoret quemadmodum iusti homines sanctorum possint frui commercio et consuetudine. Huic autem narrationi abunde multam conciliauit fidem quod eodem die subdiaconus ille, sicut ei a beato Maximo predicatum erat, desiit esse in humanis; et quia non potuit  uiuendi producere terminum, nec mysterium celare uoluit.

16. Nos igitur tota deuotione summoque animi studio rogemus omnipotentem Deum, ut beatissimi presulis huius patrocinio fretis nobis det ueniam peccatorum, animumque nostrum a lethalibus uitiis purum semper conseruet is cui presens celebramus officium: in quo prestando tales nos exhibeamus presentia corporum, ut mentes fulgeant lumine caritatis, prestante Domino nostro Iesu Christo, qui cum ceterno Patre et Spiritu sancto uiuit et regnat in secula seculorum. Amen.




ANNO DOMINI DCIu.
SANCTUS AUGUSTINUS APOSTOLUS ANGLORUM.





IN uITAM SANCTI AUGUSTINI ADMONITIO.


1. Celebris est Sancti Augustini memoria passim in omnibus Martyrologiis, post eius obitum editis. uenerabilis Beda in Martyrologio genuino, de eo ista habet: 7 Kalendas Iunii, in Britannia, depositio sancti Augustini, primi Anglorum episcopi. Eadem habet Rabanus. Aut Usuardus ita scribit: In Britanniis sancti Augustini episcopi et confessoris, qui missus a beato papa Gregorio, primum genti Anglorum Christi euangelium predicauit. Addunt Ado et Notkerus, atque illic uirtutibus et miraculis gloriosus in Christo quieuit. Sequuntur passim recentiores cum Martyrologio Romano. Res gestas ipsius illustrauit uenerabilis Beda lib. I Historie ecclesiastice gentis Anglorum cap. 23 et sequentibus, et lib. II, cap. 2 et 3. Unde collectam uitam inuenies apud Surium; breuiorem aliam edidit in sua Legenda Capgrauius, cui quedam in fine addidit de corporis translatione. Habemus etiam Compendia aliqua mss. Uniuersim autem secuti sunt Bedam omnes auctores rerum anglicarum, antiquiores eque ac recentiores. Inter illos eminet Gocelinus, sicut ipse nomen suum scribit, aliis Goscelinus aut Gotzelinus, qui innumeras sanctorum uitas stylo extulit, uel informiter editas comptius emendauit, post Bedam secundus in laudibus sanctorum Anglie enarrandis, uti ex lib. Iu Malmesburiensis de Gestis regum anglorum, cap. 1 deduximus die 3 februarii, ad uitam sancte Wereburge uirginis, filie regum Merciorum, quam uitam idem Gocelinus composuit: uhi de hoc scriptore, qui circa annum 1080 et sequentes floruit, late egimus, iterum de eo acturi 10 die Iunii ad uitam sancti Iuonis Perse. Hic ergo auctor, ante monachus Rameseiensis, tunc Cantuariensis ad sancti Augustini, huius uitam duplici edidit opusculo, maiore scilicet et minore, ut in sequenti prologo indicatur. Nos maius opusculum damus cum libro miraculorum, ubi que de sancto Augustino a Beda scripta sunt, passim huius uel bis referuntur. Damus autem illa, pro ut iam inde ab anno 1668 impressa leguntur, inter Acta sanctorum Benedictorum tomo I a Ioanne Mabilione edita; eiusdemque beneficio subiungimus predicti Gocelini ineditum hactenus opus ad uenerabilem Cantuariensem archiepiscopum Anselmum, de translatione sancti Augustini Anglorum apostoli et sociorum eius, scriptum septimo ab ipsa translatione anno, Christi 109. Diuiditur illud in duos libros, quorum prior proprie agit de sancto Augustino, secundus de sociis, id est, episcopis, regibus, abbatibus, in eadem Ecclesia contumulatis, et ante ipsum translatis in nouam Ecclesiam, anno 1091 biennio citius quam archiepiscopus fieret sanctus Anselmus, cui inscribitur historia, magnum lumen rebus et sanctis Anglicanis datura, presertim in secundo libro: qui licet ad alios ut plurimum pertineat, non fuit tamen a primo separandus. Eiusdem Gocelini minus opusculum de sancto Augustino, tacito auctoris nomine, reperitur in appendice ad opera Beati Lanfranci Cantuariensis archiepiscopi, a Luca Acherio ed ta, et ibidem legi potest. Aliqua inde obseruamus in annotatis.

2. Quo anno ex hac mortali uita ad Christum migrarit sanctus Augustinus, non satis liquet inter auctores. Beda solum notat eum defunctum septimo Kalendas Iunias; addit Wigorniensis, feria tertia, qui characteres conueniunt in annum bissextilem 608, litteris dominicalibus G F; ad quem annum etiam obitum eius retulerunt Westmonasteriensis et Sigebertus. Et hanc chronologiam ex tempore successorum Laurentii et Melliti probauimus latius, ad uitam sancti Laurentii die secunda Februarii n. 10. In Monastici anglicani tom. I, p. 90 profertur fundatio Eliensis cenobii in agro Bantabrigensi, et ex historia Eliensis Ecclesie in bibliotheca Cottoniana adseruata, ista scribuntur: In primiti a Ecclesia nascentis fidei et christianitatis, beatus Augustinus Ecclesiam ibi fabricauit in honore semper uirginis Marie, anno ab incarnatione Domini 607, aduentus sui in Angliam anno II; cuius operis rex Ethelbritus primus fundator exstitit. Unde constat sanctum Augustinum dicto anno adhuc uixisse; de monachatu eius aliorumque primorum Anglie apostolorum multi multa, que hic non uacat referre et expendere omnia. Sufficiunt nobis pauca illa que in fauorem Benedictinorum deduximus ante uitam sancti Gregorii n. 11 ex auctoritate sanctorum Adelmi atque Wilfridi, que nichil attinet hic retexere, quia nullam euidentis prorsus demonstrationis uim continent; et ideo ab omni particularis regule expressione abstinemus in titulo, uti passim in aliis primorum septem seculorum monachis. Eo tamen nolumus preiudicatum Benedictinis, maxima cum uerosimilitudine ac propemodum euidentia Augustinum inter suos numerantibus. Iisdem etiam nouum mireque ad rem nostram faciens accedit adminiculum, ex uetustissimis litaniis Anglicanis, quas tom. II ueterum analectorum producit Mabilio, atque ante finem seculi uII fuisse usitatas probat, ex defectu sanctorum seculo illo posteriorum, quamuis alias apud Anglos celeberrimorum. Ibi enim inter confessores nullus ex omnibus monastice uite institutoribus nominandus prescribitur, preter sanctum Benedictum; et hic quidem bis; prerogatiua nulli alteri istic concessa, quam sancto Stephano, sicuti ter nominari iubetur sancta Maria: euidenti pene indicio, quod uel sanctus Augustinus, uel instituti ab eo in Anglia monachi istarum litaniarum collectores unicum illum agnouerint sui monachatus auctorem. Quoniam autem facta est mentio litaniarum, placeat etiam intelligere, decreto Gloueshouiensis concilii, anno 747 celebrati, sancitum fuisse, ut dies depositionis sancti Augustini archiepiscopi, ab ecclesiasticis et monasterialibus feriatus haberetur, eiusque nomen in letanie decantatione post sancti Gregorii, tanquam Anglie apostoli, uocationem semper diceretur.

4. Wilhelmus Thom. Augustiniensis monachus, in Chronico monasterii sui, ab aduentu Augustini usque ad annum 1397 perducto, cap. uIII,  3, que ad translationem Sancti pertinent sic paucis complectitur, nulla habita aliorum antea uel simul translatorum ratione. Anno Domini 109, Wydo, hanc Ecclesiam dignitate pastorali gubernans, Ecclesiam suam, quam predecessor suus Scotlandus, morte prohibente ad summum perficere non potuit, feliciter consummauit, et de transferendis sanctis efficaciter elaborauit. Igitur anno quo supra, 8 Idus Septembris, transtulit corpus beati Augustini, de loco ubi per quingentos annos iacuerat, et posuit  omnia ossa maiora ipsius sancti et caput in quadam saxea tumba, ferro et plumbo peroptime sigillata, cuius tuperscripitio talis erat:

Inclytus Anglorum presul, pius et decus altum,
Hic Augustinus requiescit corpore sanctus.

Pergit deinde narrare, quomodo metu barbarorum, sepe in partes Cantie irrumpentium, idem abbas sequenti nocte pleraque ossa sacri corporis, tumbe exempta, in uicino loco abdiderit: que ibidem latuerunt usque ad annum 1221. quo rursum inuenta translataque sunt, pro ut plenius explicat cap. II,  2. Que omnia Gocelinus partim ignorauerit, quia habebantur arcana; partim scire non potuerit, quia necdum facta; ponentur autem infra per modum appendicis ad calcem libri primi. Hic ex cap. IX,  3, tanquam ad festum translationis pertinens, noto, quod rex Wilhelmus II anno 1092 concessit monasterio habere feriam in translatione sancti Augustini, ita quod duraret per quinque dies, scilicet per duos dies ante festum, et duos dies post: et quod Ecclesia sancti Augustini habeat medio tempore omnes consuetudines, quas rex habet per ciuitatem Cantuariensem. Istam feriam monachi tenuerunt usque ad tempora Edwardi filii regis Henrici, quo tempore illam feriam omnino dimiserunt, propter iurgia et lites et etiam pugnas, que in cemeterio eorum frequenter fiebant.

5. Amplius est, quod anno 1356 Innocentius Papa uI sicut idem Wilhelmus Thorn scribit, inter cetera priuilegia monasterio concessa, archiepiscopo  mandauit, ut festiuitatem S. Augustini dupliciter celebrari faceret, huiusmodi uerbis: Decens et congruum reputamus, ut gloriosus confessor beatus Augustinus, qui olim missus per sedem apostolicam ad gentes Anglorum, nondum tunc baptismatis unda renatas, eas de infidelitatis tenebris ad lucem catholice fidei per predicationis mysterium euocauit, primusque in Anglia erexit ecclesiam, specialiter in illis partibus honoretur: ex hoc namque ibidem populorum crescet deuotio; ac ille qui glorificatur in sanctorum concilio, benignus preces respiciet deuotorum. Ut igitur ipsius confessoris festiuitas in dictis partibus, quibus, sicut accepimus, uix aut minus in regno Anglie celebriter colitur solemnius et deuotius ueneretur; fraternitati uestre, de qua specialem in Domino fiduciam gerimus, per apostolica scripta committimus et mandamus, quatenus festiuitatem confessoris eiusdem, in omnibus Ecclesiis dicti regni exemptis, facias auctoritate nostra perpetuis futuris temporibus sub duplici officio solemniter celebrari; et nichilominus in dicta festiuitate cessari a mechanicis et aliis operibus, interdictis in festis duplicibus, de more, consuetudine seu obseruantia ecclesiarum earumdem.





uITA S. AUGUSTINI, AUCTORE GOCELINO MONACHO.




PROLOGUS.


Dominis karissimis et paterne dilectionis filiis Ecclesie sancti Augustini, cum suo reuerendo monasteriarcha, ille abiectissimus nec recolendus, tamen omnium amicus sincerus, in Domino salutem. Decreueram hanc historiam, uelut diue sponse et materne Ecclesie filiam perpulchram, non prius de thalamo suo producere [Al., procedere], quam suis ornamentis, redimiculis ac monilibus composita, sine nota posset procedere. uerum uestra imperatrice dilectione more impatiente et acrius impellente, tandem exoptatam exhibere specie compellimur pudorosa, dum adeo nequeamus formosa; multe enim rerum turbe propositam nobis elegantiam et uolucrem accessum sustulere. Quam uero uera que  scripsimus comprobentur, tempora, loca, persone, quando, ubi, et in quibus facta noscuntur; antiqua etiam et moderna scripta uestra, presentium quoque oculi, inficiabiliter testantur. Quod autem de ueteribus noua fecimus, uel recenter facta recenti stylo propagamus, nemo uetustatis accola indignetur nouitati, ne forte Deo semper noua creanti uideatur indignari: quia Deus Abraham, Deus est Augustini; et antiquorum signorum operator eadem hodie in modernis et hodiernis sanctis suis operatur, cui clamat propheta: Innoua signa et immuta mirabilia ; creat nouos celos, et sedens in throno noua facit omnia. Si antiqui Patres non sussepissent que tunc habebantur noua, nulla nobis modo essent uetusta. Sed Iudei et ceteri increduli,  sancte nouitatis ac ueritatis inimici, malunt permanere in tenebris uetustatis et erroris sui, quam luce noue gratie illustrari. Hoc etiam sub ipsa gratia uidentur imitari, qui rancore uetusti usus aggrauati refugiunt nouis Dei miraculis in melius renouari. Plerique etiam hominum, quod spernunt, credere renuunt; quod amant, ultro credentes appetunt, nemo autem qualemcunque uel minimum contemnat ueritatis preconem: nam sicut mendacium nullius auctoritate potest esse uerum, ita ueritas suam per se habet in quolibet auctoritatem. Que autem per uisum uel in somnis mandata, uera probantur ex rerum consequentia: utpote legimus egros per somnum ad sanctorum busta salutis gratia iussos uenire, et obedientes sospitatem ibi recepisse. Qui hanc ueri euidentiam mauult uelut somnia uana deridere,  quam attendere, poterit et Ioseph et Danielem aliosque prophetas, ipsumque Ioseph in Euangelio et alienigenam Nabuchodonosor, qui diuina mysteria conspexere, uelut somniatores abnuero. Sunt etiam qui inepte indignantur cum in uilibus personis facta sanctorum miracula recitantur, quasi probrosa sint talium nomina uel memoria [memoria uel nomina]: cum nullum uerbum fiat propter eos; sed propter ipsorum in Deo gloriam, qui mira in minimis facit, omnia enarrentur. Nam omnium Dominus Lazarum mendicum ex nomine proferre non dedignatur; denique nec Herodes, nec proditor Iudas, nec Cayphas in Euangelio nominarentur, nisi propter Dominum uel suos quibus insidiabantur. Hec  nos propter diuersorum controuersiam proferre nouerint beneuole anime, ne cum obloquentibus incipiant quod diligunt fastidire, et quod uerius cognouerunt infirmius credere: corrumpunt enim sensus bonos colloquia mala. Fecimus autem in eadem materia duos codices, maiorem et minorem: quatenus minor amicabiliter obtemperet amicis exteris tediosis, maior uberius redundet domesticis filiis desideriosis. uerumtamen quedam habet maior, quedam minor; que non habet uterque liber; et alter alia, alia alter sapit condimenta. Item eadem gesta aliter ibi, aliter hic sunt dicta, ut alter alterius ope egeat et gratia. De Ulysse facundo ait peta:

Ille referre aliter sepe solebat idem

 Hec piis amicis pie alludendo et pie commendando, oramus et presentes et posteros memores esse affectus nostri et seruitii deuoti, quamuis ingrati.

Hactenus prologus, in quo uoces duas per coniecturam correximus; eamdem libertatem deinceps sumpturi in sequentibus: ita tamen ut inter uncinos proferatur ea lectio, quam correctionis egere putabimus. Similiter deficientia quandoque ad integrandum sensum uerba a nobis addimus, sed inter , tantisper ualitura, donec facta collatione cum aliis Mss. que necdum uidere licuit, integritas originalis suggeratur ab aliquo, qui uoluerit eo labore de sancto atque de nostro hoc opere mereri bene. Mabilio partitionem auctoris in marginem transtulit et titulos capitulorum initio collegit. Idem hic seruatur per numeros, inducta solum diuisione capitum noua, nostroque instituto ad seruandam uniformitatem  idonea, quod similiter fiet in libro primo de translatione.



DIuISIO CAPITUM.

CAPUT I. uictore mundi Domino regna captiuati tyranni suis palmigeris distribuente, Augustinus, diuinus Legatarius, a Romano apice hereditatem sortitur Oceanitidis Britannie.

II. Describitur hic Augustinensis mundus, ut quidam terrenus paradisus rerum fecundus, et gratiosus.

III. Hoc ingens huius omnibus domicilium parauit Dominus suo Augustino, ut ab initio conditum mundum homini condito; et Augustinus relinquens patriam, factus est in gentem magnam.

Iu. Hunc papa Gregorius assumpsit, quem pro se mitteret in Angliam, ut Anglos, gentem candidam,  gentem faceret angelicam.

u. Mittitur uir uirtutum, cum quadraginta euangelicis collegis, ad conuertendam Angliam. Eunt armati ad fructiferam glorie patientiam.

uI. Sancti rumore prauo exterriti, Gregoriana epistola ad ceptum iter uirtutum, fortius per Augustinum sunt animati.

uII. Epistola beati Gregorii ad ipsos, perseueranter ut Augustino obediant.

uIII. Epistola eiusdem pape Arelatensi archiepiscopo Aetherio, ut Augustino eiusque consortibus necessaria prouideat.

IX. Augustino referente sociis apostolica mandata, festinant per aduersa et prospera ad uera  premia, consolante eos etiam miraculis superna gratia.

X. Andegaue Dei peregrini per feminas expulsi, euolantem baculum de manu Augustini per tria stadia secuti, noctu sub dio quiescentes, irradiantur splendore celesti, et satiantur fonte diuinitus producto humi: scripsitque ibi dux nomen et causam itineris sui.

XI. uicini, tanto iubare noctu uiso perterriti, mane ad locum currunt; in amissis sanctis, reatuin suum plangunt; ex litteris in terra descriptis Augustinum cognoscunt: ecclesiam ibi in eius honore, que omnem feminam perpetuo excludit, constituunt.

XII. Matrona cum cereo hanc tentans intrare, ante limen in ipsa uetita meta ruptis intestinis interiit,  cunctasque sui sexus acrius exterruit.

XIII. Miraculum auditum ab ipso Andegauensi episcopo, qui hanc ecclesiam reedificatam dedicauit: qualiter in dedicatione funditus conculcate segetes ac penitus desperate omnibus aliis uberiores exstiterint in messe.

XIu. Augustinus cum sociis, post diuersa terrarum discrimina, applicuit Britanniam, ad mansionem perpetuam diuinitatis preordinatam.

Xu. Tanetus insula Christum in sanctis suis suscepit prima; felix tellus, fecunditate sua tot Deiferorum aduenarum felicissima.

XuI. Aethelbertus, rex Anglorum regum tertius, sed christicola primus, uxore christiana clementior,  optimum eterne salutis nuntium ab Augustino suscipit; sed non facile acquiescit, ut ex difficultate sanctis gloria accrescat. uenit in Tanetum audire aduenas, Dominice crucis uexilliferos et precones.

XuII. Augustinus exponit regi optimum nuntium quod attulerit, uidelicet, mundi conditorem et redemptorem humano generi regnum celorum aperuisse, et de terrigenis celestes indigenas fecisse; et homines ita dilexisse, ut homo fieri, atque insuper, post innumera diuinitatis sue miracula et ostenta, pro hominum  morte crucis mori uoluerit, et suos legatos ad conuertendas nationes omnibus tormentis inuincibiles inextinguibiliter accenderit; quodque ipsi, tali caritatis flamma stimulante, aduenerint.

 XuIII. Rex Aethelbertus laudat quidem eterne beatitudinis promissa, et colligit sanctos pro illorum beneuolentia; sed nescit adhuc uetusti erroris tenebras exuere et indui luce noua.

XIX. Regis clementia, imo Dei prouidentia, sancti aduene, cum elato Dominice crucis uexillo et canoris precibus, in perpetuam habitationem Dorobernie ingressi, uiuebant angelice, ut peregrini mundi et indigene celi, et coheredes sibi gliscentes regni Dei.

XX. In orientali Dorobernie ecclesia beati Martini, olim a Romanis christianis condita, fidus regine custos beatus presul Letardus agebat diuina officia, que sacratissimus Augustinus cum suo choro  irradiabat apostolica uita et doctrina, et signorum, qua plures conuertit, affluentia.

XXI. uictus rex, per dulcia eterne felicitatis blandimenta et irrefragabilia uirtutum exempla, subiicitur Christo fide deuota.

XXII. Rex de excelso humillimus, de principe puer ecclesiasticus, baptizatur in summe Trinitatis confessione et nomine, repletur candida Christi columba, fit de ueteri idololatra nouus christicola. Hinc Augustinus Deo canit, cum suprema chorea, gaudens sua uota sic prosperata.

XXIII. Gloriatur rex fraternitate noua de ducum et plebium combaptizatorum turba, nec iam suum regnum estimat quod administrabat, sed totum cum subiectis sibi regibus et populis in dulcem Christi  ditionem transferre ac dilatare decertat; episcopis, monasteria, ecclesias, tanquam Dominica castella, regaliter edificat.

XXIu. Augustinus prebens se electioni apostolice et ecclesiastice, nimirum assumptioni Dominice, ab Arelatensi archipresule consecratur in primitiuum patriarcham Anglie perpetuamque benedictionem refert Dorobernie.

XXu. Mittit Augustinus Romam nuntiare beato Gregorio, regem et populum Anglorum cultum Christi suscepisse, se episcopum factum esse, iamque multe messi operarios deesse. Cui papa remittit apostolicum pallium, et plurima doctorum auxilia, ut diuersarum interrogationum responsa.

XXuI. Epistola beati Gregorii pape de misso  pallio, de iure Lundoniensis episcopi, de Eboraci metropolitano, et de Augustini ditione super omnes sacerdotes Britannie.

XXuII. Item eiusdem per Mellitum ad Augustinum epistola, ut destruantur idola, et fana bene constructa aqua benedicta ad diuina purgentur officia, nec diabolo animalia fideles immolent, sed ad laudem Dei in esum suum animalia occidant, et donatori omnium gratias referant.

XXuIII. Item ipse papa, auditis tot tamque assiduis Augustini miraculis, sicut gaudens in gloriam Dei exclamat, sic timens humane imbecillitati ne insolescat, uirum uirtutum missa epistola attemperat.

XXIX. Item ipse beatus Gregorius, Aethelberti regis  suscepte Christianitati congaudens, hortatur eum dulci epistola hanc gratiam sollicite seruare, et hanc in subditos sibi populos ocius extendere, fana euertere; subiectos exhortando, terrendo, corrigendo; edificare [ecclesias] exemplo Constantini piissimi imperatoris, qui abiectis idolis Romam cum gentium populis tota mente secum ad Christum conuertit; simul monet, ut Augustino obediat, quatenus illum Deus pro ipso orantem citius exaudiat.

XXX. uenerabilem quoque reginam Bertam idem precellentissimus illustrator ecclesiarum gratifice laudat epistolari serie, tam pro regis conuersione, quam pro pia erga beatum Augustinum suosque consortes procuratione; hortaturque hec famosa merita attentius augere.

 XXXI. Hos epistolarum Gregoriane dulcedinis fauos beatus Augustinus, omnium uirtutum gradibus sideream scalam transcendendo, colligens; hos quoque rex et regina, pro suo affectu et capacitate, haurientes, nitebantur apostolicis documentis obsequi, ut post pereuntia regna mererentur celestia consequi.

XXXII. Britones, Anglorum debellantium reliquias, ab ecclesiastica regula dissidentes, conuocatos regis ope Augustinus, tota paterni affectus instantia, decertabat ad legitimam omnium concordiam adsciscere; sed difficillimum est irrationabiliter rationi repugnantes corrigere.

XXXIII. Causidicus Domini, aduocato in medium ceco: In hoc, inquit, ostendat Dominus rerum, cuius  partis dogma sit uerum. Proponit cecum Britonibus curandum; illis recusantibus, signo crucis cecum illuminat Augustinus: uicti Britones petunt inducias, dum suos consulant et synodus iteretur.

XXXIu. Consulti Britonum pontifices  ut Augustinum aduenientibus assurgentem, tanquam mitem et humilem corde, reciperent; residentem uero, ut superbum et ferocem, repudiarent. uenere, et sedentem sibique non assurgentem indignanter respuere. Quos ille adhuc clementius cupiens lucrari, proponit tria seruanda, ceteris modo data tolerantia: ut Pascha suo tempore sicut omnes Ecclesie celebrarent, ut baptismi sacramenta ecclesiastico ordine peragerent, et Anglis una secum euangelizando fratres et conciues regni Dei acquirerent.  Sed illis omnia repudiantibus, predicit ab his perituros, quos nollent habere saluos.

XXXu. Hanc preconis Domini prophetiam rex Anglorum Aethelfridus immaniter exegit, qui Britones bello deleuit; et de eorum monachis, contra ipsum actius oratione pugnantibus, mille ducentos exstinxit.

XXXuI. Post Britonibus incorrigibilibus predicta mala, Augustinus omnium saluti intentus, Eboracam metropolim adit; in itinere hominem paralysi et cecitate destitutum erigit, et Christianum facit [Al., fecit].

XXXuII. Quod in die natalis Domini plusquam decem millia credentium, absque paruulorum ac mulierum infinito numero, in fluuio Sioalira baptizauit.

 XXXuIII. Ubi intransuadabile profundum non solum incolumes transierunt, uerum etiam omnes infirmi sanitatem receperunt; ubi et in memoria beati Augustini condita ecclesia multa fidelibus prestantur beneficia.

XXXIX. De epistola beati Gregorii pape ad sanctum Eulogium patriarcham missa, in qua gloriatur in Domino de Anglorum conuersione, per Augustinum facta: et quod ipse, et qui cum eo missi sunt, apostolorum uirtutes et signa imitari uideantur; et de decem millibus uel amplius uno die baptizatis.

XL. Regrediens feliciter ab Eboraco. occurrit egro, fedo candore lepre tabescenti, lacrymabili querimonia paternam ipsius clementiam mussitantiqui clamosa pietate audit cum Domino clamosum taciti  murmuris desiderium, et in uirtute dicentis in Euangelio, Mundare, sancta [Al., acta] fide hunc luridum reddit mundissimum.

XLI. Augustinus, omnibus bonis desiderabilis, solis inimicis lucis odibilis, indomabiles sanctorum iniuriatores eterno opprobrio in spiritu Elie deformat, qui supplices egros iugiter salute reformat.

XLII. Additur huic mulcte aliud in alia incorrigibilium gente iudicium, ut uidelicet nouo et inexperto prius huic orbi  omnes a minimo usque ad maximum sulfureo flagrarent incendio, donec ab impietatis scoria, conflati in massam fidei pretiosam, purgarentur: et inextinguibilis pena solo baptismate Christi, Augustino succurrente, extingueretur; et hec clades ab hac patria perpetuo eliminatur.

 XLIII. Augustinus eiusque socii, a prememoratis repugnatoribus digressi, graui exestuant siti; sed ipsum ducem Dominus sua apparitione et allocutione confortat, ut pro quocunque fideliter petierit impetraturum se esse firmiter credat.

XLIu. uates Domini in loco, ubi fons uite apparuit, baculum fixit, et sitientibus largifluum et uariis morbidis salutiferum produxit; locum a cernendo Deum Cernel appellauit, ibique ecclesiam in memoriam tante reuelationis Domino Saluatori condidit, ubi etiam monasterium in honore principis Apostolorum Petri constructum excellit.

XLu. Parochiano sacerdoti Cernelli, morbo in mortem anhelanti, Augustinus noctu apparens, iubet ad prefatum fontem suo nomine uulgatum pergat,  ibique quinquagesimum psalmum tertio cum trina ablutione corporis concinat; qui surgens uires eundi recipit, iussis obediens sanus redit, mane sacerdotalia officia populo exsoluit.

XLuI. Augustinus, peragrata ex parte Britannia, ad perpetuam mansionem suam Doroberniam regreditur, et ut solis sui recursus omnium gaudio recipitur.

XLuII. Iuuenem gressibus, auditu, et loquela damnatum pius curator redintegrat; rursumque solita incolentia abusum sanitate, et priori repercussum debilitate, rursum Patris benignitas triplici salute restaurat.

XLuIII. Legitur ut beato martyri Liuino in baptizando affuerit, ut celestis splendor super baptizatum affulserit, dextra diuina signo crucis ter illum benedixerit:  tum ut iussu et ductu angelico super longi maris undas, quasi florido prato, pedibus ad Augustinum uenerit, et ab eo totius perfectionis documenta acceperit: quem apud se quinquennio detentum, sacerdotem Domino consecrat; donatumque liberaliter sacerdotalibus insigniis, et de discipulo magistrum gentis sue, relegat.

XLIX. Attestatio ueturnosi, quem tertia progenies sua hodietenus durans asserit beatum Augustinum uidisse, et de lubrico ac nebulosissimo Christianum modestum ab eius baptisterio resurrexisse; ipsum uero iugi turba uallante innumerabilia signa patrasse. Referebat etiam modernus superstes, ab antiquo euo relatum  sancti Patris formam et personam  patriciam, staturam; ipsumque nudis pedibus patrias lustrando, callos in plantis attraxisse.

L. Iam eternis amoribus totus saucius, iam a terrenis tumultibus in requiem Domini absorptus, uim faciebat celo, crebris precum, suspiriorum et lacrymarum pulsibus. Tandem intelligens ex Spiritus sancti responso suum exauditum desiderium, beatum Laurentium, apostolicis uirtu ibus preclarum, suorumque comitum precipuum, rege cum confluo populo immensum congratulante, ordinat cum omni solemni gaudio sibi successorem, ut quondam Apostolorum princeps Petrus Clementem, uidelicet ob nouelle informationis necessitatem.

LI. Iam melliflue exhortato rege et Ecclesia ac populo, ut perseuerent in fide et amore Christi, relinquens  omnibus perpetue dilectionis pignora, presente rege et pontifice Laurentio, inter omnium lacrymosa examina, uallante eum celesti chorea, transit ad eterna Domini solemnia: quos infirmi laudatores prosequamur, non exequialibus planctibus, sed triumphalibus cantibus.

LII. In monasterio quod condidit a sancto Laurentio dedicato, reconditur pretiosissimum sui corporis margaritum cum iubilo.

LIII. Quam pulchre Roma Ecclesiarum parens, tanta pignora edidit, qui totius Britannici Oceani patres et institutores emineant: quanto odore suauitatis et splendore glorie, unus amor et unum cubiculum simul astringit; qui, distincti per diuersas mundi nationes, singuli patroni singulis populis solariter  prelucerent.



CAPUT PRIMUM. Res geste usque ad ingressum. Miracula in Gallic patrata.

I. Potentissimus triumphator mundialis tyranni, omnia trahens ad seipsum in crucis examine, habens per olim prescripti nominis insignia, uelociter spolia detrahe, festina predari; uniuersa captiui predonis spolia suis ducibus uictoribus distribuit; Petrus arcem rerum Romam comprehendit, Paulus procinctu belli omnia subegit; Andree Achaia, Ioanni Asia, Mattheo Aethiopia, Thome et Bartholomeo contigit uastissima a solis ortu India: et ne per singula prolonger, tandem summus Dominicarum nuptiarum precentor Gregorius, orbem terre apostolicis alis amplexus est; Augustinus uero cui hec corona gemmis  ethereis texitur, alterum Britannici Oceani orbem suo Apostolatu precinxit. Felix Roma, que, post primos theorice fidei principes, tam principales ecclesie edidit consules. Hec olim prepollens Augustali monarchia, deinde bellorum turbinibus peno submersa remansit, ut gigneret hec duo magna mundi luminaria, alterum quod preesset diei, alterum quod preesset in diem uertende nocti. Gregorius, in filiis lucis preluxit Christiano orbi, uelut sol diei: Augustinus, tenebrosum gentilitatis orbem et nocturnum chaos Oceani illustrauit lampade lunari, atque aurora succedente, uertit in solarem meridiem Christi. Hanc obstinatam mundi zonam, armis gentium ac demonum septam, Augustinus inuadit ani  mosius, quam quondam centopolim  montem Hebron Caleph magnanimus. Hec est in Christo portio tua, hec hereditas, hec celo translata patria. O stella Rome natiua, et noster in hac plaga Patriarcha! Hanc Domino acquisisti; acquisisti Domino, et ipse possedisti. Quidquid pietatis hec terra germinat, quidquid florificat, quidquid fructificat, tu cultor, tu sator, tu plantator es; totum in Domino tuum est. Quidquid etiam sanctorum protulit, tu institutor, tu primicerius, tu princeps es; omnia te respiciunt, te comitantur, te coronant, que Domino allaborasti: labores manuum tuarum manducabis, beatus es, et bene tibi erit. Te reges, proceres, patres, gensque sequitur: te protectorem concinunt et protopatrem.

 2. Sed qua laude attollam hunc Augustiniensem mundum? Quidam terrenus terrenis est paradisus; quidquid opum ubiuis habetur, aut hic nascitur, aut confluis undique nationibus circumfusa Amphitrite inuehitur. Credas maximum orbem diuitias suas ac delicias, que particulatim in suis partibus prerogat, hic pariter aut inuenisse aut thesaurizasse. Regnum est imperiale, Romanis cesaribus augustaliter regnatum, qui se tam hic quam Rome gloriabantur rerum habere solium. Tellus copiosa, omnium sationum et plantationum fecunda; ubertim procreans non solum patrie assueta, sed adeo Grecie uel remotiorum regionum [Al. remotioris horum] plantaria. Patet amplissime uberrimis agris, uernantibus pratis, diffusis campis, pinguibus pascuis, gregibus lactifluis, equis  et armentis bellicis. Irrigant crebre centes fontium scaturigines, riuuli salientes, flumina insignia et famosa, lacus et stagna piscibus et auibus ac nauali commeatu assidua, urbibus et populis accommoda. Frondent luci et nemora, campestria et montana, glande et fructibus siluestribus plena, diuersis uenatibus opulenta. Sunt et silue castanee, diuitum epulis accepte: uineta [Al. uinetis] quoque non solum Gallicis et Italicis, sed etiam Albanis, Argolicis et Puniceis, aruis respondent [Al. respondebit] uberrimis. Sunt hic fontes salinarum, sunt et fontes calidi, calidique fluuii, balneis calidis exstructi. Quid dicam maris diuitias, que non solum naualibus mercibus, uerum etiam innumeris piscium generibus hoc regnum et replent et decorant? inter que diuersa ac magna natatilia  capiuntur passim, delphini et uituli marini, atque insuper montuose balene. Rubent conchylia super Indicas ac Sidonias tincturas; et decorem suum dum alias omnia uetustate mutant aut minuunt, hec tenacius illustrant, nec sole nec imbre uiolant. Inest conchis ornamentorum pretium, unionum scilicet gemmantes orbiculi, candore splendidi et margaritarum multicolora decora.

Rubent alie, alie uirent, he purpureo, he hyacinthino, he prasino colore uestiuntur; sed maior harum candicat multitudo. His aurificum ingenia inter preclaros lapides aurea ecclesie adornant monilia: ipsos etiam equat aut superat aurea Anglicarum  uirginum textura, que regia et pontificalia insignia, intincto murice coccoque bis tincto flammantia, splendidis unionibus et margaritis cum precellentibus gemmis pretexto auro instellant, et pretiosa stemmata artificii mixtura amplius irradiant. Uniones tantum Hesperia, Britannia et Eoa-India sororisant. Hec etiam gagatem prodige gignit lapidem eo pretiosiorem quo aliis seculis rariorem; hic  est gemmea nigredine fulgidus; inuenitur quoque purpureus, cereus, albidus, uiridis; ardet igni admotus; ubi confricatus incaluit, leuem materiam attrahit ut adamas ferrum; ubi incenditur [Al. intenditur], serpentes fugantur. uenis nichilominus metallorum eris, ferri, plumbi, stanni, argenti et auri, diuites masse euiscerantur. Mirere et rupes et scopulos  erios, templaque passim et menia de saxosis montibus operosa, et quodam natiuo marmore decorata.

3. Hoc ergo tam speciosi et opulenti orbis ingens domicilium, prodiga manus Domini dilecto suo Augustino preparauit; qui quondam, ubi mundum condidit et omnem eius ornatum perfecit, conditum tandem hominem amicum, cui hec parauerat, introduxit. Beatus igitur Augustinus dimisit dulcem alumnam et augustam matrem Romam, amplectens pro patria peregrinationem longinquam et periculosam, ut de frementibus nationibus in patientia fructum ferret, et hereditatem sempiternam Christo acquireret. Exiuit de senatoria cognatione sua cum patriarcha Abraham, et ueniens in terram a Deo prouisam  factus est in gentem magnam. Multiplicatus est ut stelle celi, in sanctorum multitudine sequaci et gentium populo fideli. Bene itaque in tot filios dilectionis excreuit, qui pro alienigenis animam ponere uenit. Alii fortiter, iste et fortiter et feliciter uicit, qui martiali animo incruentum martyrium tulit. Bene etiam, qui omnia reliquit et celi regnum obtinuit et hic omnia  centuplum recepit; cuius angelica caritas et generosissima liberalitas, que omnibus largissima et sibimetipsi erat parcissima, hoc abudantissimum regnum, superbis Augustis pomposum, calcato appetitu fecit omnibus beneficiosum. Felix paupertas, que tam multos ditauit! beata abstinentia, que semper indeficientem familiam pascit! Quo se arctauit, nos amplificamur: quod  ieiunauit, nos epulamur: imo ipse in suis heredibus omnia possidet et exaltatur. Sed dum ista scribimus, hoc maritimum Elysium reuirescente mundo floruit, et inter paschalia floreta splendidi Augustini sidereo natalitio instante, omni decore arrisit. Iuuat ergo ad presignati ipsius aduentus seriem recurrere, ac demum de innumeris eius uirtutibus aliqua retexere.

4. uiderat insignis legifer Domini Gregorius, uenales Rome pueros, crine rutilo et forma eximia gratiosos; utque erat uisceribus caritatis in omnes diffusus, percunctatur ardenter nomina gentis, prouincie, ac regis illorum. Audit quod incole Angeli, prouincia Deira [a 1Kb] , rex Alle uocitaretur; sed omnes  paganismo obsequerentur. Ingemuit benigna anima, flores, paradiso Dei tam congruos, tetris demonum aris addictos; sed mox, uti propheticus interpres, adgaudens nominum auspiciis: Bene, inquit, Angli: angelica facie nitidi: bene Deiri, de ira Dei cernendi! bene quoque rex dicitur Alle, cuius terre [Al. terra] cantetur alleluia. Inuasit ergo iter ad Anglos conuertendos; sed populi romani fractione, imo Spiritu Domini Iesu omnia prouide dictante, retractus est; uidelicet alii amico hanc gratiam seruante Domino. At ubi apostolatum Rome suscepit, unde grauius ab intentione sua prepeditus exstitit, inde potentius consilium inuenit: quod enim persa non potuit, per splendidam lucernam suam et armigeram dexteram Augustinum expleuit. Hunc inuenit secundum cor suum, unicum in Domino  sancti desiderii sui remedium, uirum omnium uirtutum, ad Dominica bella paratum, per ardua et fortia corone auidum; ut turrim Dauid munitum, in qua clypeus et hasta omnisque armatura fortium, atque ad omnia comptum; uas scientie Dei euangelicum, uas electionis Domini aureum. Mirabatur generosum animum sua attentiorem exhortatione; ut uideretur non tam sequi uelle ad palmam, quam precurrere.

5. Collecto itaque angelico eruditorum Christi preconum contubernio, qui comites, adiutores et cooperatores Euangelici existerent duci Augustino; postquam omnes ad propositum opus accepit promptos et unanimes, incessabiles totius bone uoluntatis auctori immolat grates. Nec mora, exhortatos diligentissime et armatos ad fructiferam glorie patientiam,  omnibus bene [Al. pene] prouisis que mundi peregrinis competerent, Deo et angelis pacis commendat, et in uiam perpetue salutis destinat. Longum est exponere, sed pium est recolere, tam sancte tamque dulces anime beatorum Gregorii atque Augustini sanctorumque fratrum, a maternis uisceribus monasterialis Ecclesie auulsorum, que spicula uulnerate caritatis in separatione corporali senserint, quas imprecationes beate restitutionis, que suspiria, quas lacrymas inuicem reddiderint: cum se ultra dilectam patriam, imo mutuos aspectus tam desiderabilium patrum ac sociorum, in hoc exsilio uisuros non sperarent; et ad tam longinquam, tam externam barbariem, tamque incerta uite discrimina transmigrarent. Sic quondam arcam Domini  ferentes uacce, et post fetus abstractos mugiebant, et tamen a recta uie linea nusquam declinabant. Sancti namque euntes ibant et flebant transeundo ad uite patriam, mittentes in lacrymis semina uirtutum: uenientes autem uenient in resurrectione, cum exultatione portantes manipulos letitie de luctu et morte. Annus tunc erat ab incarnatione Domini [a 1Kb] , sexcentesimus, principatus autem Mauritii ab Augusto quinquagesimi quarti annus quartus decimus, ex quo uero Angli Britanniam inuaserant annus circiter centesimus quinquagesimus, ordinationis  autem beati Gregorii pape quartus, cum ipse Romanorum pontificum gemma illustrissima, hec siderea Augustino prefulgente Anglis misit luminaria. Tot dominice legationis manipulares ad quadraginta numerantur, quaterno scilicet denario Legis et Euangelii quatuor animalia imitantes. Tot olim Legifer ad considerandam terram repromissionis miserat exploratores; sed illi, preter duo, perfidi; isti erant fideles; illi filii alieni domino sunt mentiti; isti, filii adoptionis, adheserunt ueritati. Procedebant ut oues ad uictimam, grande scilicet spectaculum mundo [Al. mundi], angelis et hominibus spectabiles; eriis potestatibus, ut acies ordinata, terribiles.

6. Iam eminus a cognata domo excesserant aliquot dierum itinere, alacres uiam mandatorum Domini  percurrere: at uero dicente ueritate, Spiritus  quidem promptus est, caro autem infirma; et, Sine me nichil potestis facere; docendi erant ex humana imbecillitate, non de se presumendo sed in Deo sperando, uiriliter agere; et in ipso qui uicit mundum, uincere. In Deo, inquit Psalmista, faciemus uirtutem . Dei itaque athlete, immemores constantie sue, surripiuntur uaniloqua hominum fama, fallacia demonum uentilata. Nuntiatur quod gens quam peterent immanior belluis existeret, quod crudelitatem epulis preferret, quod sanguinem innocentum sitiret, quod christianam fidem abhorreret, quod salutis doctoribus tantum suppliciis et cedibus responderet; sanctos quidem sine causa plecti posse, hostes  autem ueritatis nec ratione nec signis flecti. Hinc ergo desperantes talium saluti et suo profectui, prepositum suum reniti non ualentem Augustinum, ad beatum Gregorium fecere legatum, quem Anglis, si Christum susciperent, dederat episcopum; orantes humillime per ipsum, quatenus eos absolueret a tam periculoso et infructuoso apud ignotas linguas dispendio laborum, et placidum ad sua annueret reditum. Tales enim adhuc erant inualidi, et ad dominicam quidem expeditionem prompti, sed inexercitati, sicut quondam discipuli Domini, uolentes, sed non ualentes illum ad passionem sequi, interim condebantur sub asylo, donec induerentur uirtute ex alto; uisa uero ipsius resurrectionis et ascensionis gloria, ita sunt animati et Spiritus Paracliti capaces effecti,  ut passionum ipsius participio plus gauderent, quam timerent illum ad ethera subsequi. Poterat tunc magnanimi Gregorii caritas, quasi de frustrato incepto et de ludibriis demonum insultantium, perturbari, nisi speraret in nomine Domini, in quo sua cepta credebat feliciter perfici. Repletus ergo spiritu uirtutis, mittit per ducem Augustinum Christi peregrinis hanc epistolam paterne exhortationis, suadens et ipsi obtemperare, uiamque et opus ceptum, usque ad palmam et coronam glorie in Dei adiutorio fidenter perficere.

 7. Gregorius, seruu seruorum Dei, seruis Domini nostri. Quia melius fuerat bona non incipere, quam ab his que cepta sunt cogitatione retrorsum redire; summo studio, dilectissimi filii, oportet ut opus bonum, quod auxiliante Domino cepistis, impleatis. Nec ergo labor uos, nec maledicorum hominum lingue deterreant; sed omni instantia, omnique feruore, que inchoastis, Deo auctore, peragite, scientes quod laborem magnum maior eterne retributionis gloria sequitur. Remeanti autem Augustino preposito uestro, quem et abbatem uobis constituimus, in omnibus humiliter obedite; scientes hoc uestris animabus per omnia profuturum, quidquid a uobis fuerit in eius admonitione completum. Omnipotens Deus sua uos gratia protegat, et uestri laboris fructum in  eterna me patria uidete concedat: quatenus etsi uobiscum laborare nequeo, simul in gaudio re ributionis eueniar, quia laborare scilicet uolo. Deus uos incolumes custodiat, dilectissimi filii. Data die decima Kalendarum Augustarum, imperante domino nostro Mauritio Tiberio piissimo Augusto, anno decimo quarto, post consulatum eiusdem domini nostri anno decimo tertio, indictione decima quarta.

8. Arelatensi quoque archipresuli Aetherio, ut Augustino eiusque sociis Christi legatis in Britanniam necessaria solatia prouideret, ita scripsit, secundum nomen suum omnibus uigilans, Gregorius: Reuerendissimo et sanctissimo fratri Aetherio cepiscopo Gregorius seruus seruorum Dei . Licet apud sacerdotes, habentes Deo placitam  caritatem, religiosi uiri nullius commendatione indigeant; quia tamen aptum scribendi se tempus ingessit, fraternitatis uestre nostra mittere scripta curauimus, insinuantes latorem presentium Augustinum, seruum Dei, de cuius certi sumus studio, cum aliis seruis Dei illuc nos pro utilitate animarum auxiliante Deo direxisse: quem necesse est ut sacerdotali studio Sanctitas uestra adiuuet, et sua ei solatia prebere festinet [a 1Kb] . Cui etiam ut promptiores ad suffragandum possitis existere, causam uobis iniunximus subtiliter indicare, scientes quod ea cognita, tota uos propter Deum deuotione ad solatiandum, quia et res exigit, commodetis. Candidum preterea presbyterum, communem filium, quem ad gubernationem patrimoniali ecclesie nostre transmisimus,  caritati uestre in omnibus commendamus. Deus te incolumem custodiat, reuerendissime frater. Data die decima Kalendarum Augustarum, imperante domino nostro Mauritio Tiberio piissimo Augusto, anno quarto decimo, post consulatum eiusdem domini nostri anno tertio decimo, indictione quarta decima.

9. Hec igitur apostolica documenta referente et altius intentante sociis Augustino, ita sunt confirmati  ut fortius quam ceperant cepta percurrere intrepide gauderent, et more optimorum militum acrius post fugam uictoriam extorquerent. Ibant ergo cum celestibus animalibus ante facies suas, et non reuertebantur cum incederent. Iam eis dux suus magnanimus Gregoriano ore dicere uidebatur Augustinus: Cum iucunditate exibitis, et cum gaudio deducemini nam et montes reges, et colles duces uobis exsilient, ex pectantes uos suscipere cum gaudio. O immensum gaudium, quo, licet per acerba et aspera, itur ad interminabile regnum cum indeficienti copia meritorum et dulci fructu quesitorum Deo filiorum! Hec intelligentes sancti festinabant per aduersa et prospera, per plana et dumosa, transire ad uera premia; ad omnia patientes, usque ad mortem facti  obedientes. Inter tot autem uirtutum merita semper beatum Augustinum comitabantur miraculorum lumina: ex quibus innumeris in Andegauensi, opima Gallie prouincia, celeberrimum est quod ibi tunc peregrinus exhibuit: pro quo eius honori ecclesia consecrata nullam unquam feminarum admittit. Unde multi honoratissimi uiri Andegauensium, uenientes Cantuariam ad sanctum Augustinum, uehementer admirabantur, hic, ubi corporaliter requiescit: tam licite et libere omnes feminas intrare, quam ibi nullam huius licentie gratiam consequi posse. Quibus mirantibus respondebatur a fratribus; illas uidelicet, que sanctum expulerunt, merito a sua ecclesia repelli; istas uero, que hunc susceperunt ultro, ab ipso debere recipi. Iam olim quippe plurimi illius  gentis nobiles et clari proceres, simulque ecclesiastice dignitatis reuerendi patres, in Anglia, et maxime apud ipsum suum [ut gloriantur] patronum Augustinum, frequentes horum, que apud ipsos gessit, constantissimi celebrantur assertores. Hi omnes suis successibus beatificabant Angliam, et maxime apostolicam Doroberniam, in summi Augustini prerogatiua et in ipsa corporali eius presentia, tanquam corporali uita, cuius apud ipsos esset tam indelebilis memoria, et frequentia miracula, uel scripta, uel scriptis euidentiora. Hic ergo referamus ex publica notitia, que ibi sue presentie reliquit signa.

10. Agens sane Dominicam legationem, ut preno tatum est, a Roma in Andegauensi prouincia [b 1Kb] Pontem [Al. Pontum] Sai nuncupatum, milliari tractu super  Ligerim fluuium lapideo opere productum, cum illo sancto choro transiit sociorum. Quibus adiacenti uille Sai eiusdem nominis conantibus succedere, incole hostilitatem pro hospitalitate restituere; et tot homines peregrinos, pedestri incessu et habitu humiles, quasi tot lupos et ignota monstra repulere. At uero muliercule simul glomerate, tanta non modo irreuerentia, sed insania, ululatu, despectu, subsannatione, derisione in sanctos Dei, sunt de  bacchate, ut uiri in lemnes uel innoxii quodam modo in eadem uiderentur comparatione. Nec suffecerat eiecisse, sed longius inculcantes trahebant, impellebant, lacessebant, abigentes ludibriosa importunitate. Stabat iuxta ulmus ampla et umbrosa, lassis uiatoribus ad pausam accommoda: sub hac sancti uolentes ipsa nocte requiescere, non poterant, a mulierum, uelut tot canum, infestatione. Unam uero ceteris impudentius Sancti uestigiis incumbentem, dum ipse elato baculo, uelut ad bestiam et rapidam lupam pugnans conaretur abigere, subito baculus, nouo Dei gratie signo, de manu eius uelut ab arcu excussa sagitta euolauit, et in spatio fere trium stadiorum humi affixus substitit: moxque cum beato contubernio subsecutus [sensit enim diuino Spiritu ad  nutum Domini se eo uocari] accurrit, et baculum, imo cum baculo fontis estum extraxit, qui protinus copiosa scatebra erupit: quo Dei famuli, immensas gratias reddentes suo largitori, a graui siti releuati et suauiter sunt refecti, ibique nocte ipsa quieuere in laudibus diuinis deuotissimi. Tunc etiam Altissimi clementia, impatiens filios lucis sue ac diei, terre noctis et nudi eris iniuriam pati, subito lucem de summo celo suo, solare iubar uincentem, super eos effudit, tectoque carentes tota ipsa nocte superno splendore obtexit, quasi sic orasset uoce prophetica ipsa ecclesia sub dio relicta: Fac mecum, Domine, signum in bonum, ut uideant qui oderunt me et confundantur ; quoniam tu, Domine, adiuuisti me et consolatus es me. uiderunt itaque  omnes finitimi tam immensum radium, a celi uertice usque ad sanctos directum; ut ad confusionem suam pernoscerent, quantos celi ciues suis hospitiis extrusissent. Ipse autem sacratissimus dux secus fontem illum ita baculo scripsit in terra: [a 1Kb] Hic hospitium habuit seruus seruorum Dei Augustinus, quem misit ad conuertendos Anglos beatus papa Gregorius.

11. Iam lucis crepusculo imminente, ad destinatum locum anhelantes, per Andegauensem ciuitatem iter accelerant; et hesternos contemptores suos, nunc appetitores ac de copia inopes, Dei nimirum zelo uolente, sua salutifera presentia uacuant. Mane itaque uicini ad locum, ubi tantum lucis miraculum conspexerant, undique accurrunt; graui gemitu ac  luctu ablatos repetunt: tum noui fontis beneficia contuentes, acriori merore sui reatus contabescunt. deu nos miseros, aiebant, quomodo tantum bonum, quod ultro in manibus habuimus, impia abiectione  nostra perdidimus, nec a tantis angelis saltem benedici meruimus! Discentes ergo ex prefata scriptura nomen beati Augustini optatum, et legationis officium, accensique frequentia miraculorum, quantocius iuxta ipsum fontem ecclesiam condiderunt, ac in nomine ipsius beati Augustini consecrari fecerunt; ubi uero littere ipsius descriptionis inuente sunt, altare constituerunt; ubi illud perpetuum, ut premonstrauimus, durat miraculum, quod ipsam ecclesiam intrare aut de fonte aquam haurire nulla unquam potest feminarum [b 1Kb] : ut nimirum sciat mundus quantum hoc genus offenderit Deum in iniuria seruorum suorum.

12. Quedam illustris matrona cum magno cereo huc tentabat ingredi, quasi modo sanctus sue adularetur  potentie ac muneri; et absterrentibus qui aderant respondit, se in sanctum non peccasse, sed uelle se eum honorare: urgetque propositum audacie. uix ergo uetitam metam et sacrum limen attigerat, cum repente ruptis intestinis, et efferuescentibus in terram alui secretis, corruit infelix et interiit; forasque extracta mortua, credere omnes terribiliter docebat, quod nulli crediderat. Tali repulsa ita omnes femine sunt erudite; ut plus aperta quam clausa ostia abhorreant contingere. Ne tamen [Al. tantum] ibi femine usquequaque sancti Patris gratia uiderentur desolate, incole diutina [Al. diuina] miseratione  pro foribus ecclesie receptaculum illis congruum edificauere; ubi conuenire, orare, oblationes suas et uota persoluere, sacrisque mysteriis possent  succedere.

13. Ecce autem dum hec et antiqua fama, et recenti clarissimorum uirorum Andegauensium assertione essen comprobata, accidit reuerendissimum ac prudentissimum Andegauorum [c 1Kb] pontificem ad desideratissimum patronum Augustinum uenire, et quasi tam antiquum sue patrie hospitem magna cum deuotione reuisere. It [forte Is] etiam supra scripta miracula non modo a fratribus audire, uerum ultro referre attentus erat: eodemque modo quo scripta sunt, fixa astipulatione, uelut ex lectione, exponebat. Addidit etiam nouum miraculum, uelut hesternum, in sui declaratum presentia, cum tali scilicet Patris fauore et gratia. O uos, inquit, felices, quibus eterna beati Augustini contigit presentia! Nec nos adeo sumus  infelices, quibus perpetuo beata ipsius remansit memoria. Nostra quidem patria ante uos illum agnouit, et prius Andegauia quam Anglia signipotentem uidit: at nos, fateor, in maioribus nostris abiecimus presentem;  sed supernis signis territi, satisfactione persecuti sumus abeuntem: quem cum iam non meruissemus nec manu nec uisu contingere, cepimus eum, condita in ipsius honore Ecclesia, retinere. Quid audientiam uestram a miraculo ibi declarato uerborum ambage morer? Crescente plebis deuotione erga tantum parentem, suis supplicibus semper exaudibilem, semper prestabilem; cepere illam ipsius reconciliatricem ecclesiam precelsius restaurare, eiusque patrocinia sibi arctius amicare. Hanc itaque ego, mense maio, die scilicet depositionis tanti patris, magnis utriusque sexus uotis, in ipsius, cuius prius erat, dedicaui memoria, confluente multitudine plebium innumera. Eminebant in circuitu condense agrorum segetes, iam messi proximantes, iam in spicas et aristas  adolescentes. Populus ut fluuius undique irruens non attendebat annonam, nec, cuiuscunque foret, messionem, conculcabatur et conterebatur, uelut in area labor hominum et boum, confundebatur spes stationum et frugum: iam uero non tam flagellata et contrita uidebatur stipula frugifera, quam scopata et nudata area. Quid ergo ualedixerunt omnes illius anni opibus, ualedixerunt et Augustino, alias quam  sibi sperantes in ipsius largitionibus. Sed tandem desperatis in rebus mirabilior uirtus  Augustini meritis non fallentibus: tanta quippe segetum copia eodem mense ad messem emicuit in tota illa uastatione, ut nulla terrarum illius prouincie huic se posset equare, uel ubertate frugum, uel altitudine. His mirabilibus populi attoniti, tantis  beatum Augustinum preconiis gaudent efferre, ut credant et predicent, eum quidquid uelit a Domino ubiuis gentium posse impetrare, et quidquid fideliter petitur, posse prestare. Hec memoratus episcopus, tota patria teste, propalans gratificis auditoribus, dignam certitudinem dabat omnibus, quam sancte credenda sunt antiqua signa, in tam nouellis declarationibus.

14. Iam post Latium, post Italiam, post Gallias, post tot montana, campestria, nemorosa fluuiosaque terrarum et gentium discrimina, tandem Deifer, pacifer, salutifer Augustinus, cum beato contubernio, felici cursu applicuit Britanniam, ad mansionem scilicet et quietem perpetuam, diuinitus sibi preordinatam. uia iustorum recta facta est, et iter sanctorum preparatum, et deduxit eos Dominus Deus noster uia mirabili ad certum locum.



CAPUT II. Ingressus in Angliam. Conuersio sancti Aethelredi regis. Letitia sancti Gregorii Magni.


15. Habet Regia Cantia insulam pregrandem et celeberrimam Tanetum, capacem amplitudine sexcentarum familiarum: ianuam et sinum pandit transmarinis  frequentiis, tellus uberrima et opulenta, atque camera Cantie accommoda: fluuius [a 1Kb] Wantsume, tribus stadiis latus, hanc a continenti terra discriminans fecit insulam: is utrumque caput in mare protendens, duobus tantum ostiis transuadatur. Hec ergo insula Christum in sanctis suis prima [b 1Kb] suscepit, felix tellus sua fecunditate, sed felicissima tot Deiferorum aduenarum, imo tot ciuium supernorum hospitio! hinc interim nouus pater Anglie cum sancto collegio a marina salsugine refouetur

16. Regnabat tunc Anglis rex [c 1Kb] Aethelbertus, Anglorum regum tertius, sed futurus iam christicola primus. Hic superne electionis prouidentia, pre ceteris antecessoribus, aliis etiam regibus presidens, imperium usque ad Humbram uastissimum fluuium  porrexerat, qui scilicet Meridianas ac Boreales Anglorum gentes interluuio disterminat. Huic regaliter presidenti in metropoli Cantuarie legatus Domini Augustinus, per legatos et quos ab affinibus transmarinis beati Gregorii hortatu assumpserat interpretes, mandat se, sui sueque gentis amore et gratia, a Roma uenisse; et nuntium sibi optimum atque omni acceptatione dignissimum afferre, qui suscipientibus sempiterna gaudia et infinita, cum sempiterno Deo celestis regni secula, fide protestetur indubitantissima. Talia rex placido animo percipiens, precepit eos in ipsa qua recepti sunt insula residere, eisque exhiberi que uite usus postularet, quousque pertractaret, quomodo ipsos disponeret: iam enim ubique coruscans christianitas illi innotuerat, maxime quia  regia coniux illi erat ex Francis regibus, christianissima, [d 1Kb] Berta nuncupata, quam eo sacramento a parentibus obtinuerat, quatenus christianam religionem semper intemeratam sibi cum suis comitibus seruare permitteret. Sanctissimus enim presul Letardus datus est comes et custos regine fidelissimus, qui eam piis monitis et exemplis, inter damnosos paganitatis usus, iugiter in Christi cultu corroboraret. Hec ergo regem, quamuis auitis adhuc tenebris obtemperantem, facere [Forte fecere] christicolis clementiorem; et quasi iam ipse media sui corporis parte Christum coleret, uiam Christi baiulis patefecit, donec et ipse intraret. ueniens itaque rex ad insulam die opportuno, et residens cum optimatum cetu sub dio, ad suam audientiam accersit Augustinum cum suo conuenticulo: fallebat enim adhuc regem augurationis error, uelut  nocturnum Nicodemum, uerentem, ne si in aliquod tectum sibi superuenirent, si quid incantationis aut maleficii scirent, conuictum eum seducerent. Sed quantum lux a tenebris, distabat talis meus ab innocentibus ac rectis: attollebant potius uexilla dominica, quibus examinarent prestigia demoniaca. uenere  ergo, non erubescentes, sed eminenter afferentes triumphatoris mundi crucem argenteam, et imaginem Domini Saluatoris, formose atque aurose in tabula depictam. Canebant simul litanias, quibus caderent aduersaria Dei menia Iericho; orantes contrito corde pro sua ipsorumque, quos Deo acquirere uenerant, perpetua salute.

17. Residentibus eis iussu regio, Augustinus primum ore intonat euangelico: Ad tuam, o rex, totiusque huius regni perpetuam pacem huc ingressi, optimum nuntium sempiterne letitie, ut pridem mandauimus, afferimus tibi: si susceperis, hic et in eterno regno eternaliter beatificaberis. Iam enim mundi conditor et idem Redemptor humano generi regnum celorum aperuit, et de terrenis celestes  indigenas fecit. Sic enim Deus dilexit mundum, ut Filium suum unigenitum, sicut ipse unigenitus testatur, pro mundo daret ; ut omnis qui credit in ipsum non pereat, sed habeat uitam eternam. Tam enim infinita caritate idem Dei Filius homines dilexit quos fecit, ut non solum homo inter homines fieri, uerum etiam mortem, mortem autem crucis, pro hominibus dignaretur pati. Sic namque placuit eius ineffabili clementie, ut diabolum captiuatorem nostrum, non in sue diuinitatis maiestate, sed in nostre carnis infirmitate elideret; et nos, debitam predam, per indebitam crucis penam, a faucibus impiissimi tyranni erueret. Cuius incarnata diuinitas innumeris uirtutum claruit ostentis, omni debilitate curata, omni uirtute patrata: celo, sideribus,  terra, mari, inferno se omnium Deum et dominum ostendit; uentos et mare imperio sedauit, fluctus maris quasi solidum campum calcauit: tandem mori ut homo pro hominibus dignatus, in triduo a morte sicut Deus surrexit, et solem, qui in sui conditoris nece obtenebratus est, suo splendore clarius illustrauit. Surrexit, inquam, ut nos resuscitaret: ascendit ad celos, ut illuc nos triumphantes ageret. Inde iudex omnium seculorum ueniet, ut credentes in regno suo, damnatis incredulis, perpetuo collocet. Ne ergo, o precellentissime regnator, superstitiosos nos iudices, quod a Roma in tuos fines tue tuorumque salutis gratia laborauimus deuenire, et ignotis gentibus quasi ingrata beneficia subrogare. Noueris, piissime, magne claritatis necessitate urgente  id nos intendisse. Desideramus enim, super omnem mundi appetitum et gloriam, quam plurimos in regno Dei nostri conciues habere; et qui in sanctorum angelorum consortium possit proficere, ne pereant, totis nisibus certamus prospicere. Hanc quippe beneuolentiam Christi nostri benignitas, de inestimabili dulcedine Spiritus sui, omnibus sue ueritatis preconibus ubique infudit, ut propriis necessitatibus postpositis in omnium gentium salutem exardescant, et quaslibet nationes, ut parentes et filios, ut fratres et cognatos habeant; et omnes una Dei dilectione amplexos, ad infinita omnium gaudiorum ac solemnitatum secula pertrahere satagant. Tales regis signiferi, cum innumeris miraculis facti testes Dei, per gladios, per ignes, per belluas, per  omnia tormentorum et mortium genera mundum saluatori suo inuictissime subdiderunt. Iam olim Roma, iam Grecia, iam reges et principes terre, iam insule gentium, propheticis inuitationibus attracte, cum ipso terrarum gaudent regum Dominum adorare et illi in perpetuum seruire, per quem et cum quo perenniter ualeant regnare. Tali etiam affectu hodiernus pater totius christianitatis Gregorius, uestram saluationem ardentissime sitiens, nec penarum, nec mortis timore prohiberetur ad uos uenire, si posset  tot commissarum animarum curam deserere. Quapropter nos in sua uice misit, ut uiam eterne lucis et ianuam uobis pandamus regni celestis: quo si contemptis idolis, demoniacis per Christum intrare non renuitis, certissima  fide semper regnetis.

18. Hec et his similia salutifero Augustino disserente, eius suffraganei, prout Dominus dedit, pleraque addidere. At rex, ab inolito errore non facile extricabilis, respondit ut eger, fauens quidem medicis, sed necdum patiens curationis: Pulchra quidem et ad quamdam gloriam infinitam sunt inuitatoria que suggeritis dicta et promissa: sed quoniam noua habentur et hactenus incognita, non mihi competit his animum subdere, et maiorum ritus per totam Angliam eatenus seruatos deserere. Attamen beneuolentie uestre, qua de longinquo  ad nos uenire, nostreque saluti, prout nostis uerius ac melius, certastis consulere, nos nequaquam infesti, sed nec ingrati uoluimus existere: magis uero optamus  benigna uos hospitalitate fouere, et uite subsidia sufficienter prebere: sed et hoc permittimus uobis, ut quoscunque potestis in uestram fidem et professionem predicando et hortando assumatis. Rex ergo tam clemens christicolis in paganitate, quis digne memoret quam est dilata, ut ex difficultate beato Augustino cresceret corona, et ex insperata salute maior Ecclesie Dei nasceretur letitia.

19. Igitur regis beneuolentia, imo Dei prouidentia, in metropolitana ciuitate Dorobernie conceditur sanctis locus habitationis congrue, et promissa stipendia corporalis alimonie, et indulgentia predicationis optate. Itaque appropinquans possidende ciuitati pacifer Augustinus, cum beato Sanctorum choro, elato ex more crucis Domini argentee triumphali  uexillo, cum imagine uiuifica ipsius sempiterni regis Iesu Christi, inuocat suppliciter super eam Saluatoris saluatricem clementiam: tum hanc litanialem antiphonam dulcimode intonat, et eum excipiente primitiua Anglorum nutrice Ecclesia, consona modulatione ac deuotione decantat: Deprecamur te, Domine, in omni misericordia tua, ut auferatur furor tuus et ira tua a ciuitate ista, et a domo sancta tua, quoniam peccauimus. Bene autem addiderant, quoniam peccauimus, qui, ex Christi caritate, aliena peccata, quasi propria, uenerant documentis, precibus et fletibus abluere. Hinc interim, non tam exterorum cura, quam dispensatione diuina in pace compositi, accinguntur attentius ad fructum regni Dei. uiuebant non modo ut exsules Oceani, sed prorsus  [a 1Kb] ut peregrini totius mundi; adeo nil terrene, nil secularis illecebre appetebant, ut non tam eos terrigenas, quam celigenas obstupesceres. uoluptates, delicias, diuitias, honores, et quidquid obstaret celos adeuntibus funditus absciderant: ieiunia, uigilias, orationes, eleemosynas cum castimonia et omni sanctimonia assiduabant. Arma Christi ad uirtutem pacifica, in acies uero scelerum bellicosa robustissime exercebant, debellantes omnem perfidiam; ad omnem iniuriam pretendentes pro Thorace omnem patientiam; ad pericula, ad supplicia, ad ipsam quoque mortem ferendam inuictissimam constantiam; ad indigentes uulneratam  clementiam; ad omnes homines et ad ipsos aduersarios caritatem uisceream. Liberi et expediti a terrena sarcina, ut pennata  animalia uolabant ad ethera; imo uero dicente Apostolo, Nostra conuersatio in celis est, nisi quod adhuc amore gentium saluandarum terras incolebant, iam mente in celis habitabant .

20. Ante aduentum autem Anglorum possederant Romani quadringentis circiter annis Britanniam, id est a tempore Caii Cesaris usque ad Maximum imperatorem; qui rapta purpura contra Gratianum et ualentitianum Augustos, euntibus bellis, ipsum Oceanum Romanis presidiis exhausit. Residua uero Ecclesia et beati Martini, olim ab ipsis Romanis Christianis condita, tunc illustrabat Cantiam, que hactenus manet assiduis ministris officiosa, per dimidium fere stadium distans orientalis ab authentica Christi Ecclesia.

In hac beatus presul Letardus, uelut apostolicorum  legatorum precursor aut ianitor, primo diuinis officiis et sacramentis regine christiane, ut fidelis paranymphus, cum suis clericis obsequebatur, et, ut ceruus post serpentum uirus intendens sitit ad fontes aquarum, ita inimicis fidei uenenosis paganorum ritibus exestuans, ad ipsam ecclesiam, tanquam ad uite fontem, cum ipsa alumna regina rapiebatur, quando Romani magistri, uelut aurum argento prelucentes, ibidem que Dei sunt agebant. Nam hos Christi peregrinos, inter alienigenas solitarios, in his celestibus aduenis Dei gratia uisitauit; uisitauit et plebem suam per ipsos credituram, ut et regina non solum licenter Christum coleret, uerum etiam per tantos eruditores fidelis infidelem coniugem saluaret. In hoc itaque oratorio Augustinus cum suo choro quotidiana  Domini ministeria celebrabat; et in psalmis, hymnis, precibus, atque in uoce tube, quibus castra diaboli interirent, noctes et dies laudes Domini attollebat. Interea tam splendida sanctorum merita ingens signorum et mandatorum Dei commendabat grati: nec dissimulare, nec reticere imperatoria Christi preconia poterant: illum canticis, illum predicationum tonitru, et signorum coruscatione magis ac magis personabant. Curabant uicissim omnes debiles et languidos, uel ad se delatos, uel a se uisitatos: adeo aut nullus, aut rarus in grege Augustini habebatur, qui non gratia sanitatum polleret, ut non minus miraculis  quam predicationibus tenebras gentilium illustrarent. Mulcebant stupidos hominum sensus hec perennis letitie promissa; uerberabant rigidos tanta fulgura, ut Domino canitur a Psalmista: Illuxerunt coruscationes tue orbi terre, commota est et contremuit terra . Clamabant trepide plebes: Dii superni sedibus descendentes conuersantur inter homines. Sic et quondam gentes admirate Dei Apostolos terrena transcendentes, dicebant: Isti sunt sancti Dii terre. Nec mentiebantur suo errore, Psalmista testante: Dii fortes terre uehementer eleuati sunt . Hactenus itaque indomita colla suaue iugum Domini amabiliter subiere, suscepere fecunda arua in perpetuos fructus uite semina, credidere plurimi, et regenerati in Christo  fiunt ex alienigenis filii adoptionis Dei.

21. Omnibus ergo intentus summi regis armiger Augustinus, ad ipsum maxime summum regni caput machinam intendit salutis; ut subuersa arce profanitatis, arcem sideream attollat sanctitatis, et cum rege suo Saluatori succumbat subiectus orbis. Ipsum per regine ambitus, per legatarios monitus, per opportunos accessus, per dulcia eterne felicitatis blandimenta, per omnia uirtutum exempla et ostenta, per uigilata ad Deum ecclesie precamina, Redemptori suo acquirere certauit; certauit, et in Domino Deo dicit et obtinuit. Ingens elephas terre, et enormis cetus pelagi captus est triumphaliter apostolica sagena. Captus enim eterna dulcedine, eruditus irrefragabili ueritate, illuminatus tam sancta et mirifica  diuine institutionis claritate, abdicata auita gentilitate cum mortis auctore, ultro se mancipat auctori uite. Eamus, inquit, et nos ad magnum principem regum, ad amplissimum datorem regnorum, non solum temporalium, uerum etiam eternorum: nec pudeat nos saltem uenisse postremos, quos merito pudeat sicut in regno, sic et in fide non fuisse primos. Sequamur tandem, quos decebat precessisse; maxime cum eum regem petamus, qui non persone uel ordinis pensat dignitatem, sed anime deuotionem.

22. Talia prolocutus, uolebat substrata regalitate adorare famulum Christi, per quem in Christi famulatum et adoptionem mereretur regenerari. Quem salutis minister paternis uisceribus excipiens, hortatur ut pristinos errores abstinentia, indulgentia,  eleemosynis ac fletibus diluat, ceterisque piis operibus faciem eius qui baptizat in Spiritu sancto preueniat. Iste indulget omnibus, ut sibi indulgeatur, et humanis beneficiis ad beneficia superna preparatur: patent carceres, laxantur uincula, liberantur captiui, et cum amicis regis epulantur pauperes et rei. Non potest nec eget exponi quanto gaudio exultauerit in salutem gentis hactenus anhela beati Augustini anima, que gratiarum Deo immolauerit libamina. Iam uidet suum prosperatum desiderium, terram suam dedisse fructum suum, omnes labores et dolores ac difficultates partuum suorum perpetuum  sibi peperisse gaudium, cum in ipso rege conuerso totum Domino iugo ambiret Oceanum. Illuxit ergo dies, Anglis et Angelis solemnissimus, quo Deo deuotus rex Aethelbertus, profanatis idolis ac diis patriis, nasceretur Christianus. Conuenit non modo regia principum curia et tota Cantia, uerum etiam frequentissima Anglia, uidere precellentissimum regni dominum aduentitiorum seruorum Christi substratum uestigiis, et quasi ultimum mancipium eorum in omnibus deseruire imperiis; ut quam extera regna armis formidarent, inermes pauperes uerbo alligarent. Ornatur ecclesia, decorantur baptisteria, consecratur Iordanici et Paradisiaci fluminis urna. Interrogatus ab Augustino fidem, an credat in Patrem et Filium, et Spiritum sanctum, ceteraque que ueritas  exigit Catholica, fidelis confessor Domini, toto corde et ore, Credo, respondit ad omnia. In hac ergo Trinitatis confessione et nomine baptizatur et regeneratur rex Angligena: factus est de ueteri idololatra nouus Christicola, de tetra nocte sui orbis lampas matutina. Baptizat noster Syluester nostrum Constantinum cum inclyta turba ducum et optimatum atque copiosa plebe credentium. Ad uocem autem ministri Dei aperti sunt celi, et Dominus iehsu columbam suam, quam quondam sibi in Iordane Pater de celis testificatus filium misit, huic adoptiuo suo infudit. Illa descendit splendido candore et requieuit in suscepto Al., susceptore] simplici puritate quasi modo genito infante. Hinc nouella Ecclesia, post Dominicum primogenitum ac unigenitum  Christum, gaudebat psallere amplexa recentem natum: Puer natus est nobis, filius datus est nobis. Sic directus est spiritus Domini in nostro Dauid a die illo et in perpetuum; eumdemque Salomonem, in lucem populi sui, Dei sapientia illustrauit. In solo autem priore Dauid decem millia computantur, et in nostro solo principe ampla Britannia Christo mancipatur. Cum ergo in uno peccatore correcto Saluator testetur angelos gaudere, haud absurde credimus, ipsa superna agmina, in hoc saluato capite, tunc consono iubilo proclamasse: Gloria Domino mundi, quia factum est et regnum Anglorum Domini nostri Iesu Christi.

23. Exinde ergo euangelicus sanctorum alumnus, et Augustini preceptoris adiutor robustissimus, iam non suum regnum estimat quod administrabat;  uerum eius cui se cum omnibus suis dediderat; ipsi  potius subiicere ac dilatare anhelat, quia omnia mundi regna suo nutu iustissime dispensat; subiectos sibi etiam reges et populos, non ui sed beneuolentia, ut a sanctis doctoribus didicerat, in dulcem Christi ditionem transferre decertat. Tanta quoque erat caritas in sancto ac Deo amabili rege, ut credentes in Redemptorem, iam non clientum uice pensaret, sed tanquam fratres et conciues perpetuos regni Dei magna congratulatione ac dilectione adstringeret.  Tum episcopia et monasteria, tanquam dominica castella, quibus dominicum regnum teneatur, liberaliter ac regaliter passim machinatur. In metropoli sua Saluatoris basilicam, Augustino suo condendam et possidendam, opitulantissime determinat. In eiusdem uero suburbio monasterium regale et apostolicum sublimat, quod antistitum et regum corpora in diem uiuifice resurrectionis custodiat. Condidit et [a 1Kb] Rhoffi suffraganeam, et Lundonie pontificalem hierarchiam, aliisque locis opportunis ecclesias ac cenobia.

24. Ante omnia autem iam electissimum a summo papa Gregorio Augustinum, cum tota patria, instat consecrari sibi apostolum. At ille, qui tanto peregrinationis discrimine tantorum quesierat salutem, pro quibus non surgeret [Forte, non fugeret] mortem, non  abnuit principalem perferre laborem. Ad Arelatensem archipresulem [b 1Kb] Aetherium, ordinandus ab eo, transit mare, obediens scilicet electioni apostolice et petitioni ecclesiastice, imo uero assumptioni dominice. Preuenerant etiam eum Gregoriane epistole, semper pro eo et pro amatis Anglis uigilantissime. Hic igitur primitiuus Anglie patriarcha consecratur, et cum apostolicis insigniis in sempiternam benedictionem sue hereditati regreditur, ac parate sedi Dorobernie inthronizatur.

25. Tum uero inter omnes docendarum gentium sollicitudines scelus deputabat ignauie, si beati Gregorii anime, sancto desiderio suspense, tanta gaudia dominici lucri tardaret nuntiare. Mittitur ergo Romam sacratissimus Laurentius, tunc presbyter, deinde beati Augustini successor eximius; et [c 1Kb] Petrus,  dignus monasteriali prelatione monachus, qui Augustinensi monasterio post abbas preluxit primus, ut etiam hic mutue congratulationis nuntius grauiter in plurimos excresceret fructus. Augustinus, qui in multa letabatur messe, anxie queritur de operariorum paucitate; ad hoc de diuersis questionibus consulit diuinum magistrum, unde reformet labantem ecclesiam et rudem populum. At uir sanctorum desideriorum Gregorius, ubi regem Britannie consecratum Christo didicit cum suo orbe, ad populos turmatim confluentes baptizantium manus deficere, fecundis aruis cultores tantum ac semina rarescere, publicam famem audiendi uerbum Domini multis doctoribus egere; quanto gaudio Altissimum benedixerit, quanta flagrantia mentis et uocis, ut hec  incrementa letitie perpetuo roborarentur, imprecatus sit, quis digne retulerit? Te, inquit, Domine, auctorem salutis omnium, te mirabilem et gloriosum in sanctis tuis et in cunctis tuis miserationibus, ut fragiles laudatores per omnia magnificamus. Ecce enim, per humilem legatum tuum Augustinum, quondam tumidus, iam substractus sanctorum pedibus seruit Oceanus; et barbara lingua Britannie iam in suis laudibus hebreus alleluia cepit resonare. Suscipe, sator beneficiorum, fructus gratie sempiterne,  quam in ipsius uberrimo plantasti pectore; suscipe aduenam et pupillum tuum cum loquentibus fratribus suis, cum quibus relicta domo, patria, cognatione, abnegato seipso, assumpta cruce, secutus est te. Potens es et ipsum multiplicare in gentem magnam, post antiquum auditorem tuum patriarcham; omnes autem difficultates et angustias sanctorum tuum, Domine, semper est temperare, et in infinitum lucrum transferre gaudiorum. Hos affectus paterne caritatis sanctissimus papa Deo aromatizans, addit orare Dominum messis, ut consilium suum dirigat, quo [Al., quos] idoneos operarios in messem suam mittat [Al., mittit]. Igitur aspirante superna prouidentia, destinantur cum prenominatis legatis, Laurentio et Petro, eximii uirtutum uiri,  Mellitus, Iustus, [a 1Kb] Paulinus, Rufinianus, seu quatuor euangeliorum precones. Hos comitatur non rudis turba euangelicorum ministrorum et cooperatorum, qui terribili acie diripiant castra demonum. Quidquid enim uisum est opportunum in cultu et ministerio ecclesie, in uasis sacris, in paramentis altarium, in ornamentis ecclesiarum, in sacerdotalibus induuiis, in pretiosis sanctorum apostolorum et martyrum reliquiis, in codicibus plurimis, in qualibet rerum diuinarum elegantia [b 1Kb] prorsus aggessit preclaris gerulis litteralis  Gregorii uigilantia. Ad hoc premissarum questionum ac interrogationum lucide exposita misit responsa, que hic aut dilata aut pretermissa, plene reperies in Beda. Super hec omnia additur hec apostolice prerogatiue epistola.

 26. Reuerendissimo et sanctissimo fratri Augustino cepiscopo Gregorius, seruus seruorum Dei . Cum certum sit, pro omnipotente Deo laborantibus ineffabilia eterni regni premia reseruari: nobis tamen eis necesse est honorum beneficia tribuere, ut spiritalis operis studio ex remuneratione uelint [Al., ualeant] multiplicius insudare. Et quia noua Anglorum ecclesia ad omnipotentis Dei gratiam, eodem Domino largiente et te laborante, perducta est; usum tibi pallii in ea ad sola missarum solemnia agenda concedimus, ita ut per loca singula duodecim episcopos ordines, qui tue subiaceant ditioni: quatenus Lundoniensis [c 1Kb] ciuitatis episcopus semper in posterum a synodo propria debeat consecrari, atque honoris pallium ab hac sancta et apostolica,  cui Deo auctore deseruio, sede percipiat. Ad Eboracam uero ciuitatem te uolumus episcopum mittere quem ipse iudicaueris [Al., indicaueris] ordinari: ita duntaxat, ut si eadem ciuitas cum finitimis locis uerbum Dei receperit, ipse quoque duodecim episcopos  ordinet et metropolitani perfruatur honore; quia ei quoque, si uita comes fuerit, pallium tribuere, Domino fauente, disponimus: quem tamen tue fraternitatis uolumus dispositioni subiacere. Post obitum uero tuum ita episcopis, quos ordinauerit, presit, ut Lundomensis episcopi nullo modo subiaceat ditioni: sit uero inter Lundonie et Eborace ciuitatis episcopos imposterum honoris ista distinctio, ut ipse prior habeatur qui prius fuerit ordinatus. Communi autem consilio et concordi actione queque sunt pro Christi zelo agenda disponant unanimiter, recte sentiant, et ea que senserint non sibimet discrepando perficiant; tua uero fraternitas non solum eos episcopos quos ordinauerit, neque hos tantummodo, qui per Eborace episcopum fuerint ordinati; sed etiam  omnes Britannie sacerdotes habeat, Deo et Domino nostro Iesu Christo auctore, subiectos: quatenus ex lingua et uita tue sanctitatis et recte credendi et bene uiuendi formam percipiant, atque officium suum fide ac moribus exsequentes, ad celestia, cum Dominus uoluerit, regna pertingant. Deus te incolumen custodiat, reuerentissime frater. Data die decima Kalendarum Iuliarum, imperante domino nostro Mauricio Tiberio piissimo Augusto, anno nono decimo, post consulatum eiusdem domini anno octauo decimo, indictione quarta [d 1Kb] .

27. Iam onustum apostolicis opibus Dominicum contubernium longius excesserat, nec animus Gregorii euntes prosequi cessat, quia caritas infinita finire nescit obsequia . Iterum de  Augustino suo, iterum de suis Anglis unicas curas renouat; unde et hanc epistolam prememorato uenerabili Mellito destinat. Dilectissimo filio Mellito abbati, Gregorius, seruus seruorum Dei. Post discessionem congregationis nostre, que tecum est, ualde sumus suspensi redditi, quia nichil de prosperitate uestri itineris audisse nos contigit. Cum ergo Deus omnipotens uos ad reuerendissimum uirum fratrem nostrum Augustinum episcopum perduxerit, dicite ei quid diu mecum de causa Anglorum cogitans tractaui; uidelicet, quia fana idolorum destrui in eadem gente minime debeant, sed ipsa que in eis sunt idola destruantur, aqua benedicta in eisdem fanis aspergatur, altaria construantur, reliquie componantur. Quia si fana eadem bene constructa sunt,  necesse est ut a cultu demonum in obsequia ueri [Al., uiri] Dei debeant commutari, ut dum gens ipsa eadem fana sua non uidet destrui, de corde errorem deponat; et Deum uerum cognoscens et adorans, ad loca que consueuit familiarius concurrat. Et quia  boues solent in sacrificio Demonum multos occidere, debet etiam his de re hac aliqua solemnitas immutari; ut die dedicationis uel natalitiis sanctorum martyrum, quorum illic reliquie ponuntur, tabernacula sibi circa easdem ecclesias que ex fanis commutate sunt, de ramis arborum faciant, et religiosis conuiuiis solemnitatem celebrent: nec diabolo iam animalia immolent, sed ad laudem Dei in esum suum animalia occidant, et donatori omnium de satietate sua gratias referant; ut dum eis aliqua exterius gaudia reseruantur, ad interiora gaudia consentire facilius ualeant. Nam, duris mentibus simul omnia abscindere impossibile esse non dubium est: quia et is qui summum locum ascendere nititur, gradibus uel passibus, non autem saltibus, eleuatur. Sic Isrelitico populo in Aegypto Dominus se quidem innotuit: sed  tamen eis sacrificiorum usum, quem diabolo solebant exhibere, in cultu proprio reseruauit, ut eis in suo sacrificio animalia immolare preciperet: quatenus cor mutantes aliud de sacrificio amitterent, aliud retinerent, ut etsi ipsa essent animalia que offerre consueuerant, uero tamen Deo hec et non idolis immolantes, iam sacrificia ipsa non essent. Hec igitur dilectionem tuam predicto fratri necesse est dicere, ut ipse in presenti illic positus perpendat qualiter omnia debeat dispensare. Deus te incolumem custodiat, dilectissime fili. Data die quinto decimo Kalendarum Augustarum [Al., Iuliarum], imperante domino nostro Mauricio Tiberio piissimo augusto, anno nono decimo, post consulatum eiusdem domini anno octauo decimo, indictione quarta.



CAPUT III. Miracula patrata. Epistole sancti Gregorii pape. Acta cum Britonibus Christianis.


28. Tunc etiam auditis tot tamque assiduis beati Augustini miraculis, sicut gaudens in laudem Dei exclamitat, ita timens humane imbecillitati ne insolescat, hac illum epistola attemperat : Gloria in excelsis Deo, et in terra pax hominibus bone uoluntatis, quia granum frumenti cadens in terra mortuum est, ne solum regnaret in celo, cuius morte uiuimus, cuius infirmitate roboramur, cuius passione a passione eximimur, cuius amore in Britannia fratres querimus quos ignorabamus, cuius munere quos nescientes querebamus, inuenimus. Quis autem narrare sufficiat quanta hic letitia  in omnium corde fidelium fuerit exorta quod gens Anglorum, operante Omnipotentis gratia et tua fraternitate laborante, expulsis errorum tenebris tante fidei luce perfusa est, quod mente integerrima iam calcat idola, quibus prius uesano timore subiacebat; quod omnipotenti Deo puro corde substernitur; quod a praui operis lapsibus sancte predicationis regula ligatur; quod preceptis diuinis animo subiacet et intellectu subleuatur; quod usque ad terram se in oratione humiliat, ne mente iaceat in terra; cuius hoc opus est nisi eius qui ait: Pater meus usque modo operatur et ego operor ? Qui ut mundum  ostenderet, non sapientia hominum, sed sua se uirtute conuertere, predicatores suos, quos in mundum misit, sine litteris elegit; hec etiam modo faciens, quia in Anglorum gente fortia dignatus est per infirmos operari. Sed in isto dono celesti, frater carissime, quod cum magno gaudio uehementissime debeat formidari [* 1Kb] . Scio enim quod omnipotens Deus per dilectionem tuam in gente, quam eligi uoluit, magna miracula ostendit: unde necesse est, ut de eodem dono celesti et timendo gaudeas, et gaudendo pertimescas; gaudeas uidelicet, quia Anglorum anime per exteriora miracula ad interiorem gratiam pertrahuntur; pertimescas uero, ne inter signa que fiunt, infirmus animus in sui presumptionem se leuet, et unde foris in honore extollitur,  inde per inanem gloriam intus cadat. Meminisse etenim debemus quod discipuli cum gaudio a predicatione redeuntes, cum celesti Magistro dicerent: Domine, etiam in tuo nomine demonia Nobis subiecta sunt; protinus audierunt: Nolite gaudere super hoc, sed potius gaudete quia nomina uestra scripta sunt in celo . In priuata etenim et temporali letitia mentem posuerant, qui de miraculis gaudebant: sed de priuata ad communem, de temporali ad eternam letitiam reuocantur, quibus dicitur: In hoc gaudete, quia nomina uestra scripta sunt in celo. Non enim electi omnes miracula faciunt, sed tamen eorum nomina in celo tenentur adscripta. ueritatis enim discipulis esse gaudium non debet, nisi de eo bono quod commune cum omnibus habent, et in quo finem letitie non habent. Restat itaque, frater carissime,  ut inter ea, que operante Deo exterius facis, semper te interius subtiliter iudices ac subtiliter intelligas, et temetipsum qui sis, et quanta in eadem gente sit gratia, pro cuius conuersione etiam faciendorum signorum dona percepisti. Et si quando te Creatori nostro seu per linguam seu per opera reminisceris deliquisse, semper hec ad memoriam reuoces, ut surgentem cordis gloriam memoria reatus premat, et quidquid de faciendis signis acceperis uel accepisti, hec non tibi, sed illis deputes donata, pro quorum tibi salute collata sunt. Occurrit autem menti ista cogitanti, quod de uno Dei famulo actum sit etiam egregie electo. Certe dum Moyses Dei populum ex Aegypto educeret, mira [sicut tua fraternitas nouit] signa in Aegypto operatus est. In Sina monte quadraginta  diebus ac noctibus ieiunans legis tabulas accepit; inter coruscos tonitruos [Al., et tonitrua], pertimescente omni populo, omnipotentis Dei seruitio solus, familiari etiam collocutione coniunctus est; Rubrum mare aperuit, in itinere ducem habuit nubis columnam, esurienti populo manna de celo deposuit, carnes desiderantibus usque ad satietatem nimiam in eremo per miraculum ministrauit: sed cum iam sitis tempore ad petram uentum fuisset, diffisus est; seque de eadem aquam educere posse dubitauit, quam iubente Domino largis utique fluentis aperuit. Quanta autem post hec per triginta et octo annos in  deserto fecerit, quis enumerare, quis inuestigare sufficiat? Quoties res dubia animum pulsasset, recurrens ad tabernaculum secreto Dominum requirebat, atque de ea protinus Deo loquente docebatur. Iratum Dominum populo placabat sue precis interuentione; surgentes in superbia atque in discordia dissidentes dehiscentis terre  absorbebat, uictoriis premebat hostes, signa monstrabat ciuibus: sed cum iam ad repromissionis terram fuisset uentum, uocatus in montem est, et quam culpam ante triginta et octo annos  fecerat, audiuit, quia de educenda aqua dubitauit; et propter hoc, quia terram repromissionis intrare non posset, agnouit. Qua in re considerandum nobis est, quam timendum sit omnipotentis Dei iudicium, qui per illum famulum tot signa  faciebat, cuius culpam tam longo tempore adhuc seruabat in cogitatione. Si igitur, frater carissime. et illum agnoscimus post signa pro culpa mortuum, quem ab Omnipotente nouimus precipue electum; quanto nos debemus metu contremiscere, qui necdum adhuc nouimus si electi sumus? De reproborum uero miraculis quid dicere debeo, cum tua bene fraternitas nouerit quod in Euangelio ueritas dicit: Multi uenient in die illa dicentes mihi, Domine, in tuo nomine prophetauimus, et in tuo nomine demonia eiecimus, et in tuo nomine uirtutes multas fecimus; sed dico illis, Nescio qui estis, recedite a me omnes, operarii iniquitatis . ualde ergo premendus est animus inter signa et miracula, ne fortasse in iis gloriam propriam querat, et priuato  sue exaltationis gaudio exsultet. Per signa enim animarum lucra querenda sunt, et illius gloria, cuius uirtute ipsa eadem signa geruntur. Unum uero signum Dominus nobis ostendit, de quo et uehementer gaudere et electionis in nobis gloriam possumus agnoscere, dicens: In hoc scietur quia discipuli mei estis, si dilectionem habueritis ad inuicem . Quod signum propheta requirebat cum diceret: Fac mecum, Domine, signum in bono, ut uideant qui oderunt me et confundantur . Hec autem dico, quia auditoris mei animum in humilitate sternere cupio. Sed ipsa humilitas tua habeat fiduciam suam; nam peccator ego certissima spe teneo, quia per omnipotentis Creatoris ac Redemptoris nostri Dei Domini Iesu Christi gratiam, iam peccata tua  dimissa sunt. Et idcirco electus es, ut per te dimittantur aliena: nec habebis luctum de quolibet reatu imposterum, qui de multorum conuersione gaudium conaris facere in celo. Idem uero Conditor et Redemptor noster, cum de penitentia hominis loqueretur, ait: Ita, dico uobis, maius gaudium erit in celo super uno peccatore penitentiam agente, quam super nonaginta nouem iustis, quibus non opus erit penitentia . Et si de uno penitente grande fit gaudium in celo, quale gaudium credimus factum de tanto populo, a suo errore conuerso, qui ad fidem ueniens, mala que egit penitendo damnauit? In hoc itaque celi et angelorum gaudio repetamus ipsas quas premisimus uoces angelorum; dicamus  igitur, dicamus omnes: Gloria in excelsis Deo et in terra pax hominibus bone uoluntatis.

29. Regis quoque Aethelberti alme fidei idem papa congaudens, hoc ordine cum piis xeniis scripsit. Propter hoc omnipotens Deus bonos quosque ad populorum regimina perducit, ut per eos omnibus, quibus prelati fuerint, dona sue pietatis impendat. Quod in Anglorum gente cognouimus factum, cui uestra gloria idcirco est prepo ita, ut per bona que uobis concessa sunt, etiam subiecte uobis genti superna beneficia prestarentur. Et ideo, gloriose fili, eam quam accepisti diuinitus gratiam sollicita mente custodi, Christianam fidem in populis tibi subditis extendere festina, zelum rectitudinis tue in eorum conuersione multiplica, idolorum cultus insequere,  fanorum edificia euerte; subditorum mores in magna uite munditia exhortando, terrendo, blandiendo, corrigendo, et boni operis exempla monstrando edifica, ut illum retributorem inuenias in celo, cuius nomen atque cognitionem dilataueris in terra. Ipse enim uestre glorie nomen etiam posteris gloriosius reddet, cuius uos honorem queritis et seruatis in gentibus. Sic etenim Constantinus, quondam piissimus imperator, Romanam rempublicam a peruersis idolorum cultibus reuocans, omnipotenti Deo Domino nostro Iesu Christo secum subdidit, seque cum subiectis populis tota ad eum mente conuertit. Unde factum est ut antiquorum principum nomen suis uir ille laudibus uinceret, et tanto in opinione precessores suos, quanto et in bono opere superaret. Et  nunc itaque uestra gloria cognitionem unius Dei, Patris et Filii et Spiritus sancti, regibus ac populis sibimet subiectis festinet infundere; ut et antiquos gentis sue reges laudibus ac meritis transeat; et quanto in subiectis suis etiam aliena peccata deterserit, tanto etiam de peccatis propriis ante omnipotentis Dei terribile examen securior fiat. Reuerentissimus autem frater noster Augustinus, in monasterii regula edoctus, sacre Scripture scientia repletus, bonis auctore Deo operibus preditus, queque uos admonet libenter audite, deuote peragite, studiose in memoria reseruate: quia si uos eum, in eo quod pro omnipotenti Deo loquitur, auditis; idem omnipotens Deus hunc pro uobis orantem celerius exaudiet; si autem  uerba eius postponitis, quomodo eum omnipotens Deus poterit audire pro  uobis, quem uos negligitis audire pro Deo? Tota igitur mente cum eo uos in feruore fidei stringite, atque adnisum illius uirtute quam uobis Diuinitas tribuit adiuuate, ut regni sui uos ipse faciat esse participes, cuius uos fidem in regno uestro recipi facitis et custodiri. Preterea scire uestram gloriam uolumus, quia sicut in Scriptura sacra ex uerbis Domini omnipotentis agnoscimus, presentis mundi iam terminus est iuxta, et sanctorum regnum uenturum est, quod nullo unquam poterit fine terminari. Appropinquante autem eodem mundi termino, multa imminent, que antea non fuerunt; tot uidelicet immutationes eris, terroresque de celo, et contra ordinem temporum tempestates, bella, fames, pestilentie,  terre motus per loca: que tamen non omnia nostris diebus uentura sunt, sed post nostros dies subsequentur. uos itaque, si qua ex his euenire in terra uestra cognoscitis, nullo modo uestrum animum perturbetis: quia idcirco hec signa de fine seculi premittuntur, ut de animabus nostris debeamus esse solliciti, de mortis hora suspecti, et uenturo iudici in bonis actibus inueniamur esse preparati. Hec nunc, gloriose fili, paucis locutus sum, ut cum Christiana fides in regno uestro excreuerit, nostra quoque apud uos locutio latior excrescat; et tanto amplius loqui libeat, quanto se in mente nostra gaudia de gentis uestre perfecta conuersione multiplicant. Parua autem xenia transmisi, que uobis parua non erunt, cum a uobis ex beati Petri apostoli fuerint benedictione  suscepta. Omnipotens itaque Deus in uobis gratiam suam, quam cepit, perficiat, atque uitam uestram et hic per multorum annorum curricula extendat, et post longa tempora in celestis uos patrie congregatione suscipiat. Incolumem excellentiam uestram gratia superna custodiat, Domine fili. Data die decima Kalendarum Iuliarum imperante domino nostro Mauricio Tiberio, piissimo augusto, anno nono decimo, post consulatus eiusdem domini anno octauo decimo, indictione quarta.

30. uenerabilem nichilominus reginam Bertam ipse precellentissimus illustrator ecclesiarum gratifice laudat hac epistolari serie, tam pro regis conuersione, quam propria erga beatum Augustinum suosque consortes procuratione, hortaturque hec famosa merita attentius augere . Qui post terrenam  potestatem celestis regni gloriam cupit acquirere, ad faciendum lucrum creatori suo debet enixius laborare, ut de ea que desiderat operationis sue gradibus possit ascendere, sicut uos fecisse gaudemus. Remeantes igitur dilectissimus filius noster Laurentius presbyter et Petrus monachus, qualis erga reuerentissimum fratrem et cepiscopum nostrum Augustinum gloria uestra extiterit, quantaque illi solatia uel qualem caritatem impenderit, retulerunt, et omnipotentem Deum benediximus, qui conuersionem gentis Anglorum mercedi uestre dignatus est propitius reseruare. Nam sicut per recordande memorie Helenam, matrem piissimi Constantini imperatoris, ad christianam fidem corda Romanorum accendit, ita et  per glorie uestre studium in Anglorum gente eius misericordiam confidimus operari. Et quidem iamdudum gloriosi filii nostri, coniugis uestri, animos prudentie uestre bono, sicut reuera Christiane, debuistis inflectere, ut pro regni et anime sue salute fidem quam colitis sequeretur; quatenus et de eo et per eum, de totius gentis conuersione, digna uobis in celestibus gaudiis retributio nasceretur. Nam postquam, sicut diximus, et recta fide gloria uestra munita, et litteris docta est, hoc uobis nec tardum nec debuit esse difficile. Et quoniam Deo uolente aptum nunc tempus est, agite ut diuina gratia cooperante cum augmento possitis quod neglectum est reparare. Itaque mentem gloriosi coniugis uestri in  dilectionem Christiane fidei adhortatione assidua roborate, uestra illi sollicitudo augmentum in Deo amoris infundat; atque ita animos eius etiam pro subiecte sibi gentis plenissima conuersione succendat, ut et magnum omnipotenti Deo deuotionis uestre studio sacrificium offeratis, et ea que de uobis narrata sunt, et crescant, et uera esse modis omnibus approbentur. Quia bona uestra non solum iam apud Romanos, qui pro uita uestra fortius orauerunt, sed etiam per diuersa loca et usque ad Constantinopolim ad serenissimum principem peruenerunt. Unde ut, sicut nobis de christianitatis uestre solatiis letitia facta est, ita quoque de perfecta operatione uestra angelis fiat gaudium in celis; sic uos in adiutorium supradicti reuerentissimi fratris et cepiscopi  nostri, et seruorum Dei quos illuc misimus, in conuersione gentis uestre deuote ac totis uiribus exhibete; ut et hic feliciter cum glorioso filio nostro, coniuge uestro, regnetis, et post longa annorum tempora future quoque gaudia uite, que finem habere nesciuit, capiatis. Oramus autem omnipotentem Deum, ut glorie uestre cor et ad operanda que diximus gratie sue succendat, et eterne mercedis fructum uobis de placita sibi operatione concedat.

31. Hos mellifluos florigeri Gregorii fauos, hec apostolice et Romane allactationis nutrimenta quam pia auiditate desideriosa Augustini flagrantia hauserit, pauper sensus nec capere nec expedire sufficit. In hac diuina paternarum litterarum armatura iamdudum emeritus agonista Dei [Al., Deum] se oblectabat;  in hoc limpidissimo speculo, ante oculos elegantissimi regis sui, decorem et ornatus suos consulebat: in hac statera, quid uergeret, quid superaret de pretio suo, librabat. Cui cum sancta conscientia tot uirtutum preconiis responderet, omnia ad emolumentum gratiarum reponebat in sinum largitoris bonorum: nec uerebatur ne suo triumpho obrueretur, qui non sibi, sed auctori suo innitebatur. Non labem timebat, quem timor Domini sanctus possederat, quem supra firmam petram fundatum nec gloria nec ignominia flectebat, qui non in se, sed in Domino stabat: nec Petrum presumptione labilem, sed fide stabilem, Paulumque in infirmitatibus gloriantem ob Christi uirtutem, emulabatur ad claritatem interminabilem. Postremo quid iactare deberet, qui omnem typum iactantie eliserat,  qui egestatem et uilitatem pro gloria appetebat, cuius architecture fundamenta tanta humilitatis altitudine sunt depressa ac molibus suis solidata, ut dum turris eius auro mundo et omni lapide pretioso constructa in celum assurgeret omnium tempestatum ictus immota et illesa rideret? Rex quoque Aethelbertus tantum apostolicis summi Gregorii resultabat exhortationibus, quantum se nouit gratiarum debitorem in Christo redemptus, quod de eterna perditione filius adoptionis Dei esset effectus. Quem nisi quia regia potentia dilatandi regni Christi summopere habebatur necessarius, credimus seruire quam imperare maluisse monasticis institutionibus, atque corone regni coronam preponere Petri. uerum quod tunc non  permittebatur fieri officio apparet nunc fuisse animo. Sed et Berte christianissime regine non est postponenda deuotio, quam tantus papa similiter dignam censuit premisse epistole fauore et apologetico. Nam erat ianua luci peruia, per quam splendidus Domini paranymphus Augustinus, uerum solem Christum regii animi infudit penetralibus.

32. Cum ergo hic Dei amicus clauiger esset fidissimus cordis regii  diffusa caritate et dilatata mente extendens affectum in omnium salutem, egit apud ipsum obedientissimum principem, ut pontifices [Al., pontificum] Britonum ab ecclesiastica regula exorbitantes [Al., exorbitantium], ad suum conuenirent colloquium: nam ab his Britannis patria hec ante  Anglos est antiquitus appellata, que et ab olim Christo erat initiata. Anno quippe incarnati uerbi centesimo quinquagesimo sexto, Marco Antonio uero ab Augusto quarto decimo cum fratre Aurelio Commodo regnante, rex horum Britonum [a 1Kb] Lucius sanctum Eleutherium tunc temporis papam per epistolam suppliciter expetiit et gratanter obtinuit, quatenus fideles doctores destinaret, qui se ac gentem suam in Christo regenerarent. Nec defecere Britanni a suscepte pietatis integritate, usque in tempestatem persecutionis Diocletiani et Maximiani, qua plures sunt passione coronati.

Sed et deinceps in fide dominica perseuerauere, adeo ut nec heresi cederent Pelagiane, sed per accersitos episcopos Gallorum, conuictos perfidos et  hostes, profligarent a se. uerumtamen luxu, tandem et arrogantia corrupti, dum uitiis malunt subiici quam iugo Domini, gladio gentilium deleti, et paucis reliquis [Al., in paucis reliquiis] pene a tota patria propulsi, in siluestria et sterilia loca sunt coarctati. His ergo apostolicus legatus Domini Augustinus cupiens mederi, Anglosque et ipsos unam gentem unumque corpus efficere Christi, conuocatis illustrioribus gentis, cepit insistere omni suadela paterne dulcedinis, omnibus uisceribus caritatis, quatenus omnem Christo aduersariam dissensionem abdicantes, Deum pacis admitterent, et una secum Deo filios adoptionis sibique coheredes celestis regni acquirerent. Instabat etiam obnixis precibus et monitis ut dominicum [b 1Kb] Pascha communi totius orbis usu et  concordia suo tempore celebrarent, relicto scilicet errore, quo a quartadecima luna usque ad uigesimam hec festa usurpabant, quo ambitu octoginta quatuor anni calculantur; preterea in multis aliis ab ecclesiastica regula deuiantes, resipiscere postulantur. At Britanni quo mitius petuntur, eo ferocius renituntur: et cum suas obseruationes omnibus aliis prestantiores esse glossentur [Al., grassentur], nulla rationis modestia flectuntur. Autorisabant suas ceremonias, non solum a sancto Eleutherio papa primo institutore suo, ab ipsa pene infantia Ecclesie  dictatas [Al., dicatas]; uerum a sanctis patribus suis, Dei amicis et apostolorum sequacibus, hactenus obseruatas, quas non deberent mutare propter nouos dogmatistas. Quid ad hec eruditissimi Augustini prudentia responderit, mens perspicax, non pertinax colligat: Sancti Patres uestri, si hec apostolica scita, que ferimus, iam omni mundo suscepta, sanctiora esse comprobassent, ultro obedissent, et ignorantias suas atque irregulares obseruantias correxissent: alioquin non sancti, sed sanctitati rebelles apparerent. Et quidem apostoli Domini in primordio fidei hoc unum opus ubique exercebant, ut omnes gentes in Saluatorem mundi credere, et eternam uitam in ipso sperare docerent. Sic non mortalibus armis, sed in omni patientia et signorum ac sanctorum operum  indiciis omnem mundi Christi subiecere uestigiis. Interea non poterant lunares cyclos publice tradere, ne celestia promissa terrenis sollicitationibus offuscarent et euacuata cruce Christi inaniter cucurrissent. Pauci aut rari tunc de Pascha disputabant, maxime cum totius mundi rabies omnem animam Christo credentem puniret. At ubi subiugatis Christo regibus et tyrannis Ecclesia regnare cepit, tunc publice conciliis habitis de Pascha et de ceteris ecclesiasticis sacramentis decreta apostolica querebantur; et que antea neglecta erant, uel diuersis in locis diuersis modis agebantur, quidquid ad unius fidei integritatem poscebatur, unius Ecclesie incude informabatur. Huic ergo regulari christianitatis communicet unitati, quisquis a Christo non uult abscindi. His omnibus  Britanni repugnare magis quam acquiescere certant. uix unquam crediderim preconem Dei Augustinum a quoquam paganorum maiori fatigatum uerborum ambage: adeo nichil seuius est domestico hoste uel ciuili irrationabilitate: nam hoc est ad bestias pugnare, uel intestina bella ferre.

33. Sed assecla Domini, post Christum et apostolos doctus uincere patientia, omnia studet experiri, ut uel diuino cedant examini, qui dominice resistunt legationi. A Deo, inquit, pacis et ueritatis, qui habitare facit unanimes in domo, doceri postulemus euidentis signi indicio, quorum sanctior sit sententia, que in hac controuersia tenenda sit linea. Querite in aliquo egro uel debili ueritatis experientiam, qui coram admissus probet in nomine Domini  curatoris sui assertionem ueram. Hanc propositionem omnibus approbantibus, et ipsis rebellibus licet inuitis, uenit ad manum quidam ex Anglis, cuius oculis extincta erant gaudia lucis. Credo, Dei nutu inuentus est angligena, ne Britonibus  extuberarent supercilia. Horum ergo sacerdotibus primitus ingeritur cecus curandus, ut his deficientibus uerus testis ueritatis et uerus clareret medicus. Omni itaque temeritate confusa, Augustinus humilis flectit genua; orans suum compertissimum auditorem et illustrissimum mundi illuminatorem,  ut ceco reddat lumina, quo in fide et spirituali gratia multorum illuminentur pectora. Tunc homini signo crucis imposito, cum hoc fidei uerbo, In hoc signo ostendat Dominus rerum, cuius dogma sit uerum, cecus reseratis palpebris illuminatur, et post longam noctem sereno die infunditur. Ab omni populo laus Domino acclamatur, et fidus testis Dei ac uerax ueri dogmatis assertor Augustinus celebratur; ipsi etiam Britones, tanta luce obruti, fauent modo; et uera esse attestantur predicamenta eius, tanto signo declarata: sed se non posse sine suorum maiorum consultu et assensu patrias leges abiicere. Hinc petite et date inducie, dum synodus iteraretur, et pluribus conuenientibus quid sequendum esset tractaretur. Hec acta memorantur in loco ubi usque  hodie lingua Anglorum Augustineac, id est Robur Augustini, in confinio Wicciorum [a 1Kb] et occidentalium Saxonum appellatur, ubi contigua est maxima Britonum prouincia.

34. Septem ergo Britonum pontifices, cum pluribus eruditissimis uiris, maxima de nobilissimo ipsorum monasterio, quod [b 1Kb] Bancornhabarhe anglice appellatur, cui tunc abbas Dinoot preerat, ad consilium ituri, quemdam, anachoretica uita apud ipsos insignem, uirum sanctum ac prudentem, adeuntes et rei ordinem exponentes consulunt, an Augustini doctrinam sectando patrias obseruationes abdicarent. Quibus ille: Dei, inquit, famulum si cognouistis, sectamini. Nos uero, aiunt, unde recognoscemus? Tum ille: Audite, inquit, et discite a Domino precipiente:  Tollite iugum meum super uos, et discite a me quia mitis sum et humilis corde . Ex miti ergo et humili corde cognoscibile uobis erit, Augustinum iugum Domini ferre, et ferentibus condescendere. Si uero ferociam uel contumaciam pretenderit, quomodo eum Dei hominem uel de Deo esse constabit? Illis autem huius intelligentie exemplum poscentibus: Sinite, ait, illum primitus synodum intrare, si uobis superuenientibus assurrexerit, ut Dei famulo reuerenter obaudite; si uero residendo uos socio honore, cum sitis numerosiores, excipere contempserit, et ipse uobis contemptibilis sit.

35. His ad interitum suum armis precincti, dum coram adueniunt, Augustinum in episcopali sella residentem, nec sibi prorsus assurgentem offendunt.  Tum uero ira, indignatio, despectus, repudium, lites, contentiones inhorruere, nec barbarus furor mitigari poterat ulla patris mansuetudine; nec solum patiebantur hunc audire, uerum etiam omnia eius predicamenta refutare conati sunt et refellere. Quos  uir Domini omnibus modis adhuc certans lucrari, de multis, quibus aduersabantur Ecclesie uniuersali, tria proposuit obseruanda, ut cetera tolerari possent contraria: uidelicet ut pascha suo tempore sicut omnes Ecclesie celebrarent, ut baptismi sacramenta ecclesiastico ordine peragerent, et Anglis una secum euangelizando fratres et conciues regni Dei acquirerent. Aduersarii uero omnia abiiciunt, nec solum se eius mandatis uel precibus obtemperare nolle, sed nec episcopum eum habere uelle asserunt. Qui enim, aiebant, aduenientibus nobis dedignatus est assurgere, quanto magis nos opprimet si subdamur ditioni sue? Liquet ergo quam miti et humili corde iugum Christi tulerit ille Domini fidelis et prudens uicarius, qui assidebat; et quam dura ceruice ac  tumido corde se iugo Domini rebellare prodiderint, qui astabant. Nec uero in sessione uel assurrectione, sed in mansuetudine ac dilectione fraterna cognoscitur homo Dei, cum et sedens clementissimus, et stans seuissimus possit reperiri: preterea indecens haberetur sanctioni ecclesiastice, ut tam feros et erroneos inflaret assurgendo, quos potius corrigeret increpando. Tandem uero dominicus armiger, super incorrigibiles uibrans gladium Domini, hanc sententiam promulgat spiritu et ore prophetali: Si, inquit, non acquiescitur monenti, credite interminanti, quia quos repudiatis habere pacificos fratres, habebitis seuissimos hostes; et quibus inuidetis societatem regni Dei, ab hac uita et regno ipsis debellantibus eritis auferendi. Sic rebelles ueritati, ueriloquum  uatem tandem sunt experti. [c 1Kb] Postremo namque tempore, assumpto iam ad Dominum Augustino, armipotens Anglorum rex Aethelfridus, cum ingenti copia ciuitatem Legionum inuadit que, ab Anglis Lega Cestra, a Britonibus autem rectius Carlezion [d 1Kb] nuncupatur. Conuenerat ibi grandis cetus Britannorum et sacerdotum et monachorum ad orandum contra regis impetum: de monasterio autem Bancor tantus erat numerus, ut in septem turmas distinctus, in nulla portione minus trecentis hominibus haberetur, qui omnes labore manuum uictitabant; quorum summa ultra duo millia censebatur. Hi omnes, orationum et triduani ieiunii armis contra hostem militabant; quos in tutiore loco compositos ubi rex uidit et causam perpendit: Proh! inquit, contra nos isti  inermi dextra, sed armata oratione pugnant, atque in nos Deum suum omni pugna acerbius exagitant; hanc perniciosiorem aciem primum miles disiice, et ad internecionem dele. His defensor erat cui nomen Broithmailus, qui hoste irruente fugiens, relictos  inermes, quos defensaret, gladiis exposuit. Ex oratoribus mille ducenti cesi, quinquaginta tantum fuga erepti referuntur; tum ceteras perfide militie copias iusta uictoris deleuit immanitas. Sic ergo peruersi senserunt in pena sua Augustinum, longe post triumphata sidera fuisse ueridicum, cuius adhuc in corpore positi contempserant uaticinium; quod scilicet debellarentur ab Anglis hostibus, cum quibus in Christo pacem nollent fratribus.



CAPUT Iu. Predicatio et conuersio per regnum. uaria miracula.

36. Ubi ergo ille ueritatis uates hec mala implacabilibus predixit Britonibus, ad Eboracam ciuitatem, ut omnium sollicitus, est profectus. Totum iter  eius hoc satagebat quod mansio, ut ubique uiam rectam et plebem perfectam pararet Domino. Ibat semper pedes absque uehiculo; patiens laborum,  ut uerus assecla sanctorum apostolorum, nichil secum tulerat in hac mundi uia de cupiditate mundana. Liber et expeditus per mandatorum Dei semitas currebat ad celestia, trahens secum sequacia agmina. uallabant Aethereum ducem auxiliaria sanctorum fratrum collegia, cum credentium turba; et quo longius procedebat, eo ampliori sequentia, ut ignis uires acquirit eundo, crescebat. Quis enim non anhelanter concurreret ad tam pia consortia, nichil de mundo preter hominum etiam persequentium salutem desiderantia, ad tam certa celestium gaudiorum promissa? quibus fidem dabant et sancte  conuersationis exempla, et diuina signorum gratia, et unanimitas pro ueritate mori parata. Igitur circa fines Eboracas, iuxta iter quo seminiuerbius Domini tendebat, homo, toto corpore paralyticus, et ipsorum oculorum lumine destitutus ac mendicus, accubabat; qui ad strepitum pretereuntis populi uie auctorem percunctando edoctus, crebris in sanctum fertur clamoribus: Sancte, inquit, Augustine, famose pietatis tue largitate, huic homini, rerum et salutis indigo, succurre. Ad hec clementissimus pater, memor Domini cecum in Euangelio curantis, ad languidum accessit; et uoce Dominici clauigeri Petri, quem ut patrimum  institutorem tota deuotione emulabatur, dixit: Argentum et aurum non est mihi, quod autem habeo hoc tibi do; surge sanus in nomine  Domini Iesu Christi . uix elocutus erat, et infirmus, qui se hactenus mouere non poterat, tanta uerbi potentia curatus exsiliit, simulque resilientibus oculorum palpebris clarum diem hausit; credensque gratifice in quem Augustinus docuit Saluatorem, cum pleno corporis uigore feliciorem anime suscepit salutem.

37. Sic preco Domini, et in processione, et in Eboracensi ciuitate, et ubicunque deuenit, quod doctrina intonabat, multiplicibus signorum coruscationibus confirmabat: gaudensque successu, sicut qui letantur in messe, et sicut exsultant capta preda  uictores, copiosos populos Christo undique acquirebat; adeo scilicet, ut in illa natalis Domini die, omnium celorum concentibus celebrata, plusquam decem millia Anglorum, absque paruulorum ac mulierum infinito numero, in fluuio qui [a 1Kb] Sirarios anglice dicitur, renascerentur sacri baptismatis lauacro, uelut uno ecclesie partu et utero. Qui ad imperium diuini preceptoris, tanquam ad uocem angeli de celo clamantis, omnes pariter bini et bini, minacem fluminis profunditatem ac si solidum campum ingrediuntur; ibique in uera fide et confessione summe inuicem Trinitatis, alter ab altero, aquam duce apostolico benedicente, baptizantur. O quanta solemnitas! quantum gaudium! quam iucundum spectaculum ciuium celestium ac terrestrium! cum  capacissimi aluei sinus tante multitudini non sufficere uideretur, totque turmarum et agminum generatio quasi una proles unius parentis aluo effunderetur, tanta progenies in celum de profundo gurgitis nasceretur! Quantis natorum luminibus tunc omnium nascentium dies et gloria illuxit natiuitas Christi! quanta letitia omnes angeli Dei, qui gaudent super uno penitente, tunc exsultabant super tanto diuine messis germine, canentes in nato saluatore, Gloria Deo in altissimis, et in terra pax hominibus bone uoluntatis.

38. Cum quibus omnibus, id est supernis ciuibus, adeo beatissimus papa Gregorius congratulabatur in Spiritu sancto, ut de tam preclaro fidelium numero, sancto Dei amico, pariter congratulaturo, epistolam  mitteret Alexandrino patriarche Eulogio. Hoc etiam gaudium preclaro exaggeratur miraculo; quod in tanta irruentium turbarum pressura, in tam diuerso sexus et etatum atque infirmorum discrimine, cum omnes per illud intransuadabile profundum transirent, nullus omnino periit, nullus se arctatum uel lesum planxit; sed omnes renatos in Christo, et ut greges tonsarum ascendentes de lauacro, manus Domini in ulteriorem ripam transmisit, ut omnes unum haberent et Christi et proprium in Christo natale. Parum dixi, nullum ibi lesum; omnes egroti, sicut animarum, ita et corporum molestias in aqua deposuere; et cum salute utriusque hominis, ut populus Isrel de Rubro mari uel de medio Iordanis cum celesti tripudio candidati exercitus processere. Stat hactenus  in eodem loco ecclesia, in huius preclari baptiste Augustini honore et nomine condita ac dedicata, que tante salutis frequentes turbas curando celeberrima prestat indicia. Sed et de supradicta pape Gregorii ad Eulogium epistola hec subiicimus fidei gratia .

39. Gratias omnipotenti Domino agimus quia impletum in uobis uidemus esse quod scriptum est; ubi plurime segetes, ibi manifesta fortitudo boum. Si enim bos fortis aratrum lingue in terra cordis audientium non traxisset, tanta fidelium seges minime surrexisset. Quoniam uero in bonis que agitis scio  quod aliis congaudetis, uestre uobis gratie uicem reddo, et non dissimilia nuntio. Quia dum gens Anglorum, in mundi angulo posita, in cultu lignorum ac lapidum perfida nunc usque remaneret, ex uestre mihi orationis adiutorio placuit, ut ad eam monasterii mei monachum, religiosum ac Deo dignum Augustinum, in predicatione transmittere auctore Deo debuissem. Qui, data a me licentia, a [a 1Kb] Germaniarum episcopis episcopus factus, cum eorum quoque solatiis ad predictam gentem in fine mundi perductus est. Et iam nunc de eius salute et opere ad nos scripta peruenerunt, quia tantis miraculis, uel ipse, uel ii qui cum eo transmissi sunt, in eadem gente coruscant, ut apostolorum uirtutes in signis que exhibent imitari uideantur. In solemnitate  autem dominice Natiuitatis que hac [b 1Kb] prima indictione transacta est, plusquam decem millia Angli ab eodem nuntiata sunt fratre et cepiscopo nostro baptizati. Quod idcirco narraui, ut cognoscatis, quid in Alexandrino populo loquendo, et quid in mundi finibus agitis orando. uestre enim orationes sunt in eo loco ubi non estis; quorum operationes sancte monstrantur in eo loco ubi estis. De his etiam que Francorum episcopis scripsit idem papa mellifluus, hec pauca excipimus. Sicut ignis aura flante fit grandior, ita bone mentis studia commendatione proficiunt. Qua igitur Redemptoris nostri gratia cooperante, tanta de Anglorum gente ad christiane fidei gratiam multitudo conuertitur, ut reuerentissimus frater et cepiscopus noster Augustinus, eos qui  secum sunt ad hoc opus exsequendum, per diuersa loca asserat non posse sufficere; aliquantos ad eum monachos, cum dilectissimis et communibus filiis Laurentio presbytero et Mellito abbate, preuidimus transmittendos . Et ideo fraternitas uestra eis caritatem, quam decet, exhibeat. Que etiam regi Francorum Lothario, de sanctorum susceptione; que regine Brunichilde, de ipsorum ubique notis miraculis, gratificis scriptis suggesserit, quam dulce esset retexere, et auida manu tot margaritas et fauos legere? Sed obtemperandum est uel desidiose uel fastidiose audienti, cum pleraque reperiantur in registro ipsius beatissimi pape Gregorii.

40. Igitur, ut superius iter repetamus, tandem  Euangelus Domini Augustinus, egrediens ab Eboraca cum sanctorum sociorum et assiduarum uirtutum comitatu, obuiam excepit quemdam leprosum, ulcerosa ac purulenta feditate deformatum. Inclamitat miser miserabilibus questibus ultronee salutis baiulum Augustinum. Quid dixi, inclamitat? cui pestifer morbus uocem ademerat, cui sibilus pro loquela, cui taratara pro clamore erat. Non indiguit indice curator beneuolus, non multa prece opus habuit miserator compatientissimus; angustiam languidi sentiebat, quem uidebat; et ut erumnoso salutem operaretur, caritas Christi urgebat. Quid celerem  largitatem sermonum ambage moremur? Accessit supplex morbidus, eique prodigus benedictionis Pontifex benedixit; sicque Christi presentia animatus dixit: In Domini Saluatoris nomine, mundare ab omni lepre tue illuuie. Dixit et continuo omnis calamitas putidi humoris ut nubes aufugit; cutisque munda, absorpta prorsus immunditia, totum hominem uestiuit. Non tam cito mundatus est Naaman Cyrus, quem antea septies lauari in Iordane iusserat curator Eliseus. uerum Augustinus, in uerbo eius qui dixit in Euangelio, Mundare, uelocitate preualuit . O beatam et locupletem in Christo apostolici predicatoris pauperiem, omnibus terre opibus ditiorem! O thesaurum opulentissimum, ubi non aurum auidis mortalibus, uerum incomparabilis  auro gratuita animarum et corporum effunditur salus. An Cresi uel Darii infinitis opibus sospitas mercari posset languentibus? Attollitur ergo de tanto signo admirantis populi clamor in celum, et undique concurritur ad baptismum uiuificum.

41. Sic operatus Dominicus negotiator in itinere, in Occidentalem ab aquilonari plaga diuertit; non tam uiatoris quam uenatoris aut aucupis morem gerens; non tam festinans ad propria, quam expetens dominica lucra; illic tendens retia, qua proueniret diuina captura. Cumque prouinciam, que Dorsete appellatur, attigisset, et ubique ut angelus Domini reciperetur, simulque auditorum fide quos pasceret pasceretur, incidit in quamdam uillam, uelut in Tartaream Plutonis sedem. Ibi plebs impia, tenebris  suis excecata, et diuinam lucem exosa, non solum audire nequibat uiuifica documenta, uerum tota ludibriorum et opprobriorum tempestate in sanctos Dei debacchata, longe proturbat eos ab omni possessione sua; nec manu pepercisse creditur effrenis audacia. At Dei nuntius, iuxta dominicum preceptum et apostolorum exemplum, excusso etiam puluere pedum in eos, dignam suis meritis sententiam  atrocibus iniecit, quatenus sanctorum contemptores, tam in ipsis quam in omnibus posteris suis, debita pena redargueret, qui uite mandata repulissent. Fama est, illos effulminandos, prominentes marinorum piscium caudas sanctis appendisse; et illis quidem gloriam sempiternam peperisse, in se uero ignominiam  perennem retorsisse, ut hoc dedecus degeneranti generi, non innocenti et generose imputetur patrie.

42. Hic enim correptionis argumentum consequenter subnectendum uidetur, quod in alia incredulorum gente ea tempestate salutifer Augustinus operatus recitatur. Ille quoque populus, inueterata profanitate demonibus incorporatus, tenebrarum  amicos lucis exosus, qui in infidelitate sua diceret Deo: Recede a nobis, scientiam uiarum tuarum nolumus, pactum cum morte fecimus , angelicum doctorem, angelica conuersatione et signorum fulminibus doctrinam ueram probantem, non solum repudiabant, uerum etiam aut gladiis excidere, aut ignibus uite latores uiuos exurere ardebant. Quidquid benignus predicator credentibus pol icebatur, illi expuebant; quidquid prophetico typo comminabatur, illi subsannabant. Quid in tam desperabilibus tunc faciat illa Deo amabilis omnium salutem parturiens anima, que se etiam pro talibus dare uellet in caritate perpetua? et quid tante fidei impossibile et tam forti dilectione erit inuincibile? Itaque confugiens ad inexhaustam Christi clementiam, orat ut illam ollam mundialis petulantie ac diabolice culture, qualem propheta uidit a facie Aquilonis feruentem, in uirga ferrea tanquam uas  figuli conterat; aut illam massam sua fornace in melius excoquat, et perditione dignos correptione redimat . Protinus inusitato supplicio corripitur uniuersa illa conspiratio peruersorum, ut sola uexatio auditui det intellectum. Ardent omnes [a 1Kb] igni inuisibili; non sicut quartanis febribus aut aliis morborum incendiis estuantes, sed, mirum dictu et mirabile uisu! exusta cute et crudescentibus carnibus, sanguinolenta uestigia et femora exesa ostendebantur. In tota uero illa furiosa plebe, ut nemo erat qui resipisceret, sic nemo erat qui euaderet. Aetas et sexus, senes et lactantes, parentes et liberi, una omnes pene sententia plectebantur: ubique clamor, gemitus, et ululatus crudiatuum iactabatur. Tunc demum redeuntes preuaricatores  ad cor, intellexerunt quid illis celestia promissa contemnentibus propheticus Augustinus sit comminatus. Qui simul conglobati, ad illum quem spreuerant concurrunt, ad illum quem repulerant refugiunt; eius uestigiis, cuius preces et monita riserant luctuosi succumbunt; lauacrum salutare, quod expugnauerant, efflagitant; mutatoque ardore penali in ardorem fidei, omnes implorant se in Christo renasci. Hec mutatio dextere excelsi; nec possunt iam esse increduli Augustino promittenti, quia in baptismo regenerarentur mentis et corporis saluti. Fit ergo ingens solemnitas celigenis et terrigenis, ubi tot millia renatorum iunguntur ciuibus supernis: utque hoc tripudium, detersa nube dolorem [F. dolorum], serenius effulgeat, ille putridas carnes deuorans pestifer  ignis, omnibus aquis inextinguibilis, omnibus artibus immedicabilis, solo baptismate, Augustino interueniente, in uniuersis ibi baptizatis extinguitur. Ab illa quoque die hec pestis, que in aliis terris nonnunquam grassatur, Augustino patrocinante, a tota hac patria exterminatur. Poterant tunc illi Dei liberti gratifice clamare: Nisi Dominus nos liberasset per Augustinum, aut Augustinus per Dominum, quasi Sodoma uel Gomorrha fuissemus, aut Elie ignibus cum quinquagenariis hostibus merito periissemus.

 43. Ab hoc ergo similis furie iusteque correptionis diuerticulo, ut superiorem uiam peragendam repetamus, sanctissimi Dei ueredarii Augustinus eiusque socii a supramemoratis iniuriatoribus suis quinque milliariis, per loca solitaria in terra deserta et inaquosa egressi, graui siti et estu sub diuo conse lere defessi. Spes moribundis una salutis, in Deo et Augustini sui meritis. Ille, non tam pro se, quam pro fratribus estuans, ad beneficum dominum suum, in omni petitione semper expertum, fecit cum omnibus orationis confugium. Oranti itaque Dominus iehsu, compatiens martyri suo  ineffabili clementia hic se ostendere  est dignatus, sicque eum familiari allocutione est consolatus: Confortare, mi bone serue et fidelis, et uiriliter age, quia tecum sum Dominus Deus tuus, in omni tua effectione; et aures mee ad preces tuas, quatenus semper pro quibuscunque petieris, obtineas. Tibi enim ianua patet eterne uite, ubi mecum gaudebis sine fine. Tanta Dominice uisionis et allocutionis carismata tota precordiorum beatus Augustinus ebibens flagrantia, oblitus corporee sitis, magis ac magis sitiebat gustatam dulcedinem, suisque lacrymis gratanter occurrentem, uberioribus fletibus prosequebatur abeuntem.

44. Adorans uero ibidem, sentiensque illi loco ubi steterunt pedes, Domini superna beneficia redundare; nec illam terram pati ariditatem, in qua apparuit  fons uite, illico itineris baculum ibidem affixit. Nec mora, purissimus fons uelut icta uena exsiliit, qui omnes ubertim refecit, et tam miraculo quam salute exhilarauit; atque exinde usque in perpetuum, in amnes et riuulos deriuatus, hec loca habitabilia ac populosissima fecit. Ipse uero diuinus pater, tam beate contemplationis compos, ad eternam tante gratie memoriam, locum a cernendo Deum Cernhel appellauit. Quod nomen ex latino hebreoque confectum  indelebiliter sibi inoleuit. Ad hoc etiam ecclesia in nomine Domini Saluatoris, quod se ibidem reuelare dignatus est, construitur et consecratur: ac deinde [b 1Kb] monasterium, iam olim in honore beati Petri apostoli edificiis et rerum opulentia  sublimatum, conspicuo impresentiarum cetu pollet monachorum. Fons autem ille sacer, Augustini administratoris nomine celebratur; non solum potantibus prebens aque usum, sed etiam diuersorum morborum credentibus remedium: unde nuper gesti miraculi hic damus indicium, quod ibi ac per ipsam prouinciam late habetur celeberrimum.

45. Est Cerneliensi abbati eruditissimo presbyter parochianus, qui populo diuina officia in ipso monasterio agere est solitus. Hunc languor ad extrema perductum, monachicum poscere compulit habitum.  Appositum est eius capiti sacre professionis indumentum, qui tunc demum ad hoc confugeret, cum mors instaret; hoc est, tunc Dei armaturam arriperet, cum hostis inuaderet. Nox erat, et fessum egrum somnus captabat. Astat trepido benignus Augustinus, ipso habitu et uirga pontificali conspicuus. Nec uero diu tali remedia denegat, qui forte adhuc seculari animo degebat; inuitans illum ad brauii cumulum, qui gratis et ingratis administrat solem suum, et auersos sepe reuocat beneficio magis quam supplicio. Refouet anxium pius consolator tali alloquio: Surge, ait, et ad fontem sancti Augustini accede, ibique quinquagesimum psalmum trino repetitu concine, et inuocatione auxilii ipsius Augustini tertio in eodem fonte corpus tuum ablue: ita  optata uita et sanitate potiere. Ne qua uero prepediaris ambiguitate, ipsum scias tibi adesse et hec suadere, per quem debeas reualescere. Inter ista moribundus erigitur, raptoque baculo mirantibus cunctis egreditur. uidebatur tunc uigilibus suis, illum imminentis lethi presagio ita oberrare: malunt tamen subsequi, et quo tendat obseruare, quam prohibere. Ille ad sacrum fontem ueniens, tertio in eius amne abluitur, tertio quinquagesimus psalmus cum implorato Augustini suffragio decantatur; et ante expletum precum holocaustum, eger se miratur subita sanitate de interitu reuocatum. Nempe quod antiquus fecerat septena lauatione in leproso, hoc noster Eliseus, summe trinitatis confessor, exhibuit trina baptismatis forma morituro. Regressus ergo, iam non languidus,  sed totus sospes ad lectulum, suauiter requieuit; et ipso lucis crepusculo monasterium subiit, populoque ex more matutinas decantauit. Stupor ingens et extasis abbatem et fratres ac plebem corripit, cum letitia et gratiarum effusione; ut cuius exequias prestolabantur excipere, alacrem et incolumem uiderent solitum officium exhibere. Ille etiam populo exposuit publica uoce, qualiter per sanctum Augustinum sanatus sit tam propere.

46. Igitur angelicus Domini legatus Augustinus, ut iter eius terminemus, post longa terre spatia et ex magna parte pererratam Britanniam, post innumera uirtutum et documentorum salutaria solatia, ad perpetuam sedem et mansionem suam Doroberniam, cum illo beatissimo sociorum comitatu, regreditur:  ubi ut omnium genitor et lucifer, ac solis sui desideratissimus recursus, omnium fauore et gaudio excipitur.

47. Inter frequentantes tam potentem curatorem debilium turbas, aduenit iuuenis, genibus nitens pro pedibus, utpote graui utrorumque pedum contractione tortuosus, simul etiam auditu et loquela defunctus; oculis tantum uia patebat, sed uiam informis gressus negabat; que peteret uidebat, sed qua peteret interuentrix lingua defecerat: angustias suas mutus facebat; quod scire iuuaret, surdus non audiebat; tot uite officiis carentem, siue semiuiuum siue semimortuum dixerim, nota miserabilis est. uerum  miserator Augustinus hanc miseriam pia prece ab soluit, et in Trinitatis gratia triplicem calamitatem triplici curatione abegit. Diriguntur gres us, absoluitur lingua, reserantur aures, triformis eger triformi sospitate gratulatur. It, currit, loquitur, audit inoffense, plane, clare. uerumtamen homo lubricus, tanta uanitate et insolentia, accepta incolumitate abusus est, ut uim fecisse Deo uideatur Augustinus, qui tam indisciplinatum saluti donandum expetierit. Nam, ut cetera uitia leuitatis et scurrilitatis ipsius taceamus, ad ecclesiam ueniens, tanta garrulitate et lasciuia plebem afficiebat, ut omnes sua improbitate scandalizaret; dum nec reuerentiam sancto loco ageret, nec ullius increpationi acquiesceret. Sic intemperatum diuina animaduersio prioribus uinculis  grauius astrinxit, et ablata salute que erat indomito ad perniciem, repetitis maiori dolore induuiis domuit: uidelicet os stulti ebulliens stultit am, et aures intentas ad fabulas omnemque lasciuiam, pedes quoque currentes ad precipitium, enea claue obstruxit et ad continentiam retorsit. Arctatus itaque acrioribus cruciatibus, ad celestem medicum ab amicis et cognatis attrahitur; sanctique uestigiis inherens, quod obstructis uerbis nequibat, diris suspiriis deplangit: lacrymans et eiulans ueniam poscit, sospitatem indebitam presumpta clementia repetit. uulnerantur altius paterna uiscera aliena miseria, et cum misericordie iudice luctatur misericordia, qua sola solet uinci miseratrix iustitia. Inter reum et Deum obstat causidicus mediator: hinc puniendum  increpat, illinc saluandum intentat. Confunditur scelestus de culpa, corrigitur penitentia, ut correctus induatur iustitia, iustificatus potiatur iusti Saluatoris gratia. Sic interueniens Augustinus, preualuit uictoria, extorsit cum Iacob benedictionem, cum Moyse propitiationem, et raptam a Domino uictor misero reportauit denuo sospitatem. Ille et gressibus et eloquio et auditione reformatus ad integrum, cessat ulterius aliena ope duci, cessat digitis loqui, desuescunt et alii quibus surdo satisfaciant signa doceri; sensu quoque sanior redditus, desinit a uentositate priori [quod utilius est corporea salute] patris scilicet Augustini eruditione, correptione, prece ac saluatione.



CAPUT u. Sanctus Liuinus baptizatus et instructus. Sancti Augustini obitus et sepultura.


48. Iam uero inter tot uirtutum insignia, quis digne efferat tanti doctoris preconia, per quem non tantum efferatiores suaue Christi iugum su cipiunt, uerum etiam sancti et signipotentes uiri, etiam angelico monitu, ad eum mirabili ueniunt uia erudiendi? Res est non capitulari arctitudine commendanda, sed plana et lucida sententia exponenda. Legimus in [a 1Kb] uita beatissimi pontificis et martyris Liuini, fideli sanctorum sociorum suorum commendatione descripta, qualiter ipse dominicorum negotiorum dispensator fidelissimus Augustinus, ad religiosum  regem [a 1Kb] Scotie Colomannum omnium saluti consulens uenerit, et beatum Liuinum tunc puerum cum sancto Monalchio pontifice baptizauerit, utque rex et regina regnique optimates illum a fonte susceperint. Tunc insuper baptizatum solaris splendoris columna coram omnibus alluxit, et in splendore aurea sole micantior dextra apparens ter puerum signo crucis benedixit, atque uox celica in hec uerba sonuit: Dilectus Deo et hominibus, cuius memoria in benedictione est. Hinc preclarus Augustinus Dominum glorificauit, et cunctis glorificandi documentum dedit. Interea sanctis uite incrementis adolescens ille, suus et euo et merito filiolus, adeo dilectus erat regi et omnibus, ut miro affectu ac precibus eum retinere tentarent. Cui timenti retiacula  mundi et hoc super anxie fluctuanti, et angelus lucis affulsit, proprioque eum nomine salutans: Aue, inquit, frater Liuine, desine tribulari, et audi quo debeas consolari. uade hinc ad Anglorum pontificem Augustinum, et ab eo percipe totius sancte institutionis documentum, per quem, Deo prouehente, summam attingas uirtutum. Ast Domini confessor festinans angelicis iussibus obtemperare, expetita regis dimissione et ruptis fautorum suorum retinaculis ceu telis aranee, cum tribus beatis discipulis Foilano, Helya et Kyliano [qui etiam describendis ipsius gestis probatissimi auctores claruere] ultro contendit ad mare, quo posset ad desideratissimum patrem Augustinum transnauigare. Sed occurrit angelus Domini in itinere, iuuenili decore, splendida facie, gratiosus incessu, dulcis affamine: Confide,  ait, frater, quia Dominus me tibi misit ducem et custodem inseparabilem in omni uia tua. Tu modo incunctanter sequere me: quia ad illum tui profectus doctorem quem petis, fauente Domino, perducam te successibus prosperis. Agnoscens ergo prudens Liuinus Spiritum ueritatis hec sibi dicentem, prosequitur fiducialiter cum prefatis discipulis precedentem, et illud mare magnum ac spatiosum siccis pariter transeunt uestigiis. uidebatur autem tam sacratissimo Liuino quam beatis sociis suis, toto illo itinere, quo pedestri incessu uasti gurgitis fluctus ac si solidam aream calcabant, quod per prata uel campestria uireta, rosis ac liliis, omnique herbarum ac florum pulcherrima uarietate uernantia, transirent. Ubi uero sidereus dux sequaces suos tuto littore  feliciter exposuit, cum indicibili iubare et ampla lucis coruscatione, ipsis intuentibus, celos repetiit; ut hoc splendore uideretur dicere: Huc me, filii lucis, spretis mundi tenebris, sequi properate. Quis itaque hec tam florida ac fulgida miracula gloriosi Augustini meritis dubitat uel ascribere uel communicare, ut Augustinum querentibus unda uireret, pontus floreret, fluctus uernaret; et ipse gurges sub pedibus euangelizatorem pacis petentium, se ut solidum campum exhiberet? uenit ergo cum prenominatis tribus sancte Trinitatis confessoribus, desideriosus Liuinius ad desiderabilem patrem Augustinum;  uenit angelico ductu uelut ad alterum angelum, de florido itinere ad florigerum paradisum, de uia maris ad fontem mellifluum, de perniciosis opibus ad incorruptibilium diuitiarum thesaurarium, cui de cubiculo ueri regis infinitam opulentiam rerum et immarcescibilem pulchritudinem specierum depromat omnium. O quam festiuum ortum est gaudium tam precelso doctori sanctorum, ubi talem sibi diuinitus destinatum excepit discipulum, quem Spiritu sancto presciuerat uenturum, qui dignus erat magister aliorum? Sed generosa indoles Liuini, a tam diuinitus inspirato mauult discere humiliter, quod postea doceat fiducialiter. Audit illum, qui in celo posuit os suum, angelico ore disputantem de infinita multitudine et gloriosa supernarum uirtutum,  de precellentissima apostolice sublimitatis hierarchia, de innumerabili exercitu et triumphali martyrum palma, de candidissima confessorum ac uirginum corona; omnem mundi penam non esse condignam ad tanta premia; nichil comparari, nichil appretiari posse ad illam pulchritudinem; ad illam dignitatem, ad illam indeficientem solemnitatem et gaudia, omni genere laborum, omni fragrantia uirtutum, nunc esse currendum. Ad illud sempiterne beatitudinis brauium ducebat auidissimum emulum per omnia floreta sacrarum Scripturarum; pandebat ei eraria et cellaria Christi et Ecclesie, in deliciis et oblectationibus dominicarum gazarum ac uitam spirantium aromatum, in sempiterna caritate et claritate sanctorum. His aliisque plurimis exhortationibus  dux inclytus dominicorum castrorum armabat athletam Christi fortissimum, accendebat ardentissimum: iamque secundum preducis angeli pollilicitationem ad apostolice conuersationis euexit perfectionem, ut et palmam attingeret martyrialem. Itaque per quinquennium et menses tres secum detentum, sanctissimis exemplis ac instrumentis in omni sanctitate prouectum, euo tenerum, sed religiosa maturitate grandeuum, tandem consecrat sacerdotem Christo electissimum. Dat etiam liberalissimus [b 9Kb] catigeta in ipsa dilecti discipuli ordinatione dulcissimum pignus et memoriale perpetue dilectionis sue, casulam uidelicet purpuream, gloriosi martyrii presagam, auro et gemmis instar meritorum pretextam: addit stolam et orarium, similiter aurea ac pretiosarum gemmarum sideribus  decorata insignia. Iamque imprecatus sibi omnia bona, et mutua orationum suffragia, non sine mutuis lacrymis, remittit eum regi ac genti sue desideratissimum eruditorem, cum prememoratis sanctis comitibus suis. Denique sicut apes mellifluum florem, et sicut cerui aque fontem, sic Augustinum appetebant undique celestia mellificantem.

49. Erat quidam ueteranus, qui asserebat auum suum per sanctum Augustinum baptizatum fuisse, et hoc auum patri suo, patremque sibi tali modo retulisse. Cum essem, aiebat, adolescentulus, et uidissem ad illum nouum et inauditum nostre salutis  protodoctorem Augustinum, quasi ad quemdam angelum, concurrentia populorum agmina; ego, cui uanitas corona, cui gaudium stultitia, cui delicie erant ridicula, mira sensus hebetudine deridebam omnia, uelut phantasmata; omnesque errare preter me meosque cerroneos magna credebam ineptia. Cum uero audissem illum omnia debilium ac moribundorum curare corpora, ampliori incredulus cachinnabam uesania. Concepi tandem dolositatem lasciuie mee, et ut uter uentosus ueni illum quasi sycophantam uidere, aut seminiuerbium audire; ad hoc uidelicet, ut aliquam stropham raperem ab eius ore uel curatione, unde possem meis similibus risum mouere. Cumque me pressanti turbe, ut insidiosus et latrunculus, immersissem, eiusque paternum ac  reuerendum intuitum oculis notassem; protinus ingenti confusus terrore dirigui, ut uideretur in eo diuina quedam animaduersio impuritati mee indignari. At ille sancto Dei Spiritu plenus  inuisum quasi notissimum respexit: missoque ministro, Illum, inquiens, adolescentem adduc mihi, me sibi de medio plebis precepit adduci. Tum uero altius intendens quod sine indice innotuerim illi, tanto stupore contremui, ac si cum exerta machera questorem ac punitorem uidissem sceleris mei. Continuo ad tanti uatis clementiam confugi, ac substractus sacros pedes astrinxi. Ibi omnem uentositatis tumorem quasi compuncta uesica emisi, omnes sordes fluxe leuitatis euomui, totum me tam benigni patris preceptis ac documentis dedi. Ille placide  increpatum et instructum paternis ulnis amplexus, credentem in Christum me baptizauit, atque in filios filiorum [a 1Kb] producta longeuitate benedixit. Hec et his plura prefatus uetulus, ab auo suo patri audita, et a patre sibi narrata, representabat audientibus fidei assertione, quasi ab alio seculo cognita. Intimabat autem a parentibus sibi insinuatam ipsius beati Augustini formam et personam patriciam, staturam proceram et arduam, adeo ut a scapulis populo superemineret, et Saulem proceritate, non atrocitate, exhiberet. Facies amabilis et reuerenda, frons mediante coma suis columnis resultabat fenestrata. Signa uero et sanitates, que in populo frequentantium cetuque debilium assiduabat, nullum enarrare nec enumerare posse astruebat. Memorabatur  iugiter pedestri incessu, sepius discalceatus prouincias apostolica deuotione lustrasse, et callos genuum fratris Domini Iacobi in plantis attraxisse: plures quoque sanctorum comitum eius easdem uirtutes uel imitari uel equiparare solitos asserebat. Hinc itaque, cum caritas omnia probabilia credat, et cum ultro credimus quod amamus, quod uero non credimus odisse nos uel spernere probamus; perpendant filii dilectionis et non alieni, quod ea que sancti gesserunt in uita, uel per scripta, uel per longeuos seniores, uel per famam  a  generatione in generationem propagatam, Deo propalante ad notitiam Scripturarum sanctarum potuerint peruenire, que et qualia non est iniuria credere. Iam post flumina et feras repulsas gloriosi Augustini palmarium explicemus.

50. Iamdudum uero ille supernus incola, percussus illa, que fortis est ut mors, superni amoris plaga, abhorrebat omnia terrena oblectamenta sicut uite detrimenta; et mundanam gloriam sicut uincula, sicut ergastula, sicut supplicia; que tamen cum ipsa morte dulce esset pro Saluatore pati omnia. Solo itaque corpore ligatus in terra, imo sola gignendorum et informandorum Deo filiorum paterna astrictus cura, de reliquo totus conuersabatur in illa eterna patria; tota mente, tota anima, iugi ac  uiolenta instantia captabat celestia. Que precum incensa, que sanctorum desideriorum lamenta, quam inenarrabilia mittebat celo suspiria! Quis, inquit, dabit mihi pennas sicut columbe, et uolabo et requiescam? et, Quando ueniam et apparebo ante faciem Dei mei? Concupiuit et defecit anima mea in atria Domini. Sic irrequietis clamoribus preoccupabat faciem Domini, et uim faciebat celo, crebris pulsatibus rogans admitti, cupiens dissolui et cum Christo esse. Tandem uero intelligens ex Spiritus sancti responso exauditum suum desiderium, ut ueniat ad ipsum omnibus rectis corde desideratum; cepit parentalibus uisceribus anxie pertimescere, ne post se lactea nate uel nascentis Ecclesie infantia, orbata pastore, luporum dilapidaretur inuasione. Hinc beatum  Laurentium, apostolice sanctitatis uirum, apostolicis signis preclarum, suorumque comitum precipuum, dicente sibi Domino in spiritu: Hunc mihi unge in sacerdotem electum, perspicaci animo cum superno instinctu intendit pro se ordinandum. Refert hec ad clerum, ad regem, ad populum: placet omnibus, fauent omnes, simul benedicunt et expetunt. Rege itaque cum confluo populo immensum congratulante, ordinat cum omni solemni gaudio Laurentium sibi successorem: ut quondam apostolorum princeps Petrus Clementem, ob supradictam uidelicet nouelle informationis necessitatem: quod tamen exemplum nulli imposterum debet esse presumendum. Nemo rite hoc fecit post Petrum, nemo incompetenter faciat post Augustinum. Nam unus Christus, una  Ecclesia, unus episcopus, nec diuiditur unus et unitas. Consecratum ergo destinat ad omnia promptissimum, ut Paulus Timotheum, in opus ministerii, in edificationem corporis Christi; ut discurrat, festinet, instet opportune, importune; arguat, obsecret, in omni patientia et doctrina. Ipse uero theoricus contemplator, ut mundi opprimentis perfuga, ut passer solitarius in tecto, gaudebat nimium, ruptis rerum retinaculis, pennis eterni amoris ad Dominum euolare, in optima parte Marie requiescere, soli Deo uacare, reuelata facie glorie Domini assistere, eiusque  perpetua pasci dulcedine. Tunc demum se uiuere ac regnare, tunc primum se cepisse seruire Deo credebat. Nunquam tamen defecit dominica lucra augere, in conueniendo populos in unum et ipsos reges ut seruiant Domino: nusquam deerat, ubi diuina res postulabat. Nunc, ut aquila, ad superna uolabat; nunc, dominica poscente, pascua ima reuisebat.

51. Quid longa tergiuersatione exitum presentis lucis dare formidat oratio? Tandem uictoriosissimus athleta Domini, in omni sanctitate et meritorum perfectione excurso uite stadio, peruenit ad brauium ac diu desiderata eterni regni premia. Iam pulsanti per egritudinem Domino aperuit, cum inenarrabili tripudio et aromatico gratiarum sacrificio. Tum magnanimo paterne dilectionis affectu exhortabatur, tam regem  et principes, quam clerum et populum, seruire Domino in timore; et profanatis demonicorum sacrificiorum sordibus, in fide Christi diuinitus sibi tradita immobiliter perseuerare; et uni Deo uiuo et uero, fide et amore perpetuo adherere; eiusque mandata, per inunctum pontificem ac dominicos ministros, diligenter obseruare. uenit ergo finis mundialium procellarum, et illuxit aurora eternarum letitiarum: et benedicto rege, et confirmata in Christo primitiua sue geniture Ecclesia, relinquens omnibus perpetue dilectionis pignora beateque uite documenta, inter sanctorum sociorum discipulorumque lacrymosa examina, stante beato Laurentio cum populi frequentia, deposita sarcina carnis assumitur in celum, cum supernarum uirtutum triumpho et gloria, cum inestimabili  omnium occursu et receptu sempiternaque letitia. O quanto solemnio adornatur et coronatur tunc omne celum, uidelicet ad tam preclari ciuis aduentum. Ambiunt etheree turme uictorem palmigerum, inuitant apostoli in suas sedes socium apostolicum, uallant purpurata castra martyrum martyrialem signiferum, amplectuntur insignem hierarcham splendentia agmina confessorum et uenerabilis turba sacerdotum, cantant dulcibus hymnis candentes chori uirginum ducem uirgineum; utque usu mortali loquamur illa ineffabilia sacramenta supernorum concentuum, tunc illa magna Ierusalem magni regis ciuitas simul uidit populos et tribus suas, simul in Augustini triumpho personantes Domino gratias et laudes indefessas. Quos omnes nos infimi, licet tam indigni quam impares laudatores,  prosequamur ut possumus non exsequialibus planctibus, sed his triumphalibus cantibus: Regnas, Augustine, Augusti seculi nomine et dignitate sublimior, qui auxisti rem Christi publicam, et Romane Ecclesie adiecisti Britanniam, melius quam Cesar Augustus Romanis opibus Alexandriam. Te reges et principes et senatus Anglorum, et turba gentium comitantur in celum; te angeli et archangeli triumphantem deducunt, throni et dominationes excipiunt, te coronat Rex regum.

52. Pretiosissimam uero eius corporis margaritam, in ipso apostolico et regali monasterio, quod ipse, Deo  auctore, condiderat preelectissimus Laurentius, facta magnifica dedicatione, cum deuotissimo rege Aethelberto et confluis Anglie populis, recondidit in aquilonali uidelicet eiusdem sacre aule porticu, ubi in eterna memoria celestis regni depositum thesaurizauit.

53. Sed dum festinamus tam piam historiam finire, adhuc obstinate tenemur, et huius Angelici loci gratiosa dulcedine et sanctorum caritatis infinito carismate, quod sedet saturos, saturet desideriosos, dulciter [Al., dulce est] recolere, qualiter illam porticum tot primorum eruditorum Britannie, imo tot angelorum Dei celestia impleuerint mausolea. In quibus gratanter est animaduertendum, quam generosa pignora uniuersalis mater Roma ediderit, que ipsi Britannico  Oceano patres et institutores existerent: quos dum unus amor uno cubiculo simul astringeret, singulos patronos sigillatim distinctos plures nationes propriis radiis preclaros haberent. Horum precellentissimus Augustinus, Laurentium eius templi dedicatorem, sibi successorem  creauit; Mellitum Lundonie, Iustum Roffensi ecclesie episcopos ordinauit; quos utque propter Christum exiliatus, tertius Mellitus, quartus Iustus successor excepit. His [a 1Kb] Honorius et ipse Romane informationis honor decorosus, annexus est quintus. Sextus Deus dedit ordine, sed primus flos gentis Anglice, in Romanorum patrum transiit conscriptionem: cuius primitiis ex Anglia nichil gratius habuere Dorobernie Romana principia. Septimus quoque Theodorus, Romane precellentie  subsecutor egregius, almo Augustino a dextro consepultus est latere, una tantum monasterialis alui maceria interstite, quia nondum amplificata porticus omnes nequierat suscipere: qua postea dilatata, his sanctis consortibus adiungitur omnibus amandus seculis Adrianus, eiusdem monasterii abbas clementissimus; qui ab apostolico Rome electissimus in archipresulem Dorobernie, ipsum beatum Theodorum adduxit pro se, cum quo Anglos fecit docibiles Dei tam Greca quam Latina eruditione. Item candidissimum ex Anglis lilium regia Christi uirgo Mildretha, suo candore gratissime illustrat splendida tantorum patrum ornamenta. Horum igitur omnium auctor beatissimus papa Gregorius, habens altare medium uelut patricium solium, ipsamque seruans Deo dicatam porticum,  eterna dilectione circumplectitur, non tam funera consepultorum, quam triclinia conuiuantium: ante omnes uero sibi astringit Augustinum, ut sue institutionis primicerium, sue parturitionis primogenitum, et uita et ordine primum. Ceteri quoque filii qui protoparentes ecclesiastici sunt Anglie, accumbunt sicut nouelle oliuarum in circuitu mense sue. In authentica pro preeminentissimi Augustini tumba epitaphium scriptum est huiuscemodi: Hic requiescit dominus Augustinus, Dorobernensis archiepiscopus primus, qui olim huc a beato Gregorio Romane urbis pontifice directus, et a Deo operatione miraculorum  suffultus, Aethelbertum regem ac gentem illius ab idolorum cultu ad Christi fidem perduxit, et completis in pace diebus officii sui defunctus est, septimo Kalendas Iunias, eodem rege regnante. De his quoque septem primis Anglice ecclesie columnis, Tarpeia de rupe Rome excisis, hi uersus substituuntur:

Septem primates sunt Anglis et protopatres,
Septem rectores septemque per ethra triones;
Septem sunt stelle, has tenet unius area celle;
Septem cisterne uite, septemque lucerne;
Et septem palme regni, septemque corone.
Quin oculi septem, quibus hunc Christus uidet orbem,
Ut currit mundus septem per secla diebus.
Horum tituli, suo ordine super scripti, sunt hi:

Dux Augustinus precellit in ordine primus
Lauriger et mundus, Laurenti sede secundus.
Tertius est gratus Mellitus, melligeratus.
Quartus adest Iustus, dulces dans nomine gustus.
 Quintus Honorius, Ecclesie uigor exstat honorque,
 Deusdedit est sextus, cui dat sua munera Christus.
Theodorus iuxta fert sabbata septimus alma.
His septem ducibus uiget Anglia, totque diebus.
Additur octauus monachorum dux Adrianus.
Anglorum stella Mildretha refert sua mella.
Octo patres Rome, reliqui comitantur honore
Ex Anglis nati, meritis horum sociati.
Hinc manat diuis Euangelii uia riuis:
Hi sunt [a 1Kb] Britwoaldus, Tatwinus, uosque Nothelme,
Et iam Berta, patres primos proceres imitantes,
Tot simul Ecclesie cingunt frontem pietate.
De innumeris uero signis, que in hoc requietionis sue dormitorio, uel ubiuis gentium aut locorum, beatus Augustinus pro fide petentium exhibuit, aliquanta que fidelium oculis probata fuit, sequens libellus enarrabit, Deo nos in ueritate sua dirigente, qui per omnia secula regnans, semper in sanctis se mirabilem ostendit. 



SANCTI AUGUSTINI ANGLORUM APOSTOLI PERPAUCA MONUMENTA que exstant.





EPISTOLAE.

 Nemini dubium esse potest, sanctum Augustinum multas epistolas scripsisse; sed ille interciderunt omnes preter unam partim insertam in beati Gregorii Magni epistola que uulgo nota est sub nomine Responsionum. Hanc uidesis, tomo LXXuII Patrologie, sexagesimam quartam libri XI Epistolarum Gregorii . In eodem uolumine uidende sunt alie due, scripte ad S. Augustinum  ab eodem Pontifice , nec non aliquot alie in quibus eximius Pater commendat apostolum ad episcopos et cleros in uiam eius occurrentes .





FUNDATIO ABBATIAE S. AUGUSTINI CANTUARIENSIS. 

 Lux uera que illuminat omnem hominem uenientem in hunc mundum, etsi nouo lucis sue radio totam illustret Ecclesiam, dum beatum Gregorium sue Ecclesie summum prefecit pastorem et pontificem; specialius cum gentem uisitauit Anglicam; cum eam de tenebris et umbra mortis dignatus est euocare ad lucis sue fidei notitiam. Gregorius namque in summum pontificem ordinatus, quarto Nonas Septembris sub anno Domini 592 uerbum Dei quod ipse et in persona propria genti Anglorum predicare disposuerat, diuino admonitus instinctu, per suum alumnum Dei seruum Augustinum explere curauit. Gregorius igitur, quinto ordinationis sue anno, uidelicet sub  anno Domini 597 misit beatum Augustinum et alios cum eo quamplures monachos ac uerbi Dei ministros quasi numero quadraginta genti Anglorum fidem predicare catholicam, qui Dei ministri qualiter se gerebant in itinere uersus Angliam qualiterque Angliam uenientes in Thaneto applicuerunt; qualiterue a rege Athelberto suscepti fuerant qualiterque Cantuariam peruenerant, pertractare omitto; cum hec omnia in textu uite Augustini pertractentur. Augustinus igitur cum suis sociis, locum in ciuitate Cantuarie adeptus, uitam cepit imitari apostolicam. Interea rex Athelbertus seruorum Dei uita mundissima delectatus, et promissis eorum suauissimis que miraculorum  ostensione uera esse perspexerat, in fide roboratus catholica cum suis commilitonibus baptizatus est in die Pentecostes sub anno Domini 597. Rege itaque baptizato et in fide confirmato Augustinus ad ciuitatem Galliarum Arelatensem progreditur et ab eiusdem urbis episcopo Etherio in episcopum ordinatur, sub die XuI Kalendas Decembris, ordinatusque Augustinus Angliam rediit, et cum gloria et omni qua decuit solemnitate a rege et populo susceptus, atque in ciuitate Cantuarie sedem episcopalem adeptus, continuo Laurentium presbyterum, et Petrum monachum Romam misit, qui beato pontifici Gregorio referrent regem cum regno fidem Christi suscepisse, et se ipsi genti Anglorum episcopum fore ordinatum, simul et de iis que necessaria uidebantur questionibus eius  consulta efflagitans. Que si quis plenius scire desiderat, Bedam de gestis Anglorum legat, et ibi desiderata reperiet. Interea Augustino sedem episcopalem, ut supra diximus, in ciuitate Cantuarie adepto, recuperauit in ea ecclesiam, regio fultus auxilio, quam ibidem antiquo fidelium Romanorum opere factam esse didicerat, et eam in nomine sancti Saluatoris Dei et Domini nostri Iesu Christi consecrauit; atque ibidem habitationem sibi statuit, et cunctis successoribus suis, que usque in hodiernum diem uocatur Ecclesia Christi Cantuariensis totius Anglie nutrix et metropolis. Erat autem non longe ab ipsa ciuitate, ad orientalem, quasi medio itinere ad ecclesiam sancti Martini et muros ciuitatis situm, fanum, siue Idolum, in quo idem rex Athelbertus secundum ritum  gentis sue solebat orare, et una cum plebe sua, demoniis magis quam Deo immolare: quod fanum, statim ut ab Etherio Arelatensi Augustinus episcopus ordinatus, ut subscribitur, Angliam est regressus, ab inquinamentis et sordibus gentilium purgauit, et simulacro quod in ea erat confracto, synagogam mutauit in ecclesiam, et eam in nomine sancti Pancratii martyris dedicauit; et hec est prima ecclesia ab Augustino dedicata. Exstat adhuc altare in porticu eiusdem ecclesie australi in quo idem Augustinus solelebat celebrare, ubi prius steterat simulacrum regis. His itaque gestis, Augustinus predictam sancti Pancratii ecclesiam, una cum terra adiacente, a rege obtinuit; in cuius fundo predictus Athelbertus, hortatu beati Patris Augustini, ecclesiam in honore sanctorum apostolorum Petri et Pauli a fundamentis  construxit, et monachos inibi perpetuis temporibus deseruituros in eadem ecclesia instituens donis uariis et possessionibus dotauit eamdem, et in eadem ecclesia prefatus rex sibi et successoribus Cantuariorum regibus sepulturam elegit. In hac etiam ecclesia Augustinus se et suos successores, Cantuarienses pontifices, statuit sepeliri.

EDWARDUS, Dei gratia rex Anglie, etc., archiepiscopus, etc., salutem. Inspeximus chartam bone memorie Athelberti, quondam regis Anglie, in hec uerba: In nomine Domini Iesu Christi. Omnem hominem qui secundum Deum uiuit, et remunerari a Deo sperat et optat, oportet ut piis precibus consensum hilariter et ex animo prebeat, quoniam certum est tanto facilius ea que ipse a Deo poposcerit consequi  posse, quanto et ipse libentius Deo aliquid concesserit. Quocirca ego Athelbertus, rex Kancie cum consensu uenerabilis archiepiscopi Augustini, ac principum meorum, do et concedo Deo in honore sancti Petri, aliquam partem terre iuris mei, que iacet in oriente ciuitatis Dorobernie, ita duntaxat ut monasterium construatur, et res que supra memoraui in potestate abbatis sint qui ibi fuerit ordinatus. Igitur adiuro et precipio in nomine Domini Dei omnipotentis, qui est omnium rerum iudex iustus, ut prefata terra subscripta donatione sempiternaliter sit confirmata, ita ut nec mihi, nec alicui successorum meorum, regum aut principum, siue cuiuslibet conditionis, dignitatibus et ecclesiasticis gradibus, de aliquid fraudare liceat.

 Si quis uero de hac donatione nostra aliquid minuerit aut irritum facere tentauerit, sit in presenti separatus a sancta communione corporis et sanguinis Christi, et in die iudicii, ob meritum malitie sue a consortio sanctorum omnium segregatus. Circumcincta est hec terra his terminis: in oriente ecclesie sancti Martini, in meridie uia de Burgate, in occidente et in aquilone Drutingestrete. Acta in ciuitate Dorobernie, anno ab incarnatione Christi 605, indictione 6.  Ego Athelbertus, rex Kantie, sana mente integroque consilio, donationem meam signo sancte crucis propria manu roboraui confirmauique. Ego Augustinus gratia Dei archiepiscopus testis consentiens libenter subscripsi. Edbaldus, Hanngisilus, Angemundus, Referendarius, Hocta, Gracys, Tougyl, Penca, Geddi.





PRIuILEGIUM ABBATIAE CANTUARIENSI A S. AUGUSTINO DATUM  *

 Augustinus, episcopus Dorobernie sedis famulus, quem superna inspirante clementia, beatissimus papa Gregorius Anglice genti Deo acquirende legatarium misit amministrum; omnibus successoribus suis episcopis, cunctisque Anglie regibus cum suis posteris atque omnibus Dei fidelibus et in fide et gratia pacem et salutem. Patet omnibus quod Deo amabilis rex Athelbertus, primus Anglorum regum  Christi regno sacratus, nostra instantia et sua prodiga beneuolentia inter ceteras ecclesias quas fecit et episcopia, monasterium extra metropolim suam Doroberniam, in honore principum apostolorum Petri et Pauli regaliter condidit et regalibus opibus amplisque possessionibus ditauit, magnificauit, perpetuaque libertate, et omni iure regio cum omnibus rebus et iudiciis, intus et foris illi pertinentibus, muniuit,  suoque regio priuilegio et superni iudicii imprecatione, atque apostolica sancti pape Gregorii interminatione excommunicatoria, contra omnem iniuriam confirmauit. Ego quoque eiusdem libertatis adiutor et patrocinator omnes successores meos archiepiscopos, omnesque ecclesiasticas uel seculares potestates per Dominum Iesum Christum et apostolorum eius reuerentiam obtestor, atque apostolica memorati Patris nostri interminatione interdico, ne quisquam unquam ullum potentatum, aut dominatum, aut imperium in hoc dominicum uel apostolicum monasterium, uel terras, uel ecclesias ad illud pertinentes usurpare presumat, nec ulla prorsus subiugationis aut seruitutis, aut tributi conditione, uel in magno, uel in minimo, Dei ministros inquietet aut opprimat. Abbatem a suis fratribus electum  in eodem monasterio non ad suum famulatum, sed ad dominicum ministerium ordinet, nec sibi hunc obaudire sed Deo suadeat; nec uero sibi subiectum, sed fratrem, sed consortem, sed collegam, et coministrum in opus dominicum eum reputet. Non ibi missas quasi ad sue ditionis altare nec ordinationes uel benedictiones usurpatiue sine abbatis, uel fratrum petitione exerceat, nullum sibi ius consuetudinarium uel in uilissima re exigat quatenus pacis concordia unum sint in dominio utrinque, nec quisquam, quod absit, dominandi dissidio in iudicium incidat diaboli, qui superbie tyrannide corruit de celo. Reges gentium  dominatur eorum, uos autem non sic. Cumque ab alienis non a filiis accipiantur  tributa, sic ipse Dominus concludit, ergo liberi sunt filii. Qua ergo irreuerentia Patres ecclesiarum in filios regni Dei sibi uindicant dominationem, maxime autem in hanc Ecclesiam sanctorum thesaurarium, in cuius materno utero tot pontificum Dorobernie regumque ac principum corpora speramus alma refouenda sepulture requie, ex auctoritate scilicet apostolica, et hinc ad eternam gloriam resuscitanda. Tales supremi iudicis amicos si quis offendere non metuens huius priuilegii statuta uiolauerit, uel uiolatorem imitando uim suam tenuerit, sciat se apostolico beati Petri gladio iper suum uicarium Gregorium puniendum nisi emendauerit. Hec ergo omnia, uti hic sunt, scripta, apostolica ipsius institutoris nostri Gregorii comprobatione et auctoritate seruanda sancimus, suoque ore confirmamus, presente glorioso  rege Athelberto cum filio suo Ethelbaldo, et collaudantibus cum ipso omnibus optimatibus regiis, atque ultro uolentibus reuerentissimis fratribus nostris a sancta Rome Ecclesie huc mecum uel ad me in Euangelium Domini destinatis, scilicet Laurentio, quem nobis, Deo fauente, successorem constituimus, et Mellito Lundonie episcopo, et Iusto Rofensi episcopo, et Petro uene abili eiusdem monasterii principum apostolorum abbate primo, cum ceteris in Domino adiutoribus meis obnixe postulantibus, simulque in eos qui hec fideliter seruauerint benedictionem, aut in impenitentes, quod nolumus, transgressores damnationem exercentibus.




ANNO DOMINI DCuII.
S. BONIFACIUS PAPA Iu.





NOTITIA BIOGRAPHICA IN S. BONIFACIUM PAPAM Iu.



 [a 5Kb] Bonifacius, natione Marsorum, de ciuitate ualeleria, ex parte Ioanne medico, sedit annos sex,  menses octo, dies tredecim. Huius temporibus [b 1Kb] famis, pestilentie, et inundationes aquarum grauissime  fuerunt. [c 12Kb] Eodem tempore petiit a Phocate principe templum, quod appellatur, [d 22Kb] Pantheon. In  quo fecit ecclesiam [e 1Kb] sancte Marie semper uirginis, et omnium martyrum. In qua ecclesia princeps,  [f 1Kb] multa bona obtulit. Hic domum suam monasterium fecit, quod et ditauit. [g 2Kb] Qui defunctus sepultus est ad beatum Petrum apostolum die 25 mensis maii.  Hic fecit ordinationes duas per mensem Decemb, [h 1Kb] diaconos octo [i 1Kb] episcopos per diuersa loca triginta quinque.





BONIFACII PAPAE Iu SCRIPTA.

*



CONCILIUM ROMANUM SUB BONIFACIO Iu.


In causa Anglicane Ecclesie celebratum Rome, anno 8 Phocatis imperatoris, indictione 13, et tertia die Kalendarum Martiarum, rem Anglicam promouente, et in eodem consedente Mellito primo episcopo Londinensi.



His temporibus uenit [a 1Kb] Mellitus Londonie episcopus Romam, de necessariis Ecclesie Anglorum causis cum apostolico papa Bonifacio tractaturus. Et cum idem papa reuerendissimus cogeret synodum episcoporum Italie, de uita monachorum et quiete ordinaturus, et ipse Mellitus inter eos assedit anno octauo imperii Phocatis principis; indictione decima  tertia, tertia die Kalendarum Martiarum, ut queque erant regulariter decreta sua quoque auctoritate subscribens confirmaret, ac in Britanniam rediens, secum Anglorum Ecclesie mandata atque obseruanda deferret, una cum epistolis quas idem pontifex Deo dilecto archiepiscopo Laurentio, et clero uniuerso, similiter et Edilberto regi atque genti Anglorum direxit. Hic est Bonifacius quartus a beato Gregorio Romane urbis episcopo, etc.



[b 3Kb] DECRETUM SYNODI, Promulgatum in concilio Romano III. Kal. Martias anno Christi 610.

Quomodo liceat monachis cum sacerdotali officio ubiubi ministrare.

Sunt nonnulli fulti nullo dogmate, audacissime  quidem, zelo magis amaritudinis quam dilectione inflammati, asserentes monachos, quia mundo mortui sunt, et Deo uiuunt, sacerdotalis officii potentia indignos, neque penitentiam, neque Christianitatem largiri, neque absoluere posse per sacerdotali officio diuinitus iniunctam potestatem: sed omnino labuntur. Nam si ex hac causa ueteres emuli uera predicarent, apostolice compar sedis beatissimus Gregorius monachico cultu pollens ad summam nullatenus apicem conscenderet. Quoniam quidem hec ostiatim fungendi, ligandi, soluendique potestas a Deo summa conceditur. Augustinus quoque eiusdem sanctissimi Gregorii discipulus, Anglorum predicator egregius, ac Pannoniensis Martinus beatissimus, cuius sanctitatis fama longe lateque diffusa totus personat  mundus; alii quoque iam plurimi sanctissimi pretiosissimo monachorum habitu fulgentes nequaquam annulo pontificali subartarentur, si quia monachi fuerunt predictis uti prohiberentur. Neque enim Benedictus monachorum preceptor almificus huiuscemodi rei aliquo modo fuit interdictor; sed eos secularium negotiorum edixit expertes fore solummodo. Quod quidem apostolicis documentis, et omnium sanctorum Patrum institutis, non solum monachis, uerum etiam canonicis maximopere imperatur. Nemo enim militans Deo implicat se negotiis secularibus. Utrisque etiam prefatorum Patrum exemplis perspicacibus circumquaque ut mundo mortui sint euidentissima ratione precipitur. Tantorum igitur Patrum instituti exemplis, quibus periculosissimum  est refragari, credimus a sacerdotibus monachis ligandi soluendique officium Deo imperante haud indigne administrari, si eos digne contigerit ad hoc ministerium sublimari. Quod incunctanter affirmat quisquis statum monachorum et habitum potentatum que euidenter considerat. uerbi gratia: angelus Grece, Latine nuntius dicitur. Sacerdotes igitur monachi atque canonici, qui quotidie sancta Dei precepta annuntiant, angeli uocantur, ratione non incongrua. Sed unusquisque angelicus ordo quanto claritatem Dei uicinius contemplatur, tanto dignitate sublimior affirmatur. Nam uti cherubim, monachi sex alis uelantur. Due quidem in capitio quo caput tegitur  uerisimilibus demonstratur assertionibus. Illud uero tunice quod brachiis extenditur, alas duas esse dicimus: et illud tandem quo conditur corpus, sex alarum numerum certissime implere asseritur. Decertantes igitur monachice professionis presbyteros sacerdotalis potentie arcere officio, omnimodo precipimus, ut ab huiuscemodi nefandis ausibus reprimantur in posterum, quia quanto quisque celsior, tanto potentior.



EPISTOLA EX EODEM CONCILIO DATA AD ATHELBERTUM, REGEM ANGLORUM.

Domino excellentissimo atque precellentissimo regi Anglorum Athelberto Bonifacius episcopus seruus seruorum Dei.

 Dum Christianitatis uestre integritas ita circa conditoris sui cultum excreuerit, ut longe lateque resplendeat, et in omni mundo annuntiata, uestre Deo digne operationis augmenta referat; enormes largitori omnium bonorum Deo grates exsoluimus, qui uos de excelso prospexit, et in tanto uirtutum culmine erexit. Quapropter, gloriose fili, quod ab apostolica sede per cepiscopum nostrum Mellitum postulastis, libenti animo concedimus: id est, ut uestra benignitas in monasterio in Dorouernensi ciuitate constituto, quod sanctus doctor uester Augustinus, beate memorie Gregorii discipulus, sancti Saluatoris nomini consecrauit, cui ad presens preesse dignoscitur dilectissimus frater noster Laurentius, licenter per omnia monachorum regulariter uiuentium  habitationem statuat: apostolica auctoritate decernentes, ut ipsi uestre salutis predicatores monachi, monachorum gregem sibi associent, et eorum uitam sanctam tum moribus exornent. Que omnia decreta si quis successorum uestrorum regum, siue episcoporum, clericorum, siue laicorum irrita facere tentauerit, a principe apostolorum Petro, et a cunctis successoribus suis anathematis uinculo subiaceat, quoadusque quod temerario ausu peregit, Deo placita satisfactione peniteat, et huius inquietudinis ueram emendationem faciat. In Christo ualeas, domine fili.




ANNO DOMINI DCX.
BULGARANUS COMES.





NOTITIA HISTORICA IN BULGARANUM.



 Bulgaranus comes sub Gundemaro rege  Gallie Narbonensis prefectus, plures epistolas ad diuersos direxit, que ad nostram usque etatem adhuc inedite in quodam Ouetensis Ecclesie Codice membranaceo ante quingentos annos iussu Pelagii episcopi ad usum Alphonsi Castelle ac legionis regis uI exarato; atque in alio Codice Complutensis sancti Ildephonsi collegii, Ouentensi isto antiquiore, seruate sunt. Quibus quidem epistolis, quarum una ad regem, due ad episcopum quemdam nomine Illustrem  , alie ad  alios scripte leguntur (Bulgarani epistolarum apud nos habemus, ex Codice Ouetensi exscriptarum: quarum prima est ad episcopum quemdam Francie; secunda ad eumdem, tertia ad episcopum nescio quem quarta et quinta ad Agapium episcopum; sexta, ad Gundemarum regem. Quas omnes, simul cum aliis diuersorum, quas inter seruamus, publici iuris aliquando faciemus. Card de AGUIR.  . Nonnulla illius temporis gesta, nec aliunde nota, manifestari, Ambrosius Morales, rei auctor, et oculatus testis, lib. XII, cap. 11 Historie sue, nos docuit.





BULGARANI COMITIS EPISTOLAE TRES [* 1Kb] , AD EPISCOPUM FRANCIAE DIRECTAE.




EPISTOLA I.


. . . . Interea notescimus sanctitati uestre ad nos opinione uulgata peruenisse Brunigildem uirginem et Theudericum regem amarissima sub dispositione assueta diffundentes uenena, in excidium unite gentis contra gloriosum Theutibertum regem atrocissimum barbarorum excitasse dimicare regem. Quod si specialiter ita res agitur, quid necesse est, nisi ut ante arma bellica cunctus in hac parte precibus elaboret diuinum populus implorando suffragium, unde petimus euidentiam rei nobis significari? Ut et nos participes effecti fidelium pari fidei flagrantia consurgentes, cum uniuersis sacerdotibus, clero, cunctaque huius prouincie Christianorum plebe, indictis  letaniis redemptorem omnium Dominum supplicationibus adeamus; ut inuictam potentie sue in defensione catholicorum pretendat dexteram, et emulan tis perfidi hostis condignum meritis adsit intentionis interitum; atque iurgiorum auctores, uetusti serpentis machinatione nudatos in exemplum reserata clareat cunctis per circuitu iusta nostri Domini ultione prostratos poscentes. Ut si scripta que paulo ante glorioso Theutiberto regi directa, sicut polliciti estis, destinare procurastis: aut si missi uestri iam reuersi sunt, uel quod reciperetis responsum, uel si usque hic placita deportantes, aut certe si ad presentiam gloriosissimi domini mei Gundemari regii preparaturi aduenerint, certius sciamus Quomodo aut  tibi pecunia preparetur, nos ueraciter ut confidimus una cum beatitudine uestra sospitatem reciprocatis formare iubeatis affectibus.



EPISTOLA II.

. . . . Etsi uniuersus axe sub ethereo limes terrarum Domino cernitur opifice constitutus, et omnium potestate pollentium ipsius mirabile constet ordinatione diuisus, necesse est ut eius euangelicam uocem custodientes, uel querere eos quos una in Christum fides consociat, uel diligere; et quamlibet a temporali dominatione segregemur imperii, congruet ut preceptis principis non dissociemur eterni. Unde beatitudinem uestram gratia celesti diffusione florentem, et spirituali largitione exuberantem quam Domino propitiante intercurrente stylo effici uolumus  caritate deuinctum, his destinatis cum summo desiderio litteris; non solum inquirimus, sed et salutis cum debito necessariarum rerum alloquio impertimus. Quia non immerito precipuum te pastorem suo Christus dedicauit ouili, ut cum uelut sanguinis generositate mihi, beatissime Pater, prepolleas, ita de suarum innumeras ouium geras sollicitudinem animarum. Tali quippe in usu persistere quibus uel maior uel minor cura in populis adhibenda committit: ut quantum diuina efficiuntur in pensione sublimiores, tantum debent circa his quibus preponuntur existere indesinenter peruigiles. Et quia latere beatitudinem uestram non arbitror quod filius uester dominus Theutibertus cum gente Gothorum a decidentibus uelut olim existit colligata principibus,  nunc per peritorum allegatione pacem per legatis eiusdem gentis deuouit roborare perpetuam. Ex quo aliquod gratie merito pecunie, numerum [Forte, Auarorum] gentis pollicitus est impertire Francorum. Unde iam me constat, memorato filio uestro domino Theutiberto per uenerabilem fratrem uestrum dominum et in Christo mihi patrem uerum episcopum destinasse scripta, per quas innotui quod iam pecunia a filio uestro domno meo Gundemaro rege directa. Hic mihi in Gallias esse dignoscitur, ut prudentes ex suo dirigat conspectu legatos: et ea que ob caritatem gens Gothorum sperat uniuersa, promittit tradentibus placita saltem contradamus hominibus. Obinde tuam sanctitatem debita humilitate deposco, ut quantum Dominum diligis Iesum, qui pacem preteritis seculis dereliquit futuris, huius  confirmatione pro pacis tantum intendere digneris delectabiliter. Et si agnoscitis eam quam direximus ad domnum Theutibertum paginam peruenisse; aut si ea que per legatis Gothorum sunt sub definitione inita, si manebunt ueraciter allegata, uel quantum predictus filius uester in Abatorum [Forte, Auarorum] bellica triumphatus est acie, uestris mereamur affectibus informari. Nam et nobis currenti est opinione plebis compertum, quod Brunigildes regine et Theuderici regis ipsos Abates [Forte, Auares] ad bellandum domni Theutiberti conuocatos et de suis sedibus transmigrare prouinciam: quod enuntiare catholicorum infandum est auribus, ut Christiana sub religione personas reuera procul a Domino constitutas,  in Christianorum prouocarent deseuire. Nec credimus eos ab illis existere meliores, sed ita manifeste socios comprobamus qui de mundum debitis scelerum ministrat retamenta personas. Hoc igitur uestra sanctitas si euidenter agnouit, quod ex predictorum regum consilio super orthodoxi principis regionem impia se fudit hostilitate caterua, per uestro nobis declarare iubeatis stylo, ut hac filii uestri gloriosi domini mei Gundemari regis ad ordinationem nostram pertinente prouincia, indicta sacerdotes cum populo omnipotenti celebrent ieiuniorum solemnia; ut accedentium iniuste atque longe a domino corda uirorum, siderea confringat uirtute bellantium, et gente Christiane fidei dogma custodienti laudabilem celesti pietate iubeatis conferre tropeum . . . .



EPISTOLA III.


Dilectissimo atque in Christo reuerendissimo Patri episcopo Bulgaranus.

. . . . Notum est Domino omnipotenti qui iustum indicat seruum, et iniustum iusta damnationis ultione perimet, quia ante hos dies, quod tuam non reor latuisse beatitudinem, chartas gloriosissimorum regum idemque filiorum uestrorum Brunigildes regine et Theuderici regis, per eodem nobis fuere transmissas. Et ut eas ipso preciperemus tradente, memoratorum series scriptorum denuntiauisse, qui eadem suorum scripta dominorum una cum suam ad nos usque suggestionem deduxi, et ut aditum ad nos perciperet commeandi supplex scribendo nostram ordinationem poscit. Nam nullo cum desiderio, neque  exquirere elegit nos, neque ab nullis indigimus intueri materiis; et quam neque si uenisset pro responso dominorum suorum denuntiando annueramus: tantum quia minime properauit, nequissimus nam de homine uestrum illum cuius ad presentiam filii uestri gloriosi domini Gundemari regis efflagitare uidemini aditum, debet mens uestra in summo propositionis tabescere exordio, dum ueritas uobis experto lumine fulgeat, et iustitiam quam speculo interiori prospicitis, iniusta uerborum excusatione dissimuletis. Quis uestre non prospiciat sanctitatis ingenium, et ea que actibus exasperastis illicitis, blandis intenditis eloquiorum lenire tendiculis? Talem enim uestram, si ueniam tribuitis, dissimulationem censemus. Quale si quisque debitor humano pudore sublato, proteruie incitamento, prerogatiuis  feneratorem pulset obiectionibus et ueritatem habeus pusilentus creditor tegat, quam calumniator loquendo penitus erubescat. Manet enim filio uestro glorioso domno meo Gundemaro regi cuncteque genti Gothorum non exigua sed magna pecunie repetitio, ut nobiles eiusdem gentis legatos uestra magnificentissime cum consolato ueritatis gratia discurrentes ab uestro iniuste principe capti. Geminata malitie largitate dedecus omne relegationis perferant egestatis opprobrio. Pateat uero Totilanem et Gundrimirum uiros illustres a serenissimo domino meo Gundemaro rege directos, in finibus uestris in locum Irapinas post illatam eorum despectionem inter preceptione clausistis, et ad uos usque succedere  loculenter aditum denegastis. Ecce que pars uestra commiserit uestris non sunt incognita mentibus; et tantum a uobis iniurie acerbitatem uehentibus insuper uestrorum ad presentia inclyti domini mei legatorum, uestri simulando litteris, uiam aperire conqueritis. uideat altissimus a celesti solio princeps hanc causam; et diuina partem ultione confodiat qui iniuste parti alterius uisus est conferre molestiam, et qui caritatem respuendo pacem excelse potestatis uiolauerit captiose dilectam. Licet dum filiorum regum idemque uestrorum litteras accepissem, eorum protinus reformaui rescriptum quod si memorati gloriosi principes acceperunt, siue in uestra fuerit cognitione deductum, nullo denuntiante comperimus. Sed et uestre itaque honorificentie declaramus,  si remoto simulationis pacem typo seruare desideratis, que dominio maxima sors esse cognoscitur, et Christum diligenda concordes cum Gothis corde aptatis permanere deuoto; non oportet ut ea tantum labiis fallentibus proferatis, sed pacem quam nobis seruantibus ipsi prius irruere, perfectis demonstrandum operibus demonstretis. Dignum est uestri ut primum in sua dignitate Gothorum restituantur legati; et inter affinem sanguinis gentem seruantem pacem, Domino adiuuante, uestrorum, si necesse  est, ad presentiam gloriosi domini mei libertas maneat itineris legatorum. Nam de locis unde intimastis Iubiniano et Corneliano, que in prouincia Gothorum noscitur domna Brunigildes possedisse, ut suis post eius iure aditum tribuamus hominibus; ordinandam miramur tuam sic nos hortare beatitudinem, ut loca que pro stabilitate concordie sancte memorie dominus noster Recharedus rex in iure memorate contradidit domne  a partibus uestris scandalum nutrientibus fedus sit caritatis disruptum: et pars iura que stimulum illicite suscitat, iura debeat gentis possidere Gothorum. Arbitror enim ut ea que pars uestra iniuste noscitur admisisse, si emendare malueritis, poterit gentem uestramque in caritate connexam, eadem suo iure domna Brunigildes  defendere loca. Te quippe, beatissime uir, dum hactenus benignis animis, et secularibus euigilantem studiis, nimisque formidare omnipotentem meminimus? Quomodo cures si tantis temporibus caritas utriusque illesa agentis es Deo dicatus antistes a principibus, ut que pax olim a prioribus gentium utrarum gentibus colligata, nunc maneat dissoluta, dum uestro debuit ex consilio in perpetuum existere roborata?




ANNO DOMINI DCX.
PAULUS EMERITANUS, DIACONUS.





NOTITIA HISTORICA IN PAULUM EMERITANUM.


 Huius temporis Paulus ille est Emeritensis diaconus, qui de uita et miraculis Patrum Emeritensium librum nobis reliquit. Hunc a multis desideratum primus edidit Barnabas Moreno de uargas Emeritensis urbis decurio, qui eiusdem quoque historiam conscripsit, Matriti anno 1631 in-4o. Deinde iterum D. Thomas Tamaius de uargas, uir clarissimus, ad ueteres cum Gothice tum Latine scripture membranas collatum, ac propriis notis illustratum, Antuerpie apud Ioannem Meursium 1638 in-4o. Octo scilicet exempla is ad manus habuit, quatuor Gothicis litteris, totidem Latinis exarata. Ambrosius Morales in scholiis ad sancti Eulogii Toletani episcopi et martyris caput primum libri II Memorialis sanctorum, alterius quoque eiusdem operis meminit.  Paulus hic Emeritensis  diaconus, cum Emeritensis Ecclesie et antistitum eius historiam scripsisset, tum etiam de aliis sanctis uiris quedam adiunxit, exstat etiam eiusdem confessio catholica  . Que duo opera mss. non  parum antiqua in S. Ecclesie Toletane bibliotheca habentur, eadem multo uetustiora in nonnullis aliis bibliothecis conspeximus. Laudant Pauli hanc historiam, cum idem Morales aliis locis , tum alii, tam nostri quam exteri scriptores . Inter quos Hieronymus Romanus Augustinianus de Republica christiana agens lib. I, cap. 15, in suis Mundi rebuspublicis, quoddam huius operis exemplum ms. se redemisse ait, et ueluti ex Orci faucibus eripuisse a quodam bibliopola Complutensi, dum perdere id iam uellet; atque cum aliis libris Toletane Ecclesie  donasse. Eaque eo uidetur proposito ab auctore formata, ut exemplis rerum domi, hoc est in urbe Emeritensi mirabiliter patratarum fidem eorum confirmaret, que de Italie sue miraculis sanctus Gregorius libris Iu Dialogorum collegerat. Quos  libros non alium habuisse auctorem preter alia argumenta , non Isidorus tantum in libello de Scriptoribus ecclesiasticis, sed et in  prologo Paulus noster, eius sancti pontificis equalis, egregie comprobant. Late agit de aliquot Emeritensium pontificum, presertim Pauli, Fidelis et Massone, rebus gestis.





AD EXTERUM RES HISPANAS AMANTEM.

Hispaniam nostram cunctis seculis ingeniorum altricem non, opinor, tam caudex erit, qui ignoret; non tam inuidus, qui contra contestatam et inconcussam tot monumentorum fidem inficiari audeat. Mitto antiquissimos, qui apud Strabonem  inter Hispanie populos sapientia putabantur excellere, et litterarum studiis utebantur, et uenerande uetustatis uolumina habebant, pemata, leges quoque uersibus conscriptas e sex annorum millibus, ut aiunt. Ceteri enim Hispani usum habebant litterarum non uno quidem genere, nec una illis lingua. Mirum certe in iis, quibus semper

. . . . . . . . . . . Omnis in armis
Lucis causa sita, et damnatum uiuere paci;
teste Italico , Hispano uate. Pacatis quippe et togatis artibus florere inter sagorum usum et armorum strepitum a natura inditum, non exemplo comparatum est. Mitto etiam illam felicissimam scriptorum Hispanorum segetem, que ab Augusteo euo ad Neronianum ipsos

Romanos rerum dominos, gentemque togatam,
cum facundissimos oratores, et clarissimos uates illis Hispania pepererit ut Latinus Pacatus Panegyr. ad Theodosium Aug. nostrum ait, omnigene eloquentie professione admirata est. Unde semper cum ingeniorum principe Augustino  Hispanos sapientes possumus appellare. Illorum etsi multa preclara ingenii monumenta fatorum liuore perierint, pleraque tamen propitiante bono ipsorum genio cum feliciori cuiuscunque gentis hac de re prouentu, fatente inuidia, possunt comparari. Ex iis preter tot millia, que in pretio apud omnes et fructu sunt, non pauca in antiquissimis rarioris note bibliothecis hactenus delitescunt, que ab eruditis cognita et laudata, maius de se aliis excitarunt desiderium. Aliquot G. Loaisa, A. Morales, I. Mariana, aliique doctrina et auctoritate prestantes uiri communis iuris reip. causa fecerunt. Aliquot etiam ego cum tineis adhuc et blattis incredibili rei litterarie damno rixantia, e tenebris eruta, ad uetustissimas membranas composita, et notis illustrata, editioni parata habeo. Quorum quidem catalogum hic libenter merito texerem, ni piceatas et tagaces quorumdam ardelionum manus timerem, quos Harpyiarum more in modestiorum sibique dissimillimorum scrinia inuolantes

Conuectare iuuat predas et uiuere rapto;
Quippe quibus,

   . . . . . . . fedissima uentris
Proluuies, unceque manus. . . . . . 


. . . . . . . Rostra apta rapinis,
. . . . . . . Unguibus hamus inest. 

uerum enimuero Carnam siue Cardineam nympham Kal. lun. suillo lardo ueteri ritu  placabo, ut uel hos Fidentinos , Autolycos , Gleptas  Aesopi graculos  et

Bonorum malas carminum lauernas 
auerruncet, aut saltem presentem audacissimis

Imponat plagiariis pudorem. 
Certe, etsi innocue librorum licentie

Tristius haud illis monstrum, nec seuior ulla
Pestis et ira deum Stygiis sese extulit undis; 
Nature tamen melioris beneficio ita comparatum habemus, ut quoties hec

Turba sonans predam pedibus circumuolat uncis,
et alienas, et utcunque harpagatas effrontissimo

Polluit ore dapes; . . . . . . .
extemplo indicio suo ipsa editionis feditas et erratorum seges

. . . . . . . Traducit manifesto [a 1Kb] carmina furto.
Experimento apud nos heri et nudiustertius didicimus; hodie etiam timemus. uerum dum illi ementite et emendicate fame larua circumferuntur, nos ueris in remp. litterariam et in patriam meritis, de utraque  optime mereri non desinemus.





EXEMPLARIA PAULI AB EDITORE COLLECTA.

 1. Ex ecclesie Toletane bibliotheca litteris Gothicis exaratum.

2. Gothicum ex bibl. Regia Hieronymiana apud Scotiacum. Existimo olim fuisse ex Carazedano S. ualerii monasterio. uidit etiam Amb. Morales  uir cl. et de Hisp. optime meritus, nostri regii muneris ascecla. Plura hic sunt Pauli exemplaria Latinis litteris exscripta, que non otii nostri fuit illa omnia conferre.

3. Ex Bibl. illust. D. Ioannis Bertrami a Gueuara  archiep. Compostellani, supremi Italici consilii presidis; dono accepi ab illust. D. Ferdinando de uera et uargas archiepiscopo episcopo Cuscensi, regio consiliario, magno magni auunculi nepote. Latinis litteris transcriptum a uiro docto, ut apparebat, ipso in limine indicabatur.

4. Etiam Latinis litteris scriptum ex bibl. uiri nobilis D. Ioan. de Fonseca et Figueroa amici, heu! olim nostri; in seren. Ferdinandi Hisp. Infantis, cardinalis Toletani bibliothecam postea translatum. Quod quidem ex Bertramiano, cum iisdem mendis scateret, transcriptum crediderim.

5. Etiam Latinum, ab Aluaro Gomecio a castro Eulaliensi uiro cl. Franciscus Pisa Toletanus Th. D. mihi, dum uiueret, amicissimus habuit.

 6. Latinum, Antonii Couarruuie regii consiliarii, et Toletane Ecclesie et Academie scholarche, illustris. Didaci Hispaniarum presidis fratris uir cl. cognati mei, omnium emendatissimum.

7. Gothicum, manu illust. Garsie Loaisa archiep. Toletani in aliquot locis interpolatum. Habui a Petro Salazar de Mendoza, canonico Toletano, cuius obitum nuper omnes boni nobile que luxerunt.

8. Gothicum aliud, quo usus fuit magnum Hispanie decus, Ioan. Mariana S. I., amicorum meorum princeps. Habent hodie illius socii, apud quos Toleti tumulatus. Sed nullo pii cineres ornantur monumento, nullo distinguntur titulo. Nec opus, cum uiro illi incomparabili celum premium fuerit, orbis sepulcrum, fama inscriptio.





[a 2Kb] PAULI EMERITANI [b 1Kb] DIACONI [c 10Kb] DE uITA PATRUM EMERITENSIUM. 



[d 2Kb] Prefatio.

uirorum orthodoxorum, maximeque catholicorum, prorsus [e 41Kb] , uera nullus esse ambigat miracula, que [f 1Kb] , sanctissimus egregiusque uates Romane presul urbis Gregorius, inflammatus paracliti carismate Spiritus,  Dialogorum in libris ueridico edidit [g 1Kb] , prenotationis stylo; que olim scilicet omnipotens Deus seruulis pro suis bene sibi placitis, propter honorem nominis sui patrare dignatus est; ne quelibet ob hoc dubitanti quispiam estuet animo, quod priscis iam temporibus gesta esse uideantur, et fortassis fidem plenam minime accommodet, et prefatum sacratissimum uirum, uas electionis , [h 1Kb] sacrarium Spiritus sancti, aliqua uanis et nebulosis uerbis fuscasse opinetur; dum [i 77Kb] , luce clarius euangelice auctoritatis uoce cunctis manifestetur Dominum semper operasse et hactenus operari . Quamobrem, ut omnium legentium uel audientium fides maiori credulitatis robore firmetur, ea modernis temporibus in [i 13Kb] Emeritensi urbe fuisse narramus; que non relatu aliorum agnouimus, neque fictis fabulis didicimus; sed [k 90Kb] , que ipsi eo referente auribus nostris audiuimus, quem e corpore mirabiliter egressum, et ad etherea regna peruenisse non dubitamus.



OPUSCULUM INCIPIT IN NOMINE DOMINI.



CAPUT PRIMUM. Augustus puer, minister ecclesie S. Eulalie Emeritensis, moriturus per uisionem ducitur ad tribunal glorie.


[a 2Kb] Puerulus quidam non grandi adhuc etate, et, ut  plenius dicam, ephebus, nomine Augustus, insons, simplex, litterarumque inscius, dum ceteris ceuis ac sodalibus suis puerulis, fideli mente in domo egregie uirginis Eulalie sui seruitii ministerium,  quod ei a [a 1Kb] preposito celle, uenerabili uiro, fuerat delegatum, perageret; repente hunc contigit egrotasse: cumque ad [b 1Kb] eum uisitandum, ut moris est, multi ambularent, crebriusque ipse pergerem, en accidit nocte quadam explicitis uigiliarum solemniis  quo igitur temporis interuallo, cum ad uidendum eum perrexissem; ingressusque cellam, in qua ipse recubabat, cunctos, qui aderant, ita reperi sopore depressos, ut nullus eorum ad miracula fuisset expergefactus. Introiui, lumen uero quod ibi accensum erat exstinctum inueni; qui protinus omnes ante eum iacentes consurgere monui, et lumen quod  exstinctum fuerat, denuo accendere imperaui: adhibitoque mox lumine, prefatum Augustum, quemadmodum se haberet, sciscitatus sum. At ille inquit: Equidem quantum ad presentis pertinet uite spem, fateor ita iam omnes corporis mei artus resolutos, ut nichil uirium omnino remanserit; quantum uero pertinet ad spem uite eterne, non solum spem habere me gaudeo, uerum etiam ipsum uite eterne auctorem Dominum Iesum Christum cum angelorum cateruis, atque omnium sanctorum innumerabiles multitudines, me uidisse confiteor. Dumque hec que uidisset audissem, statim in stuporem uersus uehementer contremui, atque ut mihi cuncta que uiderat sigillatim narraret, [d 2Kb] deprecaui. Ad hec, inquit ille: Testor Dominum celi et terre, me tibi phantasticam  uisionem nullam referre; sed, ut magis credas, fateor etiam tibi me hac nocte minime dormiisse. Et dum hec dixisset, ita exorsus est: Fui in loco ameno, ubi erant multi odoriferi flores, herbe uiridissime, rose et lilia, et corone ex gemmis et auro  multe, uela holoserica innumerabilia, et er tenuis flabrari frigore flatu suo cuncta refrigerans: ibi etiam uidi sedes innumerabiles positas ad dextram leuamque, in medio uero multum sublimior posita preminebat; ibi namque astabant pueri innumerabiles, omnes ornati, et pulchri preparantes mensas, et conuiuium eximium, non de qualibet pecude, sed tantum de altilibus omnis parabatur ferculorum copia, et omnia que parabantur erant candida instar niuis, et prestolabantur aduentum sui regis. Tum deinde ego indignus  aio ad eum: Dic mihi, obsecro, dum istud, quod narras parabatur, tu quid faciebas? Ille uero respondit: Omnium pedes osculabar, et illi dicebant:  Benedictus Deus, qui te bene adduxit. Dum hec uero dicerent, et omne ministerium prepararent, subito aduenit ingens multitudo candidatorum, omnes auro et lapidibus pretiosis ornati, et coronis rutilantibus redimiti; et una acies ipsius multitudinis ad dextram, alia uero ad leuam partem gradiebatur: in medio autem eorum ueniebat uir splendidissimus, nimiumque pulcherrimus, forma decorus, aspectu gloriosus, statura procerior cunctis, lucidior sole, candidior niue; cumque peruenissent ad preparatas sedes, sedit pulchrior ille uir in eminentiori loco; ceteri procidentes adorantesque eum, resederunt in sedibus suis. Statim denique benedixit omnes; at illi adorauerunt semel, et iterum, ac tertio; deinde ferculorum preparatio apposita est illi. Dum cepissent epulari, dixit ille speciosus uir  qui sedebat excelsior, ad eos qui circum astabant: Aliquis hic rusticus est? Illi uero responderunt: Adest, Domine. Tum demum ille: Presentetur conspectui meo. Ego autem stabam a longe, et intuebar,  et conspiciebam; dumque presentatus fuissem eius obtutibus, cepi uehementer contremere; ille uero dixit mihi: Noli timere, fili, transi post scapulam meam, et hic sta; et adiecit: Noli timere; scito quia protector tuus ero, nunquam tibi aliquid deerit, ego te semper pascam, ego te semper uestiam, ego te omni tempore protegam, et nunquam derelinquam. Illico namque de eodem conuiuio escam poculunque, quale nunquam uideram, mihi tribuere iussit, quod suscipiens omni cum iucunditate percepi; et uere fateor, manere ita ab illius gratia refectum, ut deinceps aliud nichil preter illum desiderem cibum. Igitur explicito conuiuio ait mihi: Ambulet ista multitudo aliam uiam, tu mecum profecturus eris, ut tibi ostendam, [a 1Kb] uiuariolum meum, quem habeo.  Rursumque conuiuio iam consummato processere omnes, et adorauere eum; idem benedicens eos rex, permisit abire. Illis uero abeuntibus trahebant ad tribunal eius nescio quos homines uociferantes, magnis qui ululatibus eiulabant; quorum dum uoces audisset, ait: Trahite foras malos seruos; non sunt digni uidere faciem meam. Quod cum dixisset, tam celeriter nimirum abstracti sunt, ut eos plenius non potuissem uidere, neque cognoscere. Rursus etiam sciscitans dixi: Queso, fili, ut mihi dicas, si aliquem agnouisti ibidem de his qui mihi in hoc seculo cogniti fuere, et iam de hac luce migrauere? Ad hec ille ait: Homines quos ibi uidi longe erant ab his omnibus quos uidemus modo, nam alia forma et alio habitu decorati sunt omnes. Deinde subiungit:  Postquam uero traxere illos homines foras, surrexit ille ceteris pulchrior Dominus de sua sede, apprehendensque manum meam, eduxit me in hortum amenissimum, ubi erat riuus, in quo erat aqua uitrei coloris, et secus riuum ipsum silua aromatum, et flores multi fragrantes, redolentesque diuersis suauitatis odoribus; et sic iuxta riuum ipsum uenientes peruenimus usque ad locum quem nunc in strato iacens uideo. Hec mihi memoratus puer multis coram positus retulit. Quamobrem ego indignus, et omnium  peccatorum primus, Leuita Christi, quemadmodum narrauit, scribere malui, uerbis licet aliis, sensibus tamen ipsis. Post hec uero cuncta que audieram, sanctissimo uiro Domino, et [b 1Kb] abbati meo nuntiare procuraui; quibus ille agnitis  quantocius ad eumdem Augustum properauit, atque inhianter, que dudum narrauerat, eius ex ore cupiens audire, quidnam uidisset, sciscitatus est. Atque idem Augustus, que prius dixerat nichilominus repetens, eius sanctis auribus intimauit. Demum almo ac beatissimo uiro cuidam Leuite, uniuersisque fratribus se percontantibus, que paulo ante dixerat, repetebat: nam mox [c 2Kb] cepit animus eius flagrare desiderio percipiende penitentie: qua confestim accepta, dum ego  abiissem, atque ad basilicam S. Marie semper uirginis  gratia orationis properassem, quam etiam basilicam uulgus S. Quintilinam hactenus uocitat, inde regressus iam uesperascente die, eum defunctum reperi; et quoniam iam uespere erat, minime ea die sepultus est. Sequenti uero nocte, dum ipsum corpusculum inhumatum in [d 207Kb] cellula, qua defunctus fuerat, iaceret intempesta nocte idem Augustus alium puerulum equeuum suum nomine Quintiliarem a foris premagna uoce uocauit. Cuius uoce audita et cognita, quidam puer simplex et uerax nomine ueranianus illico surrexit, egressusque foras ipsum Augustum in alba stantem uidere meruit; sed pauore perterritus, propius ad illum accedere  non presumpsit: cuius faciem niueo candore se uidisse cum iuramento testatus est; alio uero die corpusculum eius ex more in basilica sanctissime uirginis domine mee Eulalie sepulture est mancipatum.



CAPUT II. Monachus Caulinianensis apud Emeritam monasterii morti uicinus, ex ebrio et fure ad Dominum conuersus.

Fuerunt plerique idonei uiri ante non satis plurimos annos clementia diuina in [e 1Kb] prouincia Lusitanie, qui clementer ferunt gestum Saluatoris nostri miraculum.  Dum in monasterio, cui [a 3Kb] Cauliana uocabulum est, quod Emerita urbe haud procul situm ferme millibus octo distat, reuerendissimus uir pie memorie [b 1Kb] Renouatus abbas preesset, post que etiam Emeritensi urbi pontifex exstitit mirificus, atque sagaci sollicitudine utpote uir perspicax, et nimium acris ingenii, multumque in omni disciplina ac timore Domini strenuissimus, cunctos illic commorantes monachos sedulo per bonam conuersationem et sancti operis exempla ad supernam patriam prouocaret, cunctusque grex pastorem preeuntem arctis semitis callibusque prosequerentur celicis; lupus uorax unam ei toto adnixu conatus est ore mordaci laniare ouiculam; ita duntaxat ut omni cetu sancte congregationis in Domini laudibus persistente, atque  regulari tramite in timore Domini degente, quidam monachus ab eorum discrepans sanctissimis moribus gastrimargie et ebrietati inestimabiliter incumbens, se semetipsum contra dedit: deinde ad maiorem declinans intentum, furari queque potuisset reperire cepit; quem dum predictus uir sepius blande moneret, nec facile cercere ualeret, iterum iterumque uerborum obiurgare increpationibus studuit: sed eum nec sic ab illecebrosa edacitatis delectatione, atque furti rapacitatisque intentione cassauit; hunc flagris uerberare, parcimoniis afficere, ergastulisque tradi precepit; sed ille nichilominus pristinis perdurans piaculis, non solum quid a flagitiis minime cessabat, sed diebus quotidianis semetipsum pollicens  antris Auerni tartareis mancipare, magis magisque festinabat. Cumque eum uideret tantopere pessime intentionis pergere uiam, ut nec tot uiribus increpatus, nec toties uerberatus emendari uoluisset, tactus dolore cordis intrinsecus, dimisit eum abire secundum desideria cordis eius , ac precepit his qui preerant promptuariis monasterii, ut quacunque hora uellet ingredi, quecunque in cellariis optima, quecunque dulcia reperiret, eum usque ad uomitum nullus edere aut bibere prohiberet, etiamsi aliquid asportare, et abscindere ex more uellet, liberam potestatem haberet, ut plenius dignosceretur postquam gule aut uentri satisfecisset, quidnam postmodum esset acturus. Ille uero iuxta preceptum claustra reserata aperiens, opulentissimi   monasterii cellaria clam opima penetrauit, custodibus tamen eminus circumquaque obsitus, callida dissimulatione cernentibus, ignorante illo, ac prestolantibus quidnam ageret: queque dulcia et suauia esu potuque reperisset, eo usque passim uorabat bibebatque, quousque mente perdita uix ambulare ualebat; posthec fercula diuersa furtim subripiens etiam uascula uinaria, que usitato nomine [c 9Kb] guillones, aut [d 21Kb] flascones appellant, auferebat, et in horto contiguo monasterii inter arbusta frondosa, aut arundineta condensa in loco abditissimo occultabat. Tum deinde cibo iam nimio crapulatus, temulantiaque poculorum satiatus, sibimet ad cubitum sternebat, et apponens que furauerat,  quamuis iam non delectaretur, et nimium onusto uentre ructaret, tamen adhuc edere et bibere cupiebat; sed dum grauato perquam aluo langueret [Anne lingeret?] potius quam manducaret, illico occurrente somnio obdormiebat; tum deinde uenientes canes queque portauerat comedebant: custodes itaque e regione intuentes uascula que detulerat, dormiente illo ad cellaria reuocabant; dumque hec multa per temporum spatia peragerentur, et nullus eum aliquando iam emendari crederet, hoc exemplo Pastor et Saluator bonus  de ore leonis eum abstraxit. Accidit namque, ut die quadam, more solito, primo diluculo de cellario temulentus exiret; quem ut uiderunt ebrium pueri paruuli   hac protinus uoce exclamauerunt: Considera iudicium terribile Domini; considera tremendi examinis metuendam sententiam; considera formidandam atque horrendam eius iudicii ultricem seueritatem; considera etiam annos etatis tue, et sic tandem mores commuta in melius, et uel uno die ante mortem tuam corrige uitam tuam, quia nobis infantibus que tu agis non licet agere, quanto magis tibi qui iam etate plenus esse cerneris. Cumque hoc audiret, pudore nimio coopertus erubuit, statimque compunctus est, et eiulatu magno flens cum lacrymis eleuans oculos suos ad celum dixit: Domine Iesu Christe, saluator animarum, qui non uis mortem peccatoris, sed ut reuertatur ab iniquitate et uiuat , te precor, ut corrigas  me, et auferas istud ignominiosum opprobrium de facie mea; aut certe, si tibi placet, iam tolle me de hac miserabili uita, ut amplius improperium faciei mee non audiam. Quem statim diuina pietas exaudire non distulit; sed de presenti in eodem loco dolore percutiens, ui febrium estuare fecit. Nimirum dextere Excelsi immutatio  in tantum eum commutauit in melius, ut abhorrens omnes carnales delicias, flagranti animo penitentie remedium mox appeteret, corporis uidelicet cruorisque  dominici sacramentum desideraret: sed dum antefatus almus Pater putaret eum phrenetica aut improba mente id flagitare, penitentiam plenariam dare distulit, sed tantumdem ei uiaticam gratiam impertiuit, ac tribus diebus totidemque noctibus lacrymis et confessione mirifica satisfecit. Tertio post hec die demigratus e corpore, et ualefaciens cunctis fratribus, sic ait: Cognoscite quod omnia delicta mihi dimissa sunt, et ecce pre foribus sanctissimi apostoli Petrus et Paulus, necnon et beatissimus Laurentius archidiaconus et martyr cum innumerabili turba candidatorum me exspectant, cum quibus ad Dominum pergere debeam, et hec dicens migrauit e corpore. Post quindecim uero aut eo amplius annos [a 1Kb] memorabilis amnis Anas nimium excrescens ripasque  aluei sui supergradiens, fluenta liquoris late aspersit, et ruinas edium per uillulas uicinas littori suo multas fecit; similiter et Caulinianensis monasterii cellas euertit; quas dum monachi restaurare uoluissent, contigit, ut dum fundamenta construunt, in cellula qua supra dictus iacebat ipsum sepulcrum aperirent; sed mox inde nectareus odor erupit, ipse uero integer et incorruptus repertus est, ac si hora eadem fuisset humatus, ut nec uestimenta eius, nec capilli ex aliqua parte cernerentur fuisse corrupti.



CAPUT III. Nunctus abbas Africanus Emeritam ueniens a sceleratis est occisus; qui mox a demone sunt correpti.

 Dum nouella narrare studemus, prisca maiorum gesta omiseramus. Narrant itaque plurimi ante multa iam curricula annorum [b 1Kb] temporibus Leouigildi Wisogothorum regis ab [c 2Kb] Africanis regionibus in prouinciam Lusitaniam [d 1Kb] Nunctum nostrum aduenisse abbatem, qui cum aliquandiu ibidem degisset, deuotionis gratia ad basilicam sanctissime uirginis Eulalie  desideranter accessit: sed, ut fertur, per omnia aspectum mulierum, uelut uipereum uitabat  norsum, non quia aspernabatur sexum, sed ex contemplata specie tentationis metuebat incurrere uitium; ita etenim ut quocunque loco pergebat, unum monachum ante se, et alterum post se eminus gradi precipiebat, ne eum per quamcunque occasionem mulier uideret. Qui, ut supra diximus, cum ad basilicam sancte Eulalie uirginis et martyris uenisset, reuerendissimum uirum Redemptum diaconum, qui ibi preerat, multis precibus exorauit, ut quando ad orationem nocturno tempore in ecclesiam de cella procederet, ita custodias poneret, ut eum nulla penitus femina uideret; sed dum aliquot dies in eadem sancta ecclesia moras fecisset, quedam nobilissima et sanctissima uidua, nomine Eusebia, omni desiderio eum uidere cupiebat, sed ille nullatenus se ab ea  uideri patiebatur; dum uero sepius eum diuersi rogarent, ut eam uidere dignaretur, et ille nullo modo consentiret; at illa coassumpto consilio supradictum Redemptum diaconum deprecabatur, ut explicitis matutinis laudibus, dum ille de ecclesia ad cellulam reuerteretur, illa stante in abditissimo loco, circa eumdem sanctissimum uirum lumen cereorum clarissimum fieri preciperet, ut saitem a longe eum uidere mereretur; quod factum. At ubi ignorante illo femineus contigit aspectus, ita cum gemitu magno sese in terram prostrauit, ac si magni lapidis ictu grauiter fuisset percussus, mox ipsi Redempto diacono dicere cepit: Indulgeat tibi Dominus, frater; quid est quod fecisti? Post hec denique statim egressus inde, ad eremi loca paucis cum fratribus  peruenit, ibique sibi uilissimum construxit habitaculum: sed cum crebris illic uirtutibus coruscaret, recurrente opinione ad auditum Leouigildi principis peruenit, [a 1Kb] qui quamlibet esset Arianus, tamen ut se eius precibus Domino commendaret, eidem uiro auctoritate conscripta, de quodam precipuo loco fisci direxit, ut alimenta aut indumenta exinde cum suis fratribus haberet, quod uir Dei omnino accipere recusauit; sed dum ille renueret, et is, qui a rege directus ad eum uenerat, diceret: Oblationem filii tui despicere non debes, tandem ipso compellente, suscepit. Post aliquot uero dies homines habitantes in eodem loco ceperunt ad inuicem dicere: Eamus, et uideamus, qualis iste est Dominus noster, cui dati  sumus: cumque fuissent et uidissent eum ueste sordidum, habituque deformem, contemnentes eum dixerunt mutuo: Melius est nobis mori, quam tali domino seruire. Ac deinde post aliquot dies, cum uir Dei sanctus in siluas paucis ouibus depascendis peruenisset, reperientes eum solum [b 1Kb] fractis ceruicibus crudeliter necauerunt: post non uero longum temporis interuallum ipsi homicide comprehensi, et Leouigildo regi sunt presentati cum uinculis, cui dictum est ipsos esse qui seruum Dei interemissent; ille autem quamuis non recte fidei esset, recte tamen promulgauit sententiam dicens: Absoluite eos a uinculis, et sinite abire; et si uere seruum Dei occiderunt, sine nostra ultione ulciscatur Dominus mortem serui sui: at ubi dictum est istud, et illi absoluti  sunt, statim eos demones corripuerunt, et per plures dies afflixerunt, quousque crudeli morte animas e corporibus excusserunt.



CAPUT Iu. Paulus medicus natione Grecus fit episcopus Emeritensis: mulierem ex partu laborantem sanat.

Omittentes [c 1Kb] phaleratas uerborum pompas, et pretermittentes [d 1Kb] garrulas facundie spumas, nunc etiam ea, que omnibus modis uera sunt, simpliciter ueraciterque narramus; nam si ea que luce clariora esse noscuntur obscuris sermonibus inuoluere uoluerimus, audientium animos non instruimus, sed fatigamus, quia, cum multorum imperitorum minus intelligit sensus, fatigatur auditus; et ideo, sicut superius [e 1Kb] polliciti sumus, simpliciter sanctorum  Patrum olim gesta miracula, sicuti relatu multorum ad nos perlata sunt, intimamus. Referunt multi sanctum uirum [f 1Kb] nomine Paulum, natione Grecum, [g 1Kb] arte medicum, de Orientis partibus in Emeritensem urbem aduenisse, qui cum ibi multo tempore degeret, sanctitate et uirtutibus multis polleret, et humilitate atque benignitate cunctos superaret, a Domino collatum est, ut predicte ciuitatis mereretur pontificatum. At ubi eligente Domino ordinatus est episcopus, omnes statim Deus conturbationum procellas que eamdem Ecclesiam tempore predecessoris eius conturbauerant, abstulit, et nimiam tranquillitatem eius precibus condonauit. Qui dum pacifice ac benigne, fauente Deo, cunctis ciuibus suis  preesset, et cunctorum effectibus dulcifluum sacri pectoris sui exhiberet affectum, contigit cuiusdam primarii ciuitatis ex genere senatorum nobilissimi uiri egrotasse matronam, que et ipsa illustri stemmate progenita nobilem trahebat prosapiam; que cum nuper nupta in utero accepisset, ipse infantulus in uentre collisus est, cui cum multi medici diuersa adhiberent, et nullum remedium medele sentiret, sed in graui discrimine posita quotidie morti propinquaret; supradictus illustris eius uir, eo quod illi nichil carius esset coniuge, quam nouiter coniugii gratia sortitus fuerat, contemptis uniuersis medicis spe recuperande salutis ad eumdem sanctissimum uirum cucurrit, et prouolutus pedibus eius cum lacrymis exotauit, ut quia Dei seruus erat, orationibus suis  Dominum pro eius matrone salute precaretur, aut certe quia medicus esset, non duceret indignum manu sua egroto gratiam prebere medendi; sed uir Dei protinus respondit, dicens: Mihi quod hortaris facere non licet, qui, etsi sacerdos indignus Domini sum, et sacrificium manibus meis offero Domino, et ideo quod dicis, non possum implere; ne postmodum pollutas sacris altaribus manus inferam, et diuine potestatis mox furorem incurram. Et adiecit: Ibimus, inquit, in nomine Domini, uisitabimus eam, et dabimus medicos Ecclesie, qui illi adhibeant medicinam, et in quantum scimus, ostendemus qualiter cura faciat; nos tamen facere manu propria minime possumus: ille uero sciens quia nullius alterius medici cura ualeret, et quia iam  uxor sua pene mortua esset, cepit cum fletu magno enixe flagitare, ut nullum illuc dirigeret, sed ipse per se iret, et quod sciebat, manu propria impenderet: sed dum ille non annueret, neque penitus consentiret, uniuersi fratres coram positi, et ipsi eum cum lacrymis rogauerunt, ut iret; at ille ait: Noui quod multe miserationis sit Dominus , et credo, dum fuero, quod infirma pristinam recuperet salutem, et mihi statim concedet ueniam propter meam presumptionem: sed homines malos hanc mihi causam obiicere in postmodum omnino non dubito; cui cum omnes fratres sui responderent: Nullus e nobis propterea aliquid dicturus est, sed perge, domine, et omni celeritate [a 2Kb] age illud, quod mercedi tue proficiet. Tandem eorum precibus compulsus  proficisci pollicitus est, ita duntaxat, ut prius Domini exquireret uoluntatem, ne temere incedens facile ageret, pro quo difficile, mulctatus Dei iudicio, ad ueniam rediret; illico namque basilicam sanctissime uirginis Eulalie petiit, ibique prostratus pauimento  per totum diem incubuit, atque in oratione indefessus perseuerans, sequentem continuauit et noctem; qui mox inibi oraculo diuino commonitus est, statimque consurgens ad mulieris egre domum incunctanter perrexit, et festinus properauit, orationem fudit, manus in nomine Domini super infirmam imposuit: in spe Dei mira subtilitate incisionem subtilissimam subtili cum ferramento fecit, atque ipsum infantulum iam putridum membratim, compendiatim abstraxit, mulierem pene mortuam, ac semiuiuam, adnitente Deo, uiro suo confestim incolumem reddidit, cui et precepit ut ultra uirum non cognosceret, quocunque enim tempore coitum uirilem agnouisset, mox ei deteriora adfutura essent discrimina: sed illi nichilominus pedibus eius prouoluti gratias retulerunt,  et omnia que uir Dei preceperat in omnibus se esse seruaturos promiserunt, imprecantes Dominum, ut si non custodirent, peiora illis postmodum aduenirent. Facta namque est eo modo illa inestimabilis letitia, immensumque gaudium, atque uniuersi in Dei laudibus acclamantes, orantes tripudiantesque dicebant: Quod uere misisset Dominus angelum suum, qui illis misertus fuisset. Tum deinde fecerunt de rebus suis talem conscriptionem, ut de presenti sanctus uir medietatem ex omnibus que habebant acciperet, alia uero medietas post eorum obitum integra et intemerata ad eius pertineret ditionem. Tanta namque illis inerat copia rerum, ut nullus senatorum in prouincia Lusitanie illis reperiretur locupletior: quod ille prorsus recusauit, ac renuit, noluitque accipere:  sed illis obsecrantibus nimiumque importune offerentibus, et sic tandem coactus est suscipere; quod accipiens non tam propriis usibus quantum egentium precepit deseruire necessitatibus. Illi autem a quibus ei oblatum est, perseuerantes cum timore Dei in castitate: post non multo temporis interuallo ad supernam patriam uocatione diuina adsciti sunt. Quibus defunctis omne eorum patrimonium sanctissimus Paulus episcopus promeruit, et qui peregrinus nichil habens aduenerat, factus est cunctis potentibus potentior in tantum, ut omnis facultas Ecclesie ad comparationem bonorum illius pro nichilo putaretur.



CAPUT u. Fidelis natione Grecus, filius sororis Pauli episcopi Emeritensis, uiuente auunculo subrogatur in episcopatu.


Denique cum plurimos per annos felici tempore sua cum plebe frueretur et iucunde Deo uiuens, plenus semper uirtutibus floreret, accidit die quadam,  de regione, qua ipse oriundus exstiterat negotiatores Grecos in nauibus de Orientibus aduenisse, atque Hispanie littora contigisse; cumque in Emeritensem ciuitatem peruenissent, ex more episcopo prebuerunt occursum; qui cum ab eo benigne fuissent recepti, ac de atrio eius egredientes in domo in qua hospitabantur fuissent regressi; sequente die ad eum munusculum miserunt pro gratiarum actione, deferente puero, nomine Fideli, qui cum eis causa mercedis recipiende de regione eorum conductus aduenerat: cumque eius fuisset presentatus aspectibus, et que grato animo directa detulerat uir sanctus gratanter suscepisset, eum cepit sigillatim sciscitari quo uocaretur nomine, de qua prouincia, uel de qua ciuitate esset; cum ergo illi nomen suum et ciuitatem suam  nominaret, uidens adolescentem bone indolis, cuncta eum per ordinem interrogauit, et nomina parentum requisiuit; at ille consequenter secundum interrogationem, patriam, ciuitatem, uicum, nomina parentum simpliciter manifestauit; hec eo dicente cognouit nomen sororis sue, qui statim exsiliens de sede sua in conspectu omnium amplexibus eius incubuit, commota quippe fuerant super illum uiscera eius, atque irruens super collum eius, et diutissime exosculans, pre gaudio ubertim fleuit, statim supranominatos negotiatores accersiri precepit, quibus ait: Puerum mihi istum concedite, et quidquid uultis a me postulate. At illi responderunt: Hoc facere nequaquam possumus, quia ingenuus homo est, et a parentibus pro nostro solatio conductum accepimus, sine isto ad  parentes suos nullatenus remeare possumus, nec faciem eorum ultra uidendi habebimus licentiam, si hunc in tam longinquam prouinciam dimiserimus. E contra ille ait: Compertum uobis sit quia, si istum mihi non dimittitis, uos in patriam uestram minime reuertetis, sed accipite a me pecuniam copiosam, et abite secure pergentes cum pace. Hec illi audientes, nec amplius tante potestati obsistere ualentes, aiunt ad eum: Dic nobis, domine, quid cause est, ut hominem tibi incognitum tanto amore diligere digneris? Ille uero, proximum suum esse, sibique affinitate ualde uicinum; et addit: Abite in nomine Domini absque aliqua hesitatione, renuntiantes sorori mee, quia filium eius ob consolationem captiuitatis mee penes me retinui; qui diuersa per eos mittens munera sorori, ipsisque nautis multa largitus est dona, ac sic ditati eius muneribus, ingressi sunt in  patriam suam cum gaudio magno. Quibus redeuntibus statim prefatum adolescentem [a 1Kb] tondere precepit, ac Deo omnipotenti seruiturum obtulit, et ueluti alterum Samuelem in templo Domini diebus ac noctibus  strenue erudiuit, ita ut infra paucorum curricula annorum omne officium ecclesiasticum, omnemque bibliothecam Scripturarum diuinarum perfectissime docuerit; deinde uero per singulos gradus eum perducens, diaconum ordinauit; qui mox effectus habitaculum Spiritus sancti, omnibus uirtutibus ita est irradiatus, ut sanctitate, caritate, patientia, et humilitate uniuersum transcenderet clerum, sic nimirum Deo et hominibus securum, affabilemque prebuit, ut unum illum putarent homines ex numero angelorum. Interea dum plurimis annis Deo irreprehensibiliter deseruiret, et supra nominato nutritori suo dulci obsequio in omnibus obediret, ac senectutem eius absque aliqua offensione suauiter oblectaret: idem supra nominatus beatissimus Pater, exactis iam multis  curriculis annorum, atque etate decrepita in senium uergens hunc sibi successorem elegit, moxque etiam in loco suo se uiuente ordinauit, et omnium bonorum suorum heredem instituit; ita etiam testamentaria sanctione decernens, etsi eum clerus Emeritensis habere uellet pontificem, omnes res quas illi contulerat post obitum suum supradicte ecclesie derelinqueret; sin alias, haberet liberum arbitrium quidquid uoluerit de prefatis rebus discernere, uel iudicare: hoc sane decretum uir sanctus, reuelante sibi Spiritu sancto promulgauit, prophetie gratia prescius non defuturas eidem uiro multorum obsistere inuidias hominum improborum, qui eum canino more circumquaque in postmodum oblatrarent, atque inuidie faucibus [Al., facibus] successum mordaciter laniaret.  Interim dum, auspice Domino, constituisset eum antistitem, ita ei astare et deseruire cupiebat sicut diaconatus tempore ministrare consueuerat, ita ut exuens sibi [b 9Kb] casulam, more ministri, coram eo assistens, seruitium omne persolueret; quem ille id agere prohibuit; et ut iam deinceps auctoritatem pontificatus sui constanter tenere admonuit, atque, ut fratrum suorum potius curam ageret, imperauit: ipse uero sanctissimus senex mox derelinquens atrium, et omnia priuilegia honoris sui sese ad basilicam sancte Eulalie in cellulam uilissimam contulit. Qui, dum aliquando ibidem positus a seculi huius procellis absolutus, et in multa quiete constitutus in cilicio et cinere cubans, pro totius mundi piaculis Dominum precaretur, migrauit e corpore.



CAPUT uI. Fidelis episcopus possessiones suas relinquit ecclesie S. Eulalie, clericos a ruine periculo liberat.


Post cuius discessum quidam pestiferi homines iuxta id quod uir Dei predixerat, contra beatissimum [c 1Kb] Fidelem episcopum uerbis malignis mussitare ceperunt,  ut eum de loco quo constitutus fuerat per quamcunque occasionem pellerent: quod cum ille perpendisset, etsi una cum rebus suis ab eorum insectatione separare uoluisset; comperto ab illis, quod si ille sublatis de iure Ecclesie prediis suis se ab eis separaret, illis omnino nichil remaneret: plus inuiti quam sponte pedibus suis se prostrauerunt, quibus ille non usquequaque repugnans, prebuit assensum, ut, et curam regiminis gereret, et in postmodum omne patrimonium suum Ecclesie derelinqueret. Quod ita factum est, ut eo tempore tantum Ecclesia locupletata est ipsa, ut illa in Hispanie finibus nulla esset opulentior; ac ita, Domino cooperante confirmata est in eum cunctorum pura et sincera dilectio in tantum, ut omnes uno eodemque  animo, ardore immense caritatis flagrantes, erga eum immenso amore sancti ignis estuarent, ut unum cor et labium cum eo effecti, nullo penitus modo ab alterna dilectione discidio intercurrente discreparent; quoniam tanti uatis memorauimus nomen, operepretium nobis uideretur esse perspicuum de eius multis, quibus crebro effulsit, uirtutibus quamdam exiguam particulam memorie tradere. Quoniam igitur Dominico die, dum in atrium cum multis filiis ecclesie tenderet, ut mos est, [a 1Kb] archidiaconus cum clero in albis ab ecclesia uenientes coram eo astiterunt; moxque, ille consurgens, diaconibus ex more thuribula gerentibus, atque ante eum precedentibus cum uniuersis qui aderant, ad ecclesiam perrexit, qualiter, Deo adiuuante, Missarum solemnia celebrarent:  at ubi uniuersi cum eo de atrio paululum fere decem graduum processerunt, illico ab imis fundamentis omnis repente amplissimi atrii fabrica ruit, et nem inem ibi oppressit, Deo iubente [Anne iuuante?]; ex qua re pensandum est, cuius meriti iste uir fuerit, qui ita apud Deum suis precibus obtinuerit, ut prius non daretur antiquo hosti potestas tante fabrice perpetrare ruinam, quam ipse cunctos foris eductos integro numero, Deo miserante, saluaret: sed ut in tanto periculo nullus periret, hoc maxime meritis sanctissime uirginis Eulalie fuisse prestitum nullus ambigat; cum uero sollicite requirens inuenisset quia nemo periret, in nullo penitus animum suum conturbauit, sed magis gratias Deo egit, eique sacrificium letus obtulit, diemque ipsum iucunde in Domino  cum omnibus suis potitus [Anne partitus?] est. Post uero multum temporis interuallum sedis dirute fabricam restaurauit, ac pulchrius Deo opitulante patrauit:  ita nimirum [b 1Kb] ipsius edificii spatia longe lateque altioribus columinibus erigens, pretiosaque atrii columnarum ornatibus suspendens, ac pauimentum omne, uel parietes cunctos nitidis marmoribus uestiens, miranda desuper tecta contexuit; tum deinde in mirum dispositionis modum basilicam beatissime uirginis Eulalie instaurans in melius in ipso sacratissimo templo celsa turrium fastigia sublimi produxit in arce. Hic namque uir beatus in hoc corpore positus crebro cum sanctorum cateruis in choro ecclesie stans, et psallens uisus fuisse perhibetur, et alia multa narrantur que scribere propter prolixitatem sui, ne fastidium legentibus prebeant, deseruimus.



CAPUT uII. Fidelis episcopus uisus interesse sanctorum choris.

 Die quodam puerum familiarem suum ad locum, cui Capsiana uocabulum est, quod ab Emerita urbe millibus sexdecim distat, direxit, ac precepit ei sub omni festinatione reuerti: qui cum fuisset, et eodem die reuerti non occurrisset, ibidem mansit; cui in ipso noctis initio iam dormienti uisum fuit gallos cantasse, statimque expergefactus, caballum suum ascendit, atque festinus properans, ante medium noctis ad portam ipsius ciuitatis, que appellatur Porta pontis, peruenit; qui cum ibidem diutissime residens cerneret quia ante horam opportunam consurrexisset, et quia quamuis clamasset uociferanter, nullus ei portam aperiret; uisum est ei, ut caballo suo paululum herbam daret, quousque aliquis forsitan portam reseraret. Et ecce subito intempeste  noctis hora eleuans oculos suos uidit eminus globum igneum ab ecclesia [c 1Kb] S. Fausti, que ab urbe fere milliario distat, procedentem, atque ad basilicam S. [d 1Kb] Leocritie peruenientem, qui dum tacitus contemplaretur quidnam esset, nec mora, et ecce multitudo sanctorum, quibus illud lumen preibat, uenientes per pontem ad portam usque peruenerunt, cum quibus etiam gradiebatur sancti simus Fidelis episcopus: at ubi uentum est ad portam, uidens supradictus puer aucta candidatorum agmina, ipsum etiam S. Fidelem chlamyde niuea indutum, in medio eorum properantem cernens obstupuit, et exterritus atque tremebundus pre timore factus est uelut mortuus: ille uero claustra portarum diuinitus reserauit, moxque ingressi sunt ciuitatem; quibus ingressis,  ille consurgens atque uolens post eos ingredi, sed nullatenus potuit, quia portam ita clausam, sicut antea inuenit: qui cum primo diluculo aperta  peruenisset ad atrium, protinus eum uir sanctus interrogauit, quali hora de predicto loco egressus fuisset? Qui illi, et horam in qua surrexerat, et moram quam ad portam fecerat, enarrauit; quem cum uir Dei interrogauit, si aliquid uidisset? ille, uidisse se fateretur; hunc admonuit, et quousque ipse sanctus uir in corpore esset, nulli referret, ne ei ad immane periculum pertineret. Alia quoque uice similiter eum quidam religiosus cum multitudine sanctorum quadam nocte de ecclesia sancte Eulalie egredientem, et per basilicam Martyrum euntem uidit, sed incaute agens, multis statim indicauit; postremo ad uirum Dei ueniens, et ei quod uiderat, retulit, cui ille ait: Hoc ut uidisti iam alicubi dixisti, aut non? qui statim respondens, simpliciter professus est se dixisse;  ad hec ille inquit: Indulgeat tibi Dominus, frater, non recte fecisti, scio igitur quia tibi in futuro iudicio non reputabitur ad culpam: interim uade, communica, et da nobis osculum; ualefac omnibus, quia iturus es tamen, et domui tue sub omni festinatione dispone, et si desideras remedium penitentie percipe. Qui mox accepta penitentia dispositaque domo sua, ualefaciens cunctis, sequenti nocte migrauit e corpore.



CAPUT uIII. Fidelis episcopus uisione admonitus bonis in pauperes distributis migrat ad Dominum.

Cuidam uiro religioso iterum intendere ad officium ecclesiasticum recurrenti quadam nocte dum in lectulo suo intempeste noctis silentio sopore depressus  iaceret, uisum est, [a 2Kb] quod signum ad matutinum dedisset; qui statim consurgens omni festinatione ad Ecclesiam, ne ei tempus sacrificii preteriret, occurrit, cursuque rapidissimo properans, anhelabundus illuc peruenit: at [b 2Kb] ubi ingressus est ecclesiam sancte Marie, que Sancta Hierusalem nunc usque uocatur, audiuit uoces mire modulationis canentium, inspiciensque ad chorum, uidit stantem multitudinem sanctorum; qui nimio pauore concussus atque in tremorem uersus sese in angulum basilice silenter contulit, atque tacite contemplans, sollicite auscultans, audiuit consueto ordine omne ab eis eius officium  esse completum; quo expleto paulo adhuc ante gallorum cantum cum laudibus peruenerunt ad ecclesiam S. Marie ad basiliculam S. Ioannis, in qua baptisterium est, que nimium contigua antefate basilice pariete tantum interposito utraque uno tecti tegmine conteguntur, explicitisque laudibus ceperunt ad inuicem dicere: Ecce continuo hora est, ut signum dari debeat; ob hoc prius necesse est, ut id pro quo destinati sumus, ordinemus: cumque hoc dixissent, apparuerunt in conspectu eorum Aethiopes tetri nimiumque terribiles, quorum statura uidebatur esse gigantea, nigredo perquam teterrima, ita ut ex ipso eorum toto intuitu nimiumque atro uultu palam cernenti daretur intelligi ipsos proculdubio tartareos esse ministros; quique etiam rompheas acutissimas  suis gestabant in manibus, quibus mox sancti dixerunt: Sub omni celeritate pergentes ad atrium, ingredimini cellam, in qua sanctus Fidelis episcopus iacet, et percutite eum uulnere graui in corpore, ut anima eius quantocius egrediens e corporali catena nobiscum ad Dominum nostrum Iesum Christum, et ad preparatam sibi possit peruenire coronam. Qui illico iussui [Al. iussi] obtemperantes, ambulauerunt; sed eum minime percutientes reuersi sunt, dicentes: In cellam eius minime ingredi possumus, quia non dormit, sed in terra prostratus iacet et orat; insuper tanto thymiamatis suauissimo odore cella ipsa redolet, ut nitor tante fragrantie incensi qui ab eo oblatus est Domino nos illuc penitus intrare non sinat. Quibus denuo preceperunt, dicentes: Ite, et  percutite eum, quia iussio Domini est adimplenda. Qui cum fuissent, nec intrare potuissent, reuertentes iterum dixerunt: uacat oratio quando uenit uocatio: sed ite et implete preceptum Domini, quod semel datum est nequaquam transcendi potest. At ubi tertio fuerunt, permittente Deo, ingressi sunt, tam forti scilicet manu crudeli eum percusserunt, ut uocem quam emisit cum dolore graui simulque, et gemitu, is qui in ecclesia stabat religiosus clare audiuit. Facto uero diluculo ad sanctum episcopum accessit, et cuncta que uiderat queque etiam audierat ei intimauit, cui ille ait: Scio, fili mi, scio, et me nullo  modo latet; cumque hoc dixisset, et imminenti egritudine artubus iam fatiscentibus se totum dissolui repente sensisset, ab basilicam sanctissime uirginis Eulalie se deferri precepit, sua ibidem imprimis multis lacrymarum satisfactionibus defleuit delicta, deinde multis captiuis et egenis multam largitus est stipem; ad ultimum redditis chirographis multorum debita relaxauit. Sed dum omnibus reddidisset, cautio cuiusdam uidue remanserat, que necdum fuerat reddita, quam ille exspectaret ut ei redderet, sed quemadmodum muliercula, pre turbe densitate, qua circumseptus erat, ut accederet non habebat: que cum per singulos dies ueniret, et locum minime reperiret, et nimium mestificata mente anxiaretur nichil agens, merore afflicta ad suum hospitium  remearet, ei quadam nocte sanctissimus Cyprianus et Laurentius in uisu astiterunt, dicentes: Nosti, quare locum non inuenis? at illa respondit: Nescio. Et dic, inquiunt, quare per reliquas basilicas fratrum nostrorum ceterorum martyrum frequenter concurris, ad nos uero uenire contemnis. Que statim surgens ad eorum basilicas concurrit, orationem cum lacrymis fudit, pro negligentia retroacti temporis ueniam implorauit, atque inde ad basilicam S. Eulalie rediit, mira celeritate locum reperit, chirographum suum absque difficultate recepit, Deo et sancto eius miras gratias retulit, pro quo non solum locum paratum inuenire meruit ingrediendi, uerum etiam ita sanctis Dei disponentibus gestum est, ut quando ingressa est, sanctus episcopus cautionem ipsam manu  propria tenens, prestolaretur cui reformare deberet; atque ita factum est, ut illo benigne reddente, atque illa cum gaudio, que diu desiderauerat, recipiente, paulo post uir sanctus precedentibus sanctorum cetibus, exspectantibusque angelicis choris ad etherea regna tripudiando migraret, celestibusque phalangis consertus cum exsultatione perpetua perpetim conglobari in sidereis mansionibus, Iesu Domino percipiente, meruerit; corpusculum uero eius iuxta corpus sanctissimi predecessoris sui uno eodemque sarcophago traditum, uelut in uno lectulo, honorifice est tumulatum.



CAPUT IX. Massona natione Gothus, nutritus in ecclesia sancte Eulalie, succedit Fideli in episcopatu: xenodochium et monasteria edificat.


Huic prefato almo uiro ad supernam patriam transmigranti prouidentia diuine pietatis subrogatur non impar omnium uirtutum glorie uir orthodoxus, cui nomen erat Massona [a 1Kb] , scilicet beatus beato, et  sanctus sancto, pius pio, bonus benigno, atque cunctis carismatibus refulgens, rutilanti immensis uirtutibus sacerdotali ordine [b 1Kb] Massona successit Fideli: predecessore suo nimirum astrigeris ciuibus conserto in celis successoris mansit dulcedo, eiusque insigne meritum cunctorum ciuium merorem leniuit in terris, ut omnibus pro obitu sancti pontificis meror non solum discuteretur, uerum etiam instar priscorum Patrum Elie quemdam  et Elisei  duplicata Paracleti Spiritus gratia palam cunctis cernentibus S. Fidelis antistitis in Massonam sanctum episcopum requieuisse uideretur, et plebs subleuato pastore non usquequaque tederet afflicta languore, sed geminato gaudio congauderet, diuina tribuente miseratione, dum et illum pro sui solute premisit  ad celos, et istum eximie uirtutis uirum suscepit gratulanter in terris. Denique sanctus Massona antistes, [c 1Kb] nobili ortus in hoc seculo origine, sed uite meritis exstitit multo nobilior; genere quidem Gothus, sed mente promptissima, erga Dominum perquam deuotus, atque uiriliter Altissimi uirtute precinctus, moribus sanctis ornatus, habituque magni decoris pulchrificatus, caritatis humilitatisque ab ineunte etate refulgenti stola circumamictus, balteo fidei firmiter circumcinetus, prudentia scilicet et iustitia insigniter circumseptus, dilectione summi Dei et proximi mirifice decoratus, dilectus namque Deo et hominibus erat, et gloria mirabilis, amator fratrum, multum orans pro populo, cuius nomen multis coruscando miraculis per omnem terram pertransiuit.  Huius itaque temporibus morborum pestem inedieque inopiam ab urbe Emeritensi et omni Lusitania eius precibus Dominus procul abegit, meritisque sacrosancte Eulalie uirginis longius pepulit, tantamque salutem et omnium copiam deliciarum cuncto populo impertire dignatus est, ut nullus unquam, quamuis inops, aliquid habere uideretur, aut qualibet necessitate fatigaretur, sed quemadmodum opulenti, ita et inopes omnibus bonis abundarent, et quodammodo instar celestis gaudii in terris tanti pontificis merito congauderent; omnibus inerat gaudium, cunctisque aderat pax, nulli aberat felicitas, in omnium corda florebat perfecta caritas, in omnium sensu pollebat iucunda tranquillitas, ita nimirum, ut deuicto antiquissimo hoste, ac superato ueternoso  dracone, nemo merore consternatus, nemo angustia afflictus, nemo quolibet terrore perculsus, uel quolibet zelo aut inuidia tactus callidi anguis uirulentis stimulis quateretur; sed perfecta caritate repleti cuncti, Deo admittente, pii Patris gratia iucundantes,  imperterriti, sine metu uel tormidine omnium in Dei laudibus persistebant constanter, non solum autem in omnium fidelium arcanis eius flagrabat immensa caritas, sed etiam omnium Iudeorum uel Gentilium mentes miro dulcedinis sue affectu ad Christi gratiam pertrahebat. Quantus igitur qualisque fuerit, inertia lingue nostre ad singula explicare non ualet; sed quamuis maxima taceamus, extrema saltem e maximis memoremus. Denique supradictus uir [a 1Kb] priusquam ordinaretur episcopus in basilica sanctissime uirginis Eulalie fertur cum summa diligentia aduixisse, et ibidem multis annis Deo irreprehensibiliter deseruiisse: postquam uero inspirante Deo in hominum ore, oculis et animo residens, sublatus inde, constitutus est episcopus, statim in  exordio episcopatus sui monasteria multa fundauit, prediis magnis locupletauit, basilicas plures miro opere construxit, et multas ibidem Deo animas consecrauit; deinde xenodochium fabricauit magnisque patrimoniis ditauit, constitutisque ministris uel medicis peregrinorum, et egrotantium usibus deseruire precepit; taleque preceptum dedit, ut cuncte urbis ambitum medici indesinenter percurrentes, quemcunque seruum seu liberum, Christianum seu Iudeum reperissent egrotum, ulnis suis gestantes ad xenodochium deferrent, straminibus quoque lectulis itidem preparatis, eumdem infirmum ibidem superponentes, cibos delicatos et nitidos eousque preparantes, quousque cum Deo egroto ipsi salutem pristinam reformarent; et quamlibet a prediis xenodochium collatis  multis deliciarum copia pararetur, adhuc uiro sancto parum esse uidebatur; sed his omnibus beneficiis adiiciens maiora, precepit medicis, ut sagaci sollicitudine gererent curam, ut de omnibus eximiis ab uniuersis sanctuariis ex omni patrimonio Ecclesie in atrium illatis medietatem acciperent, et iisdem infirmis deferrent. Si quis enim de ciuibus urbis, aut rusticis de ruralibus ad atrium ob necessitatem accessisset, liquorem olei, uini, uel mellis a dispensantibus poposcisset, et [b 1Kb] uas paruulum, in quo leuaret, exhibuisset; et cum uir sanctus, ut erat semper obtutu gratus, iucundi uultus, mox ipsum uasculum confringi, et ut maius deferret, precipiebat. In eleemosynis uero pauperum quantum largus exstiterit, soli Deo reseruatum est nosse; tamen et de hoc ipso  quamdam particulam enarremus. Tanta illi cura erat pro omnium erumnis miserorum, ut ad basilicam sanctissime uirginis Eulalie diacono, uiro uenerabili, [c 1Kb] Redempto nomine, qui preerat, duo millia solidos dederit, e quibus, mox ut aliquis urgenti necessitate aduenerit facta cautione [al. questione], quantos uellet absque aliqua mora uel difficultate acciperet, suisque angustiis consuleret: nec hoc silendum reor, quam largifluus in muneribus exstiterit, quippe qui aliene rei abstinentior, sue largior, nec accipiendi, sed dandi magnanimitate, prepollebat, auidior dande  rei quam appetende, potiorem dandi quam accipiendi didicerat fortunam, multa largiebatur, nichilque auferebat, sed ultro cunctis concedebat, donabat multa, largiebatur plurima, ditabat uniuersos beneficiis, et munificentia magnus habebatur; omnes ab illo augebantur, donis ac diuitiis locupletabantur, et non tantum fratribus et amicis, quantum et seruis ipsis Ecclesie se muneribus largum, ultra quam credi potest, prebebat; ita nimirum temporibus eius ditati sunt, ut in die sanctissimo Pasche cum ad ecclesiam procederet, plurimi pueri chlamides olosericas induentes coram eo, quasi coram rege incederent; et quod his temporibus nullus poterat nullusque presumebat, huiusmodi indumentis amicti ante eum debitum deferentes obsequium, pergerent; sed merito  ei ab omnipotenti Domino fuit tanti meriti donum collatum, cuius cor, in tanta opulentia et gloria transitorie prosperitatis gaudio, nunquam fuit turgidum nec inflatum; nimirum humilis animus eius supra solidam petram fundatus immaculabilis conscientie cogitatione sincera calliditatisque ignara, in prosperis humilis, in aduersis existebat fortissimus, nec prosperitate erigebatur, nec aduersitate frangebatur, nullo detrimento aut augmento constantia eius mutabatur; constans erat in cunctis, et aduersus omnia promptissime paratus, patiens nimium, et robore firmissimus, in cunctis aduersis constans, in omnibus angustiis imperterritus perseuerabat, uultum nec gaudio, nec merore commutabat; unus uultus semper eius, una hilaritate decoratus cunctis occurrebat:  semper idem, cuius uultus nec unquam rerum uarietate mutabatur; non illum cunctis inimica elatio uirtutibus extulit, sed in omnibus humilitatem sinceram sincere consecrauit sacratissimo cordis affectu; cumque talibus diuino fauore uirtutibus polleret, fama bonorum opinione concrescente affulsit; et opera luminis a uero lumine condonata, multis in regionibus coruscauit.



CAPUT X. Leouigildus rex Wisigothorum Arianus studet auertere Massonam episcopum Emeritensem a fide catholica.

Unde accidit ut hec opinio seuissimi atque crudelissimi Wisigothorum Leouigildi regis penetraret auditum, et sue inuidie draco immanissimus bonis operibus semper emulus, stimulis acrioribus irritatum,  eiusdem principis animum uirus uipereum satiaret, et poculum uenenatum eius in uisceribus transfunderet: cuius poculi lethalis haustu, protinus consilio armatus, diabolica stimulante inuidia, supradicto sanctissimo uiro legatis intercurrentibus iterum iterumque mandauit ut, relicta fide catholica, ad Arianam heresim cum uniuersitate plebis commisse diuerteret: cumque uir Deo dicatus constantissime responderet, et bis terque regredientibus nuntiis, regi mandaret nunquam se ueram fidem relinquere, quam semel agnouisset, ipsi nuper Ariano regi exprobrauit,  ut debuit, eiusque ad se perfidiam dignis increpationibus repulit; ad se itaque reuersis nuntiis cepit supradictus rex diuersis suasionibus et premiorum promissionibus eius animum illicere, si forsitan per quamcunque occasionem posset ad sue superstitionis uoluntatem incuruare: ille uero suasiones eius callidas contempsit; dona et premia, ueluti purgamenta, repulit; [a 1Kb] fidem catholicam uiriliter prorsus uindicauit; nec tamen contra perfidiam tacere maluit, ne tacendo forsitan consentire uideretur, sed totis nixibus eius uesanie repugnans, clangore ueritatis personuit. Cumque se ille cerneret casso labore deficere, raptus in furorem, cepit eum multis pulsare terroribus, opinans minis posse concutere quem blandimentis superare nequiuisset; sed  uir sanctus nec terroribus frangitur, nec blandimentis suadetur: sed forti congressione aduersus atrocissimum tyrannum dimicans, pro defensione iustitie persistebat inuictus.



CAPUT XI. [b 1Kb] Sunna pseudepiscopus Emeritensis Arianus disputatione publica uictus a Massona.

Comperto dehinc crudelissimus tyrannus quod nec minis, nec muneribus, uiri Dei animum a recta fide ad sui perfidiam apostatare posset, ut erat totus uas ire  fumesque uitiorum, ac frutex damnationis, cuius obsidebat pectus truculentior heresis, et captiuum in sua ditione tenebat callidissimus serpens , amara pro dulcibus, pro lenibus aspera obtulit ciuibus, pro salute medicamenta  mortifera; quemdam scilicet uirum pestiferum, Ariane hereseos prauitatem per omnia uindicantem, cui nomen erat Sunna, pro seditiosis simultatibus excitandis, et pro conturbatione sancti uiri, uel totius populi, in eadem ciuitate episcopum Ariane partis instituit; uirum denique praui dogmatis fautorem, hominem funestum, uultu teterrimum, cuius erat frons torua, truces oculi, aspectus odibilis, motus horrendus, eratque mente sinister, moribus prauus, lingua mordax, uerbis obscenus, forinsecus turgidus, intrinsecus uacuus, extrorsus elatus, introrsus inanis, foris inflatus, interius cunctis uirtutibus euacuatus; utrobique deformis, de bonis indignus, de pessimis opulentus, delictis obnoxius, perpetue morti nimis ultroneus: hic iam supradictus  perfidie auctor dum in urbem Emeritensem adueniens, quasdam basilicas cum omnibus earum priuilegiis precipiente rege sublatas, ausu temerario de potestate proprii pontificis sibimet aggrediens usurparet, addictus predonis funesti arctioribus uinculis, satiatusque de eius lethalibus poculis, cepit contra Dei famulum rabidos allatrare sermones, et uerbis strepentibus comminantes spurcissimas euomere uoces.  Sed seruum Dei probatissimum, nec comminatio furciferi fregit, nec turbulenta ira pestiferi molliuit, nec tempestas insanientis perditi deflexit, sed instar fortissimi muri immobilis  contra omnes procellas pro sancte fidei defensione permansit: cumque toto adnixu Dei famulum uel omnes fideles iam dictus infidelis exquisitis martyriis exturbare uellet, nec posset, fretus fauore regio, basilicam sanctissime uirginis Eulalie passim aggredi nitebatur, ut ea sublata de proprii episcopi potestate Ariane heresi dedicaret; cui cum sanctus Massona episcopus, uel uniuersus cum eo populus acriter obsisteret, ac uehementer oppugnaret; supradictus pseudepiscopus Sunna antefato principi multa in accusationem sancti uiri scripsit, eique suggessit ut  ipsa sacra basilica, quam adire inhiauerat, a catholicorum potestate sublata, ditioni sue regio imperio traderetur; ad hec illum talem fertur pronuntiasse sententiam: Ut residentibus in atrio Ecclesie iudicibus utriusque episcopi ab eisdem assumpti adessent, ipsisque coram positis utriusque partis defensione conflictu disputationis altercarentur, alternisque aduersum se congressionibus dimicantes, de sacrarum Scripturarum uoluminibus, queque ab eis essent dicta prolatis testimoniis astruerent uel roborarent; et cuius pars triumphum brauii obtineret, ipse nichilominus ecclesiam sancte Eulalie sibimet uindicaret. At ubi huiusmodi decretum increscente rumore in auribus almi uiri Massone personuit, illico basilicam sancte Eulalie uirginis properus petiit,  tribusque diebus totidemque noctibus in parcimoniis et fletibus perseuerans, ante altare sub quo uenerabile corpusculum sacre Martyris situm est, pauimento prostratus incubuit; tertio demum die ad atrium quod est fundatum intra menia ipsius urbis repedauit, tantaque cum alacritate et mentis constantia ingressus est, ut nulli fidelium ambiguum uideretur, illum in eius pergere adiutorium, qui dixit: Nolite precogitare quid loquamini, dabitur enim uobis in illa hora quid loquamini, non enim uos estis loquentes, sed Spiritus sanctus ; cumque peruenisset in urbem, ingressusque atrium consedisset, uultus sui iucunditate cunctorum fidelium mestitiam abstulit, ac ne in aliquo de eius uictoria hesitarent, admonuit; ipsumque nefandum Arianum episcopum,  simulque iudices diutissimum est prestolatus; tandem Arianus episcopus una cum iudicibus, septus cateruis populi turgidusque fastu superbie ingressus est. Tum deinde residentibus episcopis, resederunt et iudices, illi maxime qui erant fautores Ariane partis et impiissimi regis cumque resedissent, sanctus Massona episcopus, ut erat summe grauitatis summeque prudentie, diu multumque oculos celo  intentos silentio tenuit, cumque sileret, [a 1Kb] hereticorum Sunna episcopus prius loqui exorsus est, cepitque nefandi oris strepentia aspera, scabra, et obscena summo cum fragore producere uerba. Cui cum uir Dei patienter, leniter, suauiterque responderet, atque ille contra procacioribus uerbis, utpote per os draconis insibilaret, ceperunt utrique inter se uerborum ingens habere certamen, sed nulla ratione potuit moles carnea sapientie Dei sanctoque Spiritui, qui per os serui sui Massone episcopi loquebatur, resistere. Quid multa? omni ratione conuictus superatusque conticuit, ac pudore nimio coopertus erubuit, et non tantum ille quantum mediatores peruersi qui eius partibus importune nitebantur ferre adminiculum, et non solum confusi erubuerunt, uerum etiam  audientes inexistimabilis doctrine loquelam mellifluo sermone de eius ore procedentem, mente consternati, atque in stupore nimio conuersi, cum multa admiratione quem expugnare ante uenerant collaudabant; nam tantam gratiam in suis labiis eo die Dominus conferre dignatus est, ut nunquam eum quisquam uiderit prius tam claro eloquio facundum, et licet semper docuerit ore facundo, tunc tamen pre ceteris diebus eloquentior exstitit, tunc enim uiderunt recti, et letati sunt, et omnis iniquitas obturauit os suum ; quoniam obstruxit Dominus os loquentium iniqua . Cuncti ergo fideles uehementer admirati sunt, quia quamuis uirum hunc antea nouissent eloquentissimum, nusquam tamen tam scholastico sermone, tam nitido, tamque  dulcifluo eloquio reminiscebantur fuisse locutum. Tunc protinus omnes orthodoxi omnesque catholici, prostratis superatisque hostibus, in laudibus acclamauerunt, dicentes: Quis similis tui in diis, Domine? quis similis tibi? et non est secundum opera tua . Deinde ad basilicam gloriose uirginis Eulalie, una cum uictore antistite Massona unanimiter perrexerunt, in Dei nimirum laudibus exsultantes uenerunt, immensisque fragoribus iubilantes sacratissimum eius templum introierunt, infinitas gratias Deo omnipotenti retulere, qui sancte sue uirginis precibus in sublime erexerat famulos, et ad nichilum suos redegerat inimicos.



CAPUT XII. Massona Toletum a rege uocatur, recusans dare tunicam sancte Eulalie, in exsilium missus, equum ferocem domat.


Igitur supradictus hereticus Sunna, quamlibet omni ratione et ueritate fuerit conuictus, pertinaciter in fidem pristinam perdurauit, nec poterat liberis gressibus ad portum properare salutis, cuius cor lapideum instar Pharaonis antiquus, permittente Deo,  indurauerat hostis. Post hec superatum se in omnibus uidens, cepit magis magisque mente effera aduersus famulum Dei criminationes et obiecta commercia callidis machinari dispositionibus, atque contra militem Christi omni genere septus telorum, seipsum potius expugnaturus aduehi, ipsumque beatissimum uirum Massonam episcopum in auribus principis Leouigildi Ariani clam multis criminibus accusare; nichil sane calliditas aduersantis preualuit, nichil uiro Dei calamitosa nequitia nocuit, quem gratia Redemptoris spiritualibus armis armauit. Tandem spiritus nequam compulit sepe nominatum Arianum regem, ut sanctum uirum a propria sede moueret, suisque obtutibus presentare iuberet: ociusque ministri compares criminis eius, preceptionis dictum  implentes, atque ad Emeritensem urbem uenientes, uirum beatum sub omni celeritate [b 1Kb] ad urbem Toletanam, in qua rex erat, properare compellunt: hinc cum subito sanctissimus uir, Massona episcopus, e gremio raptus Ecclesie tolleretur, et indemnis quasi reus ad exsilium duceretur, omnium ciuium Emeritensium uox eiulatu magno cum intolerabilibus lacrymis perstrepebat, tanti patroni abrogari sibi remedia, immensis gemitibus, immensisque ululatibus proclamabant, his nimirum uocibus clamitantes: Cur ouile tuum, pie deseris Pater? cur gregem periturum relinquis? neque luporum nos in faucibus mittas, ne oues tue, hactenus nectareis floribus refecte, mortalibus dentibus a mordacibus lanientur lupis? nimis procurante pontifice, tunc ille motus  tot fletibus, ut semper in Domino pietatis uisceribus influebat, lacrymasse perhibetur; deinde plurimis eos alloquens uerbis, mira subtilitate consolari dignatus est; post hec ualefaciens cunctis, comitante sibi suffragio diuino, profectus est tranquilla mente, constanti animo, hilari uultu, ut semper solitus erat. Cumque peruenisset ad ciuitatem Toletanam, et atrocissimi tyranni conspectibus astitisset, plurimis eum rex lacessens conuiciis, multisque terroribus pulsans, ad heresim Arianam omni adnixu praue intentionis pertrahere cupiebat: sed cum uir Dei omnes sibi illatas contumelias libenter toleraret, cepit tamen aduersus ea, que rabidus canis oblatrabat, cum omni mansuetudine incunctanter respondere, et omissis propriis contumeliis, pro iniuriis catholice fidei condolens,  ipsi tyranno audaciter resistere, cuius constantia magis magisque permotus insanissimus rex, multo magis cepit rabido ore rabidioribus aduersus Dei famulum infremere latratibus; deinde, ut tunicam sanctissime uirginis Eulalie presentaret, quam in basilicam Ariane prauitatis ibidem in Toleto habere deberet, cepit minis terroribusque impellere. Ad hec uir Dei respondit: Compertum tibi est, quia cor  meum sordibus Ariane superstitionis nunquam maculabo; tam peruerso dogmate mentem meam nunquam inquinabo; tunicam domine mee Eulalie sacrilegis hereticorum manibus polluendam, uel etiam summis digitis contrectandam nunquam tradam, nec a te reperta quocunque tempore possideri potest. Hec profanus tyrannus audiens in furorem insanie uersus festinanter, celeriter ad Emeritensem urbem misit, qui ubique ipsam sanctam tunicam sollicite requirerent, et tam in thesauro S. Eulalie quam in thesauro ecclesie senioris, que uocatur Sancta Hierusalem, sagaciter scrutantes eo usque perquirerent, quousque eam repertam ad eum deferrent; quo cum uenissent, et ubique strenue requisissent, minime repererunt, ac sic uacui ad regem suum redierunt.  Quod cum ei nuntiarent, acrius infrendere cum dentium stridore contra uirum Dei diabolus cepit; cumque eius obtutibus sisteretur, ait ad eum: Dic ubi est quod requiro? aut si non dixeris, cognosce te grauius afficiendum esse iniuriis, et post in regionem longinquam in exsilium proficisci, ubi multis erumnis affectus omnibusque necessitatibus intolerabiliter cruciatus, crudeli morte deficias. Ad hec uir Dei tale fertur dedisse responsum: Exsilium mihi minaris, compertum tibi sit quia minas tuas non pertimesco, exsilium nullatenus pauesco, et ideo obsecro te, ut si nosti regionem aliquam ubi Deus non est, ibi me exsilio tradi iubeas. Cui ille ait: Et in quo loco Deus non est, [a 52Kb] biotenate [Fort. biodonate]? Et uir Dei respondit: Si nosti quod in omni loco Deus est,  cur mihi exsilium minaris? nam ubicunque me direxeris, noui quia nunquam pietas Dei me derelinquet, sed et hoc certum habeo quia quantum tu in me crudelius fueris debacchatus, tanto magis me misericordia eius subsequetur, et consolabitur clementia eius. Ob cuius constantiam maiori supplicio pessime mentis sue insanissimus tyrannus interius afflictus, felle et amaritudine nimia permotus, ad eum ait: Aut presenta mihi ipsam tunicam, quam fraudulenter subripuisti, aut si non presentaueris, diuersis  suppliciis faciam [b 1Kb] diuaricari membra tua. Cui miles Dei ita imperterritus respondit: Iam dixi tibi semel et iterum, quia minas tuas non formidabo, sed si quid ualet mens tua peruersa, amplius aduersus me excogitet; ego tamen nec te pertimesco, nec metu territus id quod requiris presentabo; sed hoc scito, quia tunicam ipsam igne combussi, pulueresque ex ea feci, et in liquorem aque permixtos bibi; et tactu manus tue  euidenter cognosce, quia in pulueres redactam illam bibi, et [c 1Kb] ecce hic intus in uentre meo est, nunquam tibi illam reddidero. Hoc autem ideo dicebat, quia nullo sciente sibi eam in stomacho plicatam infra sua indumenta linteis inuolutam precinxerat, et ita Deo solo conscio gestabat; nam sic cecauit Deus  oculos ipsius regis, et omnium assistentium, ut nullus intelligeret quemadmodum uir Dei ista prosequeretur. Dum hec et his similia loquerentur, et esset multa celi serenitas, maiestas diuina celitus fragore magno repente intonuit, ita ut tremebundus de throno suo Leouigildus rex in terram cum pauore magno procideret. Tum uir Dei cum exsultatione magna ait: Si rex es? ecce Regem quem timeri oportet, nam non talis qualis tu est. Tunc deinde spiritus nequam extemplo noxialibus uerbis os sacrilegum tyranni conuiciis semper armatum reserauit; et istam protinus impietatis sue sententiam oblatrauit [Al., oblaterauit]: Massonam moribus nostris semper contra nos infestum, et fidei nostre inimicum, religionique contrarium, ocius [d 2Kb] a conspectibus nostris subtractum  exsilio relegari iubemus. Cumque huiuscemodi inimicus impiissimus rex malam sane sententiam contra insontem dedisset, totius ministri compares criminis eum a conspectibus eius abstraxerunt, [e 1Kb] equumque ferocem ei ad sedendum precipiente rege parauerunt, qui eum ita precipitaret, ut cadens fractis ceruicibus crudeliter interiret; tante scilicet ferocitatis equus erat, quod nullus sessor  ascendere presumebat. Cumque uiro Dei, ut in eo  ascenderet, pararetur, rex crudelissimus per fenestram eminus palatii respiciens, exspectabat ut ei uir sanctus de equo casurus ingens spectaculum preberet; statimque [a 1Kb] in nomine Domini edito uexillo crucis, sanctissimus sacerdos ascendit equum ferocem quem ei Dominus uelut agnum mansuetissimum reddidit; cepit namque cum omni mansuetudine et cautela itineris sui pergere uiam, qui paulo ante immenso flatu et fremitu incessanti totius corporis motu, quasi despiciendo alium ferre, recusabat. Cumque hoc miraculum omnes cernerent, obstupescentes, ualde admirati sunt, nam et ipse rex magna concussus [Al., conuersus] est admiratione; sed quid ceco prodesse poterat iubar splendidissimum solis, cuius arcana omni opere offuscauerat seuissimus hostis?



CAPUT XIII. Nepopis pseudepiscopus Arianus Emerite substitutus; Massona uero in monasterio per triennium exsul miraculis claret.


Igitur sanctus uir Dei, antistes Massona tribus tantum de suis comitantibus pueris ad locum [b 1Kb] destinatum peruenit, cum quibus eum mox homines punituri, qui a Rege missi fuerant, exsilio in monasterio relegauerunt; cuius relegatio fuit summa sublimitas, contumelia perspicua sanctitas, peregrinatio immensa felicitas. Post hec subrogatur ei pseudosacerdos [c 1Kb] Nepopis nomine, ac in locum uiri Dei in Emeritensem urbem substituitur; homo namque profanus, seruus sane diaboli, angelus Satane, prenuntius antichristi, et hic aliene ciuitatis erat episcopus:  sed quoniam uir Dei crescebat uirtutibus copiosis, e contra ille fedabatur actibus nefandis. Cum iam per annos tres et eo amplius beatam uitam beatus degeret uir Massona, multisque ibi prepolleret uirtutibus, omnia que ibidem suis usibus suorumque famulorum, habere poterat necessaria, pauperibus erogauit, cumque pene nichil remansisset quod largiri deberet, quedam uidua paupercula, que multis obsita erumnis ad eum stipem flagitans aduenit; cum uero uir Dei, qui iam omnia in opus simile consumpserat, magnopere inquireret quid ei impertiret, quia minime  reperiret; cepit pueros qui cum eo erant deposcere ut si aliquis eorum aliquid haberet, ei fideliter presentaret, quod iam dicte muliercule tribueret; e quibus unus nomine Sagatus, qui preerat ceteris, respondit dicens: Habeo quidem [d 2Kb] unum solidum, sed, si dedero, nichil omnino, unde nobis uel bestiuncule nostre in postmodum emamus, habebimus. Quem uir Domini sine aliqua hesitatione, ut integrum daret nichilque sibi ex eo reseruaret, precepit, non ambigens sibi Dominum adfuturum, qui illi omnia bona protinus subministraret: quod cum iussioni eius obtemperans mulieri ipsum solidum dedisset, post pusillum predictus Sagatus ad eamdem mulierem cucurrit, eamque deprecatus est ut quia non erat unde sibi uictum emeret, et de ipso quod  fenerabatur, saltem uel unum tremissem redderet, unde sue necessitati consuleret: quem [Fort. que] statim unum absque mestitia reddidit, duos uero secum iucunda mente portauit: nec mora, et ecce subito ante fores monasterii reperti sunt ducenti asini onusti stantes, qui missi cum alimoniis diuersis ad eumdem uirum a diuersis uiris catholicis fuerant; quod cum uiro Dei fuisset nuntiatum, et ab his qui uenerant esset oblatum, omnipotenti Deo immensas referens gratias, illico precepit accersiri Sagatum; qui cum uenisset, ait ad eum uir Dei: Quantam dedisti mulieri eleemosynam poscenti? At ille respondit: Secundum imperium tuum, solidum, quem habui, integrum dedi, sed quia urgebat necessitas, unum ab ea tremissem postea accepi. Et uir Domini  dixit: Indulgeat tibi Dominus, frater, quia ambiguus exstitisti, et de miseratione Domini desperasti; insuper et in multos pauperes peccasti; [e 1Kb] duos tremisses dedisti, ecce duo millia solidos, et ducentos asinos oneratos multis alimentis accepisti; nam et si tertium tremissem non abstulisses, proculdubio trecentos asinos onustos accepisses: qui deinde gratias agens, atque gratiam benedictionis sue pro gratiarum actione reddens, cunctos qui ei requisierant, sacris elogiis simul et epistolis similiter refecit: ille uero confestim pene cuncta que illi directa fuerant pauperibus erogauit.



CAPUT XIu. Leouigildus rex percussus a sancta Eulalia Massonam restituit ecclesie Emeritensi.


Post aliquot uero dies cum in basilicam ipsius monasterii gratia orationis intrasset, subito super altare eiusdem sancte basilice sacratissima uirgo Eulalia in columbe specie niuei candoris apparuit, eumque blande alloquens , fidelissimum dignata est consolari seruum; deinde ait ad eum: Ecce iam tempus est ut, ad tuam regrediens ciuitatem, pristinum mihi debeas exhibere seruitium; et hec dicens alacri uolatu ab oculis suis euanuit. uir itaque Dei, licet tante uisionis tanteque consolationis gratia exsultaret, flere nimium cepit, quod quietem paupertatis et peregrinationis sue  amittens, ad turbines et procellas mundiales reuerteretur, non illi quippe ambiguum erat id quod audierat confestim e se adimplendum; tunc deinde nulla intercurrente mora, [a 1Kb] prefata gloriosa uirgo iniurias serui sui seuerissima uindicauit ultione. Denique nocte quadam recubanti in strato suo impio Leouigildo tyranno astitit, eique flagris diu multumque utraque latera uerberauit, dicens: Redde mihi seruum meum, nam, si moram feceris, scito te acrioribus suppliciis cruciandum: ita nimirum flagellatus est miser, ut expergefactus cum fletu magno cunctis sibi assistentibus tot illatos ostendit liuores, et idcirco clamitans se fuisse flagellatum, quod sanctissimo episcopo iniurias irrogasset; nam quis ei uerbera intulerit, nomen, habitum, uultusque uenustatem  sigillatim pandit; et omnia magnis cum eiulatibus manifestissime propalauit; illico namque ueritus ne [b 1Kb] grauiori supplicio mulctaretur, ut erat in omnibus rebus simulator pessimus, ac dissimulator facillimus, pietate simulata precepit ut uir Dei, qui frustra fuerat a ciuitate sua remotus, rursus ad suam accederet regendam Ecclesiam, qui dum ea, que insanus rex postulabat, minus annueret sanctissimus uir Massona, seseque permansurum ubi relegatus fuerat assereret; iterumque oblatis precibus poposcit, ut ad suam dignaretur redire ciuitatem: pietas quippe summi Dei statim sincerum pectus emolliuit, ac beneuolentia copiosa uiam suo famulo aperuit ut regrederetur. Cum uero Deo iam opitulante regrederetur, precibus muneribusque eum propitium crudelissimus  rex nitebatur efficere, quem dudum fraudis relegauerat damnatione: ille autem munera respuit, dona abnuit; facinus perpetratum animo clementi laxauit, et iuxta sententiam [c 1Kb] Domini culpas debentium non retinuit, sed dimisit.



CAPUT Xu. Fugiente Nepopi pseudepiscopo, Massona res Ecclesie recuperat.


Dehinc cum maximo comitatu de loco quo relegatus fuerat ad Emeritensem urbem reuersus est; cuius dum regressum Nepopis, qui eidem fuerat subrogatus, audiuisset, terrore diuino subito exterritus ad propriam urbem, in qua antea fuerat episcopus, fugere nitebatur, prius tamen quam abiret, argentum copiosum, et ornamenta insignia, et queque meliora uidit in Emeritensi ecclesia, plaustris plurimis oneratis per homines Emeritensis Ecclesie clam nocturno tempore ad suam ciuitatem fraudulenter immisit; ipse uidelicet Nepopis infeliciter ab omni clero uel populo pulsus ab Emerita ad ciuitatem  suam festinus porrexit, ac ne eum uir Dei Massona in sua Ecclesia inueniret, et cum omni ignominia pelleret, quantocius egredi festinauit. Cumque prior ipse cum paucis sociis fugeret, post ipsum cuncti ad eum pertinentes urbe ignominiose egressi, dispersi conturbatique, ac per diuersa palantes ad propriam tendebant ciuitatem. Cumque hec agerentur, nutu Dei meritisque sancte Eulalie contigit eodem die subito sanctum Massonam cum infinita multitudine per ipsam uiam egredi ad Emeritam ciuitatem per quam plaustra rebus eius onusta properabant; cui dum in ipso itinere haud procul ab urbe obuiassent, uir sanctus sciscitari precepit cuius essent homines uel plaustra. At illi cognoscentes proprium Dominum, gaudio magno repleti responderunt: Serui tui sumus,  domine. Quos ille denuo, quid in plaustris ferrent interrogauit; illi autem dixerunt: Res sancte Ecclesie et tuas, quas hostilis predo Nepopis predauit, portauit, et ipsi infelices in captiuitatem pergimus separati a rebus, et filiis, nostrisque uxoribus, a patria, in qua nati sumus, expulsi. Quod cum uir Domini audiuisset, magno gaudio repletus ait: Gratias tibi, Domine Iesu bone, refero, quia magna est multitudo dulcedinis tue, qui tantam in omnibus pro tuis, licet indignis, seruis curam gerere dignatus es; et ut nos ab omnibus malis ereptos prospere reduceres, et res tuas ditioni inimicorum minime traderes. Et hec dicens, cunctos ad ciuitatem suam reuocare precepit, ac sic eum immenso gaudio gaudentibus cunctis ad urbem peruenit, et sicut quispiam sitiens  in ardore [d 6Kb] caumatis fluenta fontium concupiscit, sic ille ad basilicam sancte Eulalie animo feruenti frequentique spiritu, adnitente Deo, peruenire meruit, cumque ibidem toto mentis affectu desiderii [.....]st[.....] accumulasset effectum, exsultans in Domino exsultantibus  uniuersis urbem ingressus est. Ita nimirum Ecclesia Emeritensis exsultans cum summa iucunditate suum gubernatorem recepit: gaudebat enim quod reperisset egrotus medelam, solatium quod inuenisset oppressus, alimentum quod non deesset egeno. Quid multa? reddita sunt a Domino Emeritensi ecclesie copiosa suffragia; nam calamitatum penurias, et crebras pestilentie clades, insolentesque totius urbis procellas sancti uiri presentia, Domino miserante, suspendit, quos indubie remoto pastore causa eius absentie oppressit.



CAPUT XuI. Leouigildo regi in heresi mortuo Reccaredus filius catholicus successit.

 Igitur cum non preesset, sed obesset, magis perderet quam regeret Leouigildus Hispaniam, nec quidpiam de flagitiis uel facinoribus remaneret quod non proprium sibi defenderet, deserens usquequaque Deum, imo derelictus ipse a Deo, [a 1Kb] regnum simul cum uita infeliciter perdidit, grauissimoque morbo Dei iudicio correptus, uitam fedissimam amisit, et mortem sibi perpetuam acquisiuit, crudeliterque e corpore eius anima resoluta, perpetuis penis detenta perenniter Erebi mancipata tartaris non immerito relegata tenetur, picibus arsura semper bullientibus undis. [b 1Kb] Post cuius crudelissimam mortem uenerabilis uir Reccaredus princeps filius eius, iure administrationem regni adeptus est, meritoque ad culmen sibi debitum principatus euectus est, precipuis meritis  legitime solemniterque regale culmen, tribuente Deo, promeruit; uir denique orthodoxus, et per  omnia catholicus, qui non patrem perfidum, sed Christum Dominum sequens ab Ariana hereseos prauitate conuersus est, totamque Wisigothorum gentem mira predicatione ad ueram fidem perduxit: erat enim religionis diuine assertor, recte glorie predicator et defensor, omnimodis catholicam fidem [c 3Kb] sanctamque Trinitatem ceternam et unius uirtutis et substantie predicans, atque in personarum proprietate distinguens, in natura unum Deum affirmans, Patrem ingenitum dicens, Filium ex Patre genitum astruens, Spiritum uero sanctum ex utroque procedere credens. His uidelicet uirtutibus ornatus cepit omnes quos charos Deo sentiebat diligere, horrere omnino et exsecrari omnes quos Deo cognoscebat odibiles, atque hereticorum nefande impietatis condemnare  errorem; quod dum instanter fieret, et multa catholice Ecclesie fauente Deo tranquillitas redderetur, et Ariane calamitatis error ab omnibus pene mentibus discuteretur, et cunctis simultatibus pulsis urbs Emerita una cum [d 1Kb] sancto Massona episcopo pro tante tranquillitatis gratia congauderet, et Domino indesinenter gratias referret; rursus antiquus hostis inuidia assueta incitatus, rediuiua Dei famulo per suos ministros intulit prelia.



CAPUT XuII. Sunne pseudepiscopi fraude cum a Witterico comite Massona gladio peteretur, miraculo liberatus.

Sunna namque Gothicus episcopus, cuius supra memoriam fecimus, irritatus a diabolo, quosdam  Gothos nobiles genere opibusque ditissimos, e quibus etiam nonnulli [e 1Kb] in quibusdam ciuitatibus comites  a rege fuerant constituti, consilio diabolico persuasit, eosque de catholicorum agmine ac gremio catholice Ecclesie cum innumerabili multitudine populi separauit, et [a 1Kb] contra famulum Dei Massonam episcopum fraudulenta consilia, qualiter eum interficerent, commentarit. Tunc deinde ad eum pueros suos misit, et quasi ex affectu caritatis ad domum suam pro eisdem uenire rogauit, ut ibidem uirum Dei crudelissima morte perimeret; qui cum uenissent, eique suggessissent, mox uir Dei spiritu Dei repletus, consilium eorum intellexit, et statim ait: Ego illuc abire modo minime possum, quia est, quod pro utilitatibus catholice Ecclesie disponere debeam; at si me desiderat uidere, huc in atrium Ecclesie ueniat, et quemadmodum uult, ita me uidebit: ii  uero qui missi fuerant redeuntes ea que audierunt renuntiauerunt, cumque hec audiuisset, supradictos comites, cum quibus sanctum uirum interficere disponebat, ad domum suam protinus asciuit, eisque ut ad atrium una cum eo pergerent dixit; ita tamen cum eis prius definiuit, ut dum atrium introirent, unus ex illis, cui [b 1Kb] Wittericus nomen erat, [c 1Kb] qui etiam post rex Gothorum fuit exempto gladio in beatissimum uirum uno ictu transuerberaret, ut secundo opus non esset. Cum autem huiusmodi consilio iam dictum Wittericum informasset, ad atrium sancti episcopi uno animo eademque sententia omnes simul perrexerunt; qui cum uenissent et illico ingredi uoluissent, prohibiti sunt, et ut paulisper pro foribus exspectarent admoniti sunt, quoadusque sanctus Massona ad [d 1Kb] Claudium uirum clarissimum,  ducem Emeritensis ciuitatis mitteret, ut eo presente se mutuis alternisque cernerent aspectibus. Idem uero Claudius nobili genere ortus, Romanis fuit parentibus progenitus; existebat prorsus fide catholicus, et religionis uinculis fortiter astrictus, in preliis strenuus, in timore Dei ualde promptissimus, in bellica studia eruditus, in causis  bellicis nichilominus exercitatus; cumque eidem nuntiatum fuisset, quia domus eius ualde contigua erat  atrio, mox cum ingenti multitudine perspicaciter properans adfuit, idemque cum uir illustris Claudius atrium introisset, protinus et illi, qui supra memorati sunt, cum ingentibus cateruis populi introierunt, ac deinde salutato uiro ex more resederunt; cumque diu, multumque residentes ad inuicem loquerentur, idem iam dictus Wittericus, iuuenis fortissimus, stans post scapulam egregii uiri Claudii ducis, ut pote iuuenior adhuc etate, reddens obsequium seniori, imo nutritori suo; gladium quo accinctus erat toto nisu e uagina sua educere maluit, ut sanctum Massonam simulque et Claudium  trucidaret; sed nutu Dei ita gladius in uagina astrictus est, ut putaretur clauis ferreis cum ea fuisse confixum, cumque diu multumque ensem educere uoluisset, et  omnino non ualuisset, ceperunt auctores huius praui consilii tacite admirari cur Wittericus quod fuerat pollicitus minime adimpleret, eumque subtiliter oculis intuentes magis magisque hortabantur ut tantum nefas et tam immane piaculum incunctanter patrare deberet [An auderet?] et predictos uiros gladio animaduerti nullatenus formidaret; ad quorum itaque crudelissimam exhortationem iterum atque iterum [e 1Kb] spatham suam e uagina totis uiribus educere uoluit, sed nunquam potuit; cumque hoc supradictus iuuenis cerneret, sensit diuino munere gladium fuisse astrictum, ut quem semper suis usibus aptum habebat, tunc minime educere potuisset, et hic in stuporem nimium conuersus expalluit; auctores uero huius nefandi sceleris, ut uiderunt [f 1Kb] concinnationes sui nequissimi consilii diuino iudicio fuisse frustratas, illico surrexerunt,  ac ualefacientes ad domos suas cum amaritudine redierunt.



CAPUT XuIII. Iterum Massona liberatur ab insidiis Sunne ope Claudii ducis Emeritensis; Sunna pertinax et exsul obiit in Mauritania; uacrila socius criminis fit mancipium Ecclesie.

Illisque reuersis Wittericus cum eis minime abiit,  sed statim tremebundus ad pedes uiri sanctissimi Massone episcopi corruit, omneque consilium prodidit, et quemadmodum eum percutere uoluerat, nec gladium educere ualuerat, sinceriter enarrauit; post hec cum lacrymis ait: Confiteor peccatum meum, quia tota intentione hoc malum perpetrare uolui, sed non me permisit Deus; et adiecit: nam et aliud aduersus te disposuerunt consilium, ut quia dum in atrium modo non preualuerunt, saltem in diem sacratissimum Pasche preualeant: hanc uero dispositionem habent, ut cum ex more Pasche Missam celebraueritis in ecclesia seniore, post missam  ad basilicam S. Eulalie psallendo cum omni populo catholico processeritis, homines eorum ad portam ciuitatis cum multis plaustris  onustis gladiis, et uectibus dissimulata calliditate, quasi frumenta deferant, statuti sunt, cumque uos inermes simpliciter processeritis, omnis eorum repleta super uos irruat multitudo, arreptisque gladiis uel fustibus omnes pariter uiros ac mulieres, senes et paruulos, crudeli morte interimant. Ego uero infelix, qui me in tantum facinus miscui, a te piissimo domino indulgentiam peto, et ut mihi tuis precibus ueniam Dominus tribuat precor; omnia eorum que noui fideliter suggero, et purissime manifesto, et ecce in manibus uestris sum, facite in me quod bonum est, et rectum uidetur in oculis uestris; ac ne forsitan me [a 1Kb] tua sanctitas fallacem aut illusorem existimet, non me permittas egredi, sed in custodia  qua iubeas trade, donec omnia strenue perquiras, aut certissime cognoscas, et, si me mentientem aliter repereris, nolo uiuere. Cum hec uir Domini Massona, qui semper uirtute pietatis enituit, audisset, eum ut nichil omnino metueret blande admonuit; gratias omnipotenti Deo egit, qui seruos suos de tantis periculis liberauit, ac deinde ad Claudium ducem misit, eique omnia intimauit. Quod cum ille audiuisset, precepit ut causa paululum silentio tegeretur, si forsitan cognoscentes proditum fuisse eorum consilium, fugam arriperent, sed dum sagaciter inuestigauit, manifestissime reperit fuisse uerum quod fuerat nuntiatum. Cumque ea que exposuerant comites supradicti Ariani prebuissent, ex more in occursum disposita circumquaque multitudo  in insidiis, repente super eos dux irruit Claudius, et alii ex eis capti sunt, alii uero qui gladiis operari uoluerunt, gladio statim perierunt; tunc deinde ad domum [b 1Kb] Sunnonis Ariani episcopi cum ingenti multitudine dux Claudius perrexit, ipsumque hereticum  similiter episcopum nichil horum opinantem comprehendit, eumque ardue custodiendum S. Massone episcopo delegauit, similique modo uniuersos collegas eius custodie mancipauit, Wittericum uero, qui nefandorum consilium manifestauit, liberum abire precepit; et omnia igitur que fuerant gesta orthodoxo principi Reccaredo Claudius dux intimauit, atque ut porrecta confestim decreti sententia ei preciperet quid de hostibus Domini Iesu Christi fieri deberet, suggessit. Rex uero huiusmodi suggestionem accipiens, talem dedit sententiam: Ut cuncti, omnibus patrimoniis uel honoribus priuati, exsilio multis uinculis ferreis constricti legarentur; Sunnam uero pseudepiscopum exhortarentur conuerti ad fidem catholicam: et, si conuerteretur, tunc  demum ei preciperet ut penitentiam ageret, et satisfactione lacrymarum sua delicta defleret, ut acta penitudine, cum eum iam agnoscerent perfectum esse catholicum, eum postmodum in quacunque alia ciuitate ordinarent episcopum. Cumque ei crebro dicerent ut penitentiam tantis pro piaculis ageret, et furorem Domini, quem delinquendo excitauerat, deflendo mitigaret; quod agere noluit; sed pristinam non omittens tyrannidem, hec respondit: Ego quid sit penitentia ignoro, ob hoc compertum sit uobis, quia penitentiam nescio, et catholicus nunquam ero, sed eo ritu quo uixi uiuam, aut pro religione in qua nunc ab ineunte etate mea permansi libentissime moriar. Cuius dum mentem obstinatam pertinacemque in malis cernerent, hunc protinus de finibus  Hispanie, ne alios pestifero morbo macularet, cum summo dedecore infeliciter pepulerunt, atque eum modicam supra nauiculam ignominiose imposuerunt, eique comminantes preceperunt, ut in quemcunque locum uel regionem transmeare uellet, liberum haberet arbitrium, quocunque uero tempore in Hispania fuisset repertus, grauiori se cognosceret mulctandum sententia. Tunc deinde nauigans Mauritanie regionis contingit littus, atque in eadem prouincia aliquandiu commoratus, multos perfidia impii dogmatis maculauit; deinde protinus Auerno mulctatus iudicio, crudeli exitu uitam finiuit. Basilicas uero, quibus S. Massona dudum iniuste caruerat, iuste cum omnibus priuilegiis recipere meruit, et omne patrimonium supradicti heretici concedente [c 1Kb] clementissimo  principe Reccaredo adeptus est: ceteros uero scelestos  iuxta preceptum regis exsilio relegarunt: e quibus unus uocitabatur [d 1Kb] uacrila, de eorum manibus euadens ad basilicam S. Eulalie ob remedium percipiendum confugit. Quod  dum principi Reccaredo supradictus Claudius intimasset, hoc dixisse fertur: Inimicus summi Dei, miror, cum qua facie atria eius sancta ingredi presumpserit, ut quem hactenus insaniendo frustra persecutus est, nunc ad eum causa percipiendi remedii confugium facit; sed quia multe miserationis nouimus esse Deum, et nullum despicere, quamuis delinquentem ad se conuertentem ambigimus; ob hoc itaque decernimus, ut ipse uacrila cum uxore, filiis, et omni patrimonio suo perpetim sanctissime uirgini Eulalie deseruiat, nam et hoc presenti decreto sancimus, et sicut ultimi pueri ante equum dominorum suorum absque aliquo uehiculi iuuamine ambulare soliti sunt, ita ante [a 1Kb] caballum domini qui preest celle sancte Eulalie ambulare debeat, et omne  seruitium quod infimum consueuerat peragere mancipium, coram eo deposito cothurno uel fastu cum omni humilitate exhibeat. Accepta igitur sanctus Massona auctoritate eum illico de basilica egredi, et ad suum conspectum uenire precepit, et ut semper uisceribus pietatis affluebat, eum blande, ne aliquid iam deinceps formidaret, admonuit, sed, ut iussioni principis obtemperaret, causa obedientie de ecclesia S. Eulalie usque ad atrium, quod est fundatum infra muros ciuitatis ante caballum diaconi Redempti pergeret, ordinauit; arreptoque baculo supradicti diaconi manibus gestans ad atrium peruenisset, statim eum liberum abire permisit cum uxore et filiis, et omnibus prediis suis, hoc solum illi precipiens, ut omnibus modis [b 117Kb] catholicam fidem integram immaculatamque  custodiret cunctis diebus uite sue.



CAPUT XIX Narbonensis tumultus, Arianorum ab episcopo Athaloco excitatus, compressus est opera Reccaredi regis.


Ea igitur tempestate apud Galliarum eximiam urbem Narbonam huiuscemodi contra fidem catholicam diabolus excitauit seditionem, cuius cause seriem enarrare perquam longum est; nam si hoc per ordinem persequi uoluerimus, tragediam magis quam historiam texere uidebimur, sed breuiter summatimque exiguam particulam enarremus. Duo denique comites, inclyti licet opibus et nobiles genere, profani tamen mentibus et ignobiles moribus [c 1Kb] Granista uidelicet et Wildigernus, cum [d 1Kb] Ariano episcopo nomine Athaloco, uel [e 2Kb] alii plures compares errorum suorum, grauiorem in eamdem regionem fecerunt  turbationem; nam resultantes aduersus fidem catholicam infinitam multitudinem Francorum in Galliis introduxerunt, quatenus ui prauitatem Ariane partis uindicarent, et si fieri potuisset, regnum uiro catholico Reccaredo preriperent; interim per idem tempus innumerabilem clericorum, religiosorum, et omnium [Al. hominum] catholicorum interficientes multitudinem, immensam fecerunt stragem; quorum scilicet Saluator noster iehsu Christus animas auro obryzo puriores, omnique lapide pretioso pretiosiores, uelut holocaustomata suscipiens, cateruis martyrum in celesti sacrario collocauit. Post hec igitur nulla mora interueniente sublimis atque omnipotens Deus hostibus suis superno brachio repugnans precibus excellentissimi Reccaredi principis sanguinem  innocuum ulciscens, [f 3Kb] rompheali iudicio protinus  de inimicis mirificam fecit ultionem: denique prostratis consternatisque uniuersis fidei catholice inimicis [a 1Kb] sanctus Massona episcopus cum omni plebe sua psalmodie canticum exorsus [b 1Kb] mysticas laudes Domino cecinit, ad aulam alme uirginis Eulalie omni cum plebe laudantes, hymnizantesque uenerunt; ac deinde Paschalem solemnitatem omnes cum eo ciues iucundissime celebrantes more priscorum per plateas fragore magno iubilantes in gloriam Domini clamauerunt, dicentes: Cantemus Domino, gloriose enim magnificatus est; et iterum: Dextera tua, Domine, glorificata est, in uirtute dextere manus tue confregit inimicos: et pre multitudine maiestatis tue contriuisti aduersarios . Post hec remotis ab omni parte tempestatibus copiosam Dominus populo catholico largiri dignatus est pacem.



CAPUT XX. Massona ualde senex factis eleemosynis moritur, Eleutherio archidiacono ex predictione uiri sancti premortuo.


Sanctus itaque Massona dum multis curriculis annorum adminiculante diuino suffragio Emeritensem regeret Ecclesiam, fessusque iam nimia senectute in febrim correptus est, cepitque uiribus totius corporis repente destitui; tunc deinde conuocans archidiaconum suum nomine Eleutherium, ait illi: Cognosce, fili, quod tempus mee resolutionis instat : et ideo obsecro te, atque admoneo, ut iam modo ita curam sancte Ecclesie, totiusque sancte congregationis sollicite geras, ut me in omnibus securum reddas, et mihi liceat in loco secreto meroris, animi mea, priusquam abeam, defleam  delicta. His auditis, iam dictus archidiaconus eius non infirmitati et senectuti compassus est, non se desolari tanti Patris solatio doluit, sed potius per eius obitum gaudio magno gauisus est, cor suum letitia transitorie potestatis inflauit; ita nimirum ut cum magno comitatu puerorum superbus equo uehente huc illucque properaret: post aliquantis autem diebus accidit, ut sanctus Massona episcopus [c 1Kb] puerulis, qui ei fidele exhibebant seruitium, libertatis chartulas conscriberet, et per confirmandas  eorum libertates aliquam particulam pecuniole tribueret, aut certe exiguas possessiunculas conferret: at ubi archidiacono iam dicto nuntiatum est, illico atrium petiit, quemadmodum sanctus episcopus haberet sciscitauit; cui cum dictum est, quia inualescente languore morti iam iamque propinquaret, statim supradictos puerulos accersiuit, et quid illis fuisset ueraciter a sancto episcopo illatum requisiuit; cui cum illi ueraciter dixissent, excitatus in furia cepit eis minans turbulenter pretendere terrores, et dicere: uidete quod accepistis, bene conseruate, nam si omnia mihi intemerata, cum requisiero, non presentaueritis, scitote uos grauissimis suppliciis fore excruciandos; et his dictis cum furore ad domum suam reuersus est. Tunc deinde supradicti pueri, cellam in qua sanctissimus uir Massona  episcopus eger in lectulo recubabat, ingressi, amarissime coram eo flere ceperunt, dicentes: Misericordiam in nos indignos pro tua pietate fecisti, quod utique melius nobis conuenerat, si non fecisses, ecce adhuc tu uiuis, et tantas nobis minas pretendunt, te defuncto quis e nobis de eorum manibus queat liberare? Hec et his similia multa coram eo lacrymabiliter affati sunt; at ille his auditis non facile credidit, sed prius, ut sue grauitati condecebat, utrum uerum an falsum esset quod dicebatur, sagaciter exquisiuit: cum autem comperisset uerum esse quod audierat, lacrymatus est, statimque in cellulam leuari, et ad basilicam sancte Eulalie uirginis  deferri precepit: cumque ibidem sanctissimus senex peruenisset, coram  altari sacro manus expandens, simulque uenerabiles oculos cum lacrymis ad celum sustollens, cum magno gemitu sese in terram prostrauit, et preces suas diu multumque in conspectum Domini fudit. Completa uero oratione clara uoce cunctis audientibus ait: Gratias tibi refero, Domine, quoniam exaudisti me, benedictus in secula seculorum, quia non amouisti deprecationem meam, et misericordiam tuam a me: et his dictis ad [d 11Kb] episcopium rediit, ita nimirum redditus pristino robori, ut putares hunc  non egrum, non senem, sed rediuiuum sumpsisse uigorem, iuuenemque esse robustissimum; qui cum ex more [a 1Kb] ad uespertinum Officium uellet procedere, mirum in modum gaudentibus cunctis; archidiaconus hec audiens reatu suo oppressus obstupuit, quod audiebat ad uesperam processurum quem putabat eodem die moriturum, confusione et pudore faciei opertus secundum consuetudinem cum omni clero uenit, coram episcopo astitit, eique ex more incensum obtulit, cui uir Domini ait: Preceges me. Illi uero ignorantes causam responderunt: Non pro alio tibi dictum est, nisi quia eum precedes ad ecclesiam: cumque uespertinum cepisset implere Officium, statim supradictus archidiaconus grauissimo dolore ibidem in choro psallentium percussus est, ad domumque  suam cum graui egritudine remeauit, quod dum genitrix eius sanctissima scilicet femina agnouisset, illico ad uenerabilem uirum rapidissimo cursu properauit, eumque deprecari cum lacrymis et fletu magno cepit, ut pro filio eius oraret ad Dominum. Ad hec ille tantum respondit: Quod oraui, oraui. Ex hinc die tertia archidiaconus obiit. Sanctus uero Massona episcopus plurimis, quibus superstes fuit diebus, multam eleemosynam egenis impertiuit, ac fidelibus famulis maiora sue gratie beneficia conferens, largiora stipendia munerum tribuere est dignatus; [b 2Kb] deinde senex nimium etate decrepitus, dierumque multorum, ultimum inter uerba orationis cum pace efflauit spiritum.



CAPUT XXI. Post Massonam Innocentius diaconus fit episcopus Emeritensis, et post illum Renouatus, uterque clarus miraculis.


Post discessum namque supradicti sanctissimi ac uenerabilis Massone episcopi subrogatur uir summe humilitatis ac simplicitatis, [c 1Kb] Innocentius nomine, cuius meritum nominis indicauit uocabulum, innocens utique et simplex, neminem iudicans, neminem condemnans, nemini nocens, innocuus semper, et pius cunctis sue uite temporibus exstitit: qui et eodem  tempore, quo ordinatus est  in ordine diaconorum ultimus habebatur, tante denique sanctitatis, tante compunctionis fuisse perhibetur, ut quoties pluuia deerat, et estu nimio terra longa siccitate exarebat, collecti in unum ciues loci illius cum eodem per basilicas sanctorum precibus Dominum exorantes pergebant; repente uero, quoties cum eo procedebant, pluuia celitus largiflua tribuebatur, que plenissime terram satiare potuisset; unde non dubium erat, quod eius lacryme ex tam humili simplicique mente edite apud omnipotentem Dominum, non solum hec, uerum etiam potiora iis obtinere potuissent. Quo etiam defuncto [d 1Kb] Renouatus sacerdotii culmen cunctis uirtutibus decoratus non immerito promeruit: uir denique natione Gothus, generoso  stemmate procreatus, familie splendore conspicuus; erat enim procerus corpore, forma perspicuus, statura decorus, obtutu gratus, uenusto uultu, decora facie, nimiumque admirabilis aspectu; sed quamuis extrorsus habitus sui gloria esset decoratus, introrsus pulchrior habebatur, lumine sancti Spiritus illustratus, multis nimirum artium disciplinis existebat eruditus, multisque uirtutum uariis generibus, erat enim egregius in omnibus operibus suis, equissimus, iustissimus, nimiumque acris ingenii, et in omnibus disciplinis ecclesiasticis uehementer instructus, atque in diuinis uoluminibus perquam exercitatus: hic dum multis uirtutibus coruscaret sacra doctrina nonnullos discipulos erudiens, sanctissimoque exemplo uite sue instituens, prudentia uidelicet, sanctitate, patientia,  mansuetudine, misericordia, plurimos tales, qualis exstitit, limina iustitie, sequendique dogmatis predicatione effecit; cuius doctrina hactenus rutilat ac refulget Ecclesia in sole et luna. Dein cum per plurimos annos irreprehensibiliter rexisse Ecclesiam angelicis cetibus copulaturus, omnibusque celestibus partium supernarum legionibus coniuncturus, mirabiliter artubus resolutis e corpore egrediens superni regni aulam cum Christo semper  mansurus, et sine fine regnaturus introire meruit. Horum igitur supradictorum sanctorum corpora in [a 2Kb] una eademque cellula haud procul ab altari sanctissime uirginis Eulalie honorifice tumulata quiescunt: ad quorum denique ueneranda sepulcra tantam Christus quotidie confert copiose caritatis gratiam, ut quacunque fuerit quispiam egritudine conuexatus, quocunque fuerit etiam languore afflictus; statim ut diuinum Numen illic toto corde depoposcerit, omnes a se morbos discussos omnesque maculas pulsas diuinitus sentiens hilaris sanusque ad cupitam per Dei gratiam peruenit sanitatem. Quantitatem scilicet miraculorum obituumque simul impeditus, ut potuit, sermo Christi militum enarrauit, qui quamlibet ex colore nimio peritis imperite  displiceat, omissa pompa uerborum humiliter sentientes, credentesque nobilitat, et quoddam emolumentum bone mercedis legentibus audientibusque accumulat. Ego autem humilissimus omnium a fastidiosis lectoribus precor, ut legant prius huius codicis opuscula, et postea despiciant; ne uideantur non ex iudicio, sed ex odio presumere, et ignorata damnare; illud tamen manifestissime cognoscant, me amore Christi et dilectione sanctissime Eulalie impulsum, ut scriberem, manifesta retulisse, uera proculdubio ueraciter exposuisse. Uni in Trinitate Domino semper manenti, regnantique perenniter gloria, honor, fortitudo, gratiarum actio, uirtus, potestas et benedictio nunc et semper, et in secula seculorum. Amen.





APOSPASMATION DE REBUS EMERITENSIBUS EX HISPANIA ANTIQUA D. THOMAE TAMAIO DE uARGAS, HISTORIOGRAPHI REGII.


FAMA. MANET. FORTuNA. PERIT. CINIS. IPSE. IACENTIS. uISITuR. ET. TuMuLO. EST. NuNC. QuOQuE. SACRA. SuO. EXIGuA. INGENTIS. RETINET. uESTIGIA. FAMAE. ET. MAGNuM. INFELIX. NIL. NISI. NOMEN. HABET. 



Epistola dedicatoria. Illustrissimo domino D. Fredenando de uera et uargas, archiepiscopo S. Dominici episcopo Cuzcensi, catholici regis consiliario.

Antique Emerite laudes, cui potius consecrande dicandeque erant a me L. M. quam tibi, illustriss. Presul, qui illius optima et clarissima laus olim beneuolentia fuisti, eternum fama eris; illa, cum in ipso etatis flore princeps ipsius senatus uexillifer Emeritam fueris tutatus, hac, cum tuorum tot meritorum gloria Emeritense nomen ubique celebretur? Tibi, inquam, quem ob unum magne illius urbis potest si non exstingui, certe desiderium remitti. Nam si antiquitatem et originis prestantiam in illa ueneramur, utriusque in te contemplamur imaginem, cum ab ipsis impp. Romanis, quibus uERI cognomen obtigit, et ab here illo nostro GARSIA PEREZ DE uARGAS tot illustrium in Hispania familiarum auctore, trahas stemmatum uetustatem et generis claritudinem. Si priscorum monumentorum ruinam in illa dolemus, in tuo illa doctrinarum omnium capacissimo pectore reuixisse, in tua perdurasse mente rerum omnium ad miraculum fecundissima cognoscemus. Si antistites pietate, duces belli solertia, scriptores eruditione, et uiros alios animi magnitudine prestantes Emerita potest iactare, te etiam iactet necesse est, cuius religionem tam Occidui quam Eoi orbis Ecclesie predicant; cuius

. . . . . Ingenium et rerum prudentia uelox
Ante pilos
non probata solum ipsis Emeritensibus, quorum tu aliquando

. . . . . Pars magna senatus,
fuit, sed etiam maritime Compostellani tractus ore, ubi consilium tuum,

. . . . . Animusque uicissim
Aut curam impendit populis, aut otia musis.
Cuius doctrina ita supra omnes omnibus nota est, ut nichil in uniuerso encyclopedie regno Musarum sub manu ac ditione sit, quod tibi non item pareat communi consensu eruditorum; quos tanto honore et amore prosequeris, ut effusis omnibus affectus et humanitatis copiis quem cuiuscunque eruditionis nota insignierit, ultro queras, perurbane excipias, nunquam sine honesto mire liberalitatis congiario, tue beneuolentie pignore dimittas Rarum et inuidendum aliis tui ordinis proceribus exemplum, te, etiam cum minus posses, in litteratos, subsequente  animum euentu, omnia posse. Denique (ut cuncta generosi pectoris tui decora uerbo comprehendam. is es,

Qui excelsum generis nomen uirtutibus equas
   Nec sinis ingenium nobilitate premi.
uerum ut hec tibi merito debita, Fredenande clarissime et amicissime a me presertim sunt; in quem tot tua singillatim merita exstant, ut omnem certe frontem attriuisse opportune censerer, si illa situ quodam improbe obliuionis paterer obsolescere, nec quocunque grati animi libamento genii tui humanitatem propitiarem. Itaque cum tantis nominibus tibi me obstrictum sentiam, ut paria facere nequaquam possim, illud saltem omni contentione enitendum puto, ne in tanto ere conturbasse, et gratitudinis solum uertisse uidear, gratamque tot beneficiorum memoriam, dum officiorum  meditamur redhostimentum, equi bonique consulas etiam atque etiam uelim.

Interim Deum immortalem ueneror, qui te tuis, patrie, amicis, nobis incolumem breui reddat, et quem reip. causa abeuntem incredibili dolore sumus prosecuti, redeuntem, ut debitis in illa honoribus fungaris, pari letitia excipiamus.



INCIPIT APOSPASMATION.


 Eruditis et antiquitatis studiosis aliquod opere pretium me facturum sum arbitratus, si Paulum, qui res Emeritenses ante 1000 annos litteris consignauit, illustraturus, nonnulla que ad Emerite urbis et Ecclesie antiquitatem et prestantiam spectent, hic quasi in tabella, studioso breuitatis compendio, nullo ueritatis dispendio, nec obuia, nec inutilia ex Hispania antiqua, quam erumnabili labore ex antiquis paro, representem.

Emerite ipsi qui condende occasionem prebuerunt, nomen etiam indiderunt. Dio, lib. LIII, cum retulisset Augustum in Hispaniam uenisse Cantabris rebellantibus et Asturibus, et aduersus illos Antistium ducem, cum in morbum Tarracone incidisset, statim misisse, subdit, , , . Finito hoc bello Augustus emeritos milites exauctorauit, urbemque eos in Lusitania Augustam Emeritam nomine,  condere iussit. [a 11Kb] Anno nimirum post Romam conditam 728, ante Christum natum tertio et uicesimo Augusto Cesare nonum consule cum M. Silano.

Ex eo Isidorus noster lib. Xu Orig. c. 1. [b 1Kb] Emeritam Cesar Augustus edificauit, postquam Lusitaniam et quasdam Oceani insulas cepit, dans ei nomen ab eo quod illi milites ueteranos constituisset. Nam emeriti dicuntur ueterani, solutique militia. Utrumque uerum, nam teste Suida, . ueteranus Romanus dicitur, qui solutus est militia. Quo recidunt Glosse ueteres, in quibus emeritus , nec non : ex more nimirum militie Romane, in qua et premio et emerito donabantur ueterani. Premium pecunie, emeritum agrorum largitione censebatur. De premio Tacit. I Ann. in seditiosa illa Percennii oratione, Sextus decimus stipendii annus fines afferret, ne ultra sub uexillis tenerentur, sed iisdem in  castris premium pecunia solueretur. De emerito Modestinus iurisconsultus III de Re mil., ueteranus emerita accipiet . . . . emerito priuatur. Hygenus Aug. lib. de Limit. constit.: Erat tunc premium terra et pro emerito habebatur. De utroque Arius Menander iurisconsultus u,  fin. D, eod. tit., ueteranus et premia et emeritum capiet; nempe ueterum iuste militie commoda, ut appellat Sueton. in uitell. cap. 15. Nam Emeritus emerito et premio fruebatur, et ut commodius uiueret

Fessus in acceptos miles deducitur agros,
 ut ait Ouid. II Amor., eleg. 9, unde uotum Cesaris apud Lucanum nostrum, ingentis spiritus uatem, ad milites uII Pharsal.

Hec est illa dies. . . . .
. . . . . Que pignora, queque penates
Reddat, et emerito faciat uos Marte colonos.
Distinctius I:

Que sedes erit emeritis, que rura dabuntur,
Que noster ueteranus aret? Que menia fessis?
Sic Augustus apud Sueton. XIII: ueteranos in Italiam reducendos, et municipalibus agris collocandos censuit. Non absimiliter in Hispania agros ueteranis et emeritis dedit. Signanter numisma antiquum apud A. Occonem inter Hispan. inscriptiones, fol. 20, 3: EMERITA AuGuSTA uETERANORuM DOMICILIuM; ex iis illis nomen. Emerita Antonino, sed una cum suo, nam Ptolemeo et Straboni , Plinio et Mele Augusta Emerita. Utrumque in nummis, nam in aliis effigiem Augusti circumdant littere IMP. CAESAR. AuGuST. et in medio edificii [c 1Kb] murorum  portarumque EMERITA. Nec non ex una parte facies cum litteris PERMISSu. CAESARIS AuG. et in auersa iugum boum pone sequente colono cum scutica, et inferius EMERITA, in aliis uero ad effigiem CAESAR. AuGuSTuS. PONT. MAX. IMP. et circa muros et portas, AuGuSTA. EMERITA. COL. Nec aliter in nummo Tiberii huic simillimo, hinc TI. CAESAR AuGuSTuS. PONT. MAX. IMP. illinc AuGuSTA. EMERITA. Sic in lapidibus, quos suo loco subiiciam. Hoc ergo nomine coloniam deductam esse ex iis nummis constat, et aliis apud Goltzium in Thes. Prudentius distinctius,

Nunc locus Emerita est
Clara colonia uettonie.
Plinius Iu, c. 13: Colonie, Augusta Emerita. Cuius deducende constituendeque curam P. Carisio legato propretori demandatam indicio nummi sunt, exaltera parte Augusti, ex altera Carisii et Emerite nominibus expressis, nimirum IMP. CAESAR. AuGuST. EMERITA. P. CARISIuS. LEG. PR. PR. Habes ueram Emerite condite, et  inditi illi nominis causam utriusque non solum honorificam, sed etiam satis antiquam. Sunt qui antiquiorem uelint et aliunde petitam; ut Tariphius Abentaquirius Arabs, a Michele de Luna ex Arabico editus  part. II excidii Hispan., ubi Emeritam perplexo uerborum male coherentium ambitu describit, a Sem Tophailo Iapheti filio, Noachi nepote, erectam urbem MORAT, que Chaldaice oppidum maximi capitis sonat, quam postea Christiani iu Meridam corruperunt, inutiliter comminiscitur; ut Didacus de ualera, qui cap. 2, part. II hist.  Hisp. ab Hercule uicto Geryone conditam, et Franc. Tarapha, qui uel a Myrmidonibus exstructam et nominatam, uel in Herculis memoriam tanquam Memoridam dictam suo more solens somniat. uerum hec uigilantium somnia et nuge nugacissime, quas prudens preteriissem, nisi ueris rerum magnarum argumentis semper fabulas solitas inseruire in ipsius magnitudinis testimonium non ignorauerim [a 1Kb] . Redeo iterum Emeritam. Que apud quas in Hispania gentes, si scriptorum ueterum uarietatem spectemus, sita fuerit, nondum liquet. Ptolemeus lib. II, cap. 5, inter Celticorum urbes collocat; Strabo, lib. III in Turdulis; Hygenus Aug. lib. in Beturia; Prudentius in uettonia; nemine tamen dissentiente, nam temporum mutatione prouincie sunt sepenumero mutate. Que causa  magnos errores computationi mensure sepius parit, alibi mutato prouinciarum modo, alibi itinerum auctis et diminutis passibus; incubuere maria tam longo euo, alibi pressere littora, torsere se et fluminum aut correxere  flexus. Proinde non erit mirum  Strabonis tempestate, qui sub Tiberio Cesare floruit, Turdulos uiribus opibusque claruisse; Prudentii uero euo, qui sub Theodosio, Arcadio et Honorio uiguit, uettones superiores fuisse, partemque Turdulorum agri occupasse, atque ita EMERITAM inter uettones annumeratam, cum prius inter Turdulos esset. De Beturia apud Hygenum facilis enodatio ex Plinio lib. III, cap. 1: Que regio a Beti ad fl. Anam tendit extra predicta Beturia appellatur in duas diuisa partes totidemque gentes; Celticos, qui Lusitaniam attingunt, Hispalensis conuentus: Turdulos, qui Lusitaniam et Tarraconem accolunt, iura Cordubam petunt. His coniungit uettones lib. Iu, cap. 22, Ab Ana, quo Lusitaniam a Betica discreuimus, CCXXuI M pass. A Gadibus CII M passibus additis. Gentes, Celtici, Turduli  et circa Tagum uettones. Unde in lapidibus non semel una leguntur. Emerite

 P. AENOuITALuS AuG. LIB. TABuL. PROuINCIAE. LuSITANIAE ET. uETTONIAE.

Hispali

M. CALPuRNIO. M. F. PROC. PROuINCIAE LuSITANIAE. ET. uETTONIAE.

et alibi alii, qui Prudentio uettonie Emeritam tribuenti seruient elucidando; etiamsi Emeritenses a uettonibus uideatur distinguere lapis alius in pago Oliua ex ruinis Capparensibus

L. PuBLICIO. L. F. PAP. THIAMuS. EMERIT. ANN. XXuII N.S.E.S.T.T.L. CAECILIuS. uETTO SODALI. CIPPuM D. S. P.

Cunctis honoribus a Romanis auctam semper Emeritam fuisse ipsi in illam collati honores testantur.  Ut commodius colonia deduceretur liberali largitione ab Augusto iugera Emeritensibus plura assignantur. Hygenus distinctissime de limit. constit., fol. 164, edit. Rigaltiane: Modum autem Centurii quidam secundum agri amplitudinem deducunt. In Italia triumuiri iugerum quinquagenum, alicubi ducenum. Cremone iugera 210. D. Augustus in Beturie Emerita iugera 400. Quibus diuisionibus Decumani habent longitudinis actus XL. K. actus XX. Decu. est in oriente. Quibusdam deinde coloniis pertice fines, hoc est prime assignationes aliis limitibus, aliis prefecture continentur. In Emeritensium  [Figure: [Table] 4Kb] finibus alique sunt prefecture, quarum decimani eque in orientem diriguntur, cardines in meridianum. Iugeribus tot assignatis colonia Latina fuit, hoc est iuris Italici priuilegiis gaudens. Paulus iurisconsultus, lib. II de cens., l. ult. D., eod. tit. In Lusitania Pacenses et Emeritenses iuris Italici sunt. Conuentus etiam Lusitanie fuit. Plin. Iu, c. 22, de Lusitanis, Uniuersa prouincia diuiditur in conuentus tres, Emeritensem, Pacensem, Scallabitanum. Addo totius generis ritus Emerite florere cum Flaminicam, hoc est,  Flaminis Dialis  uxorem, Emeritensem celebrent ipsi lapides. Super [b 1Kb] Exarramam fl. duobus millibus infra Tenanum oppidum Lusitanie

IOuI. O. M. FLAuIA. L. F RuFINA EMERITENSIS. FLAMINICA. PROuINC. LUSITANIAE. ITEM. COL. EMERITENSIS. PERPET ET. MuNICIPI. SALACIEN. D. D.

Emerite etiam laudibus attribuendum est, ad eam usque uiam sterni iussam a Coss. tempore Augusti. Lapis uetus Cappare,

T. uICTuRIO. ET. C. SEMPRONIO. COSS. POPuLIS PROuINCIAE. ARENAT. OB. SuPERIORuM. TEMPORuM. BELLA. AD. SuMMAM. INOPIAM. REDACTIS. IMMuNITAS. DATA EST. QuOAD. QuIDQuID. TERRARuM. AD. EMERITAM. uSQuE. AuGuSTAM.  INTERIACET. LAPIDIBuS. STERNERETuR. CENSuERE. SIQuIDEM. E. MAIESTATE. AuGUSTI. DIuI. F. AC. S. P. Q. R. DIGNITATE. ET. AMPLITuDINE. HOC. ESSE. uT. PROuINCIAE. PORRO. AB. ITALIA CONSTITuTAE. QuAE. DE. REPuBLICA. RO. BENE. MERITAE. ESSENT. IN. MELIOREM. CuLTuM. REDuCERENTuR. ITAQuE. TITO. MuRTIO. PROuINCIAE. HISP. CITERIORIS. PRAETORI. DEMANDATuM. EST. uT. CCCCX. PONDO. ARGENTI. E. PuBLICIS. POPuLI. RO. EMOLuMENTIS. QuAE. PRAETERITIS. TEMPOR. QuAESTORES. RECEPISSENT. PROuINCIAM. SuBLEuARET. ET. PONDO. E. PROuINCIALIBuS. QuAE. AD. PHILIPPOS. QuAE. AD. ACTIACuM. SuPERERANT. AuT. QuAE. IN. AERARIuM. NONDuM. RELATA. FuERANT. CLX.

Uti etiam ad hanc e Cappara uespasian. lap. Emeritensis ex Surite et Scothi schedis

IMP. CAES. uESPASIANuS AuG. PONT. MAX. TRIB. P. II. IMP. uII. COS. III. DESIG. IIII P. P. uIAM. A. CAPPARA. uRBE AD. EMERITAM. uSQ. AuG.  IMP. SuA RESTITu LXXIII.

Emeritam preterea adiectione familiarum auxit Otho imp. Tacit. I, histor. Eadem largitione ciuitatum quoque ac prouinciarum animos aggressus, Hispalensibus et Emeritensibus familiarum adiectiones. [c 1Kb] Lusonibus uniuersis ciuitatem Rom. prouincie Betice Maurorum ciuitates dono dedit. Et merito, nam non solum inter urbium in Mediterraneis clarissimas in Lusitania Emerita numeratur a P. Mela cap. uI, lib. I, sed

Lusitanorum caput oppidorum
Urbs. . . . .
 a Prudentio dicitur. Parum. Ausonius in ord. nobil. urbium uIII hoc titulo, DE EMERITA:

Iure mihi post has memorabere nomen Iberum
EMERITA; equoreus quam preterlabitur amnis;
Submittit cui tota suos Hispania fasces.
Corduba non, non arce potens tibi Tarraco certant,
Queque sinu pelagi iactat se Bracara diues.
Quod frustra Hispali conantur attribuere E. uinetus Comm. ad Auson. et P. Merula cap. 24, part. II, lib. II Cosm., quod in aliquot Codd. reperiatur, et quod Hispali Iberum Hispanumque sit nomen, Emerita autem Latinum. Quasi uero Hispalis originem Latinam nesciat. Isidorus Xu Orig. I, Hispalis a situ cognominata est, eo quod in solo palustri suffixis in profundo palis collocata sit: quam etiam etymologiam respexit Rasis, cum ait: Quando Hercoles poblo a Seuilla, fundola sobre madera e pusola nombre de ista de palos [a 1Kb] . Et quare Hispalis aut Hispal Hispanum sit nomen, non uideo. Phenicium aut Punicum potius non male argutabatur uir magnus B. Arias Montanus.  Nec etiam uideo quare hoc argumentum ualidissimum putet u. Cl. Merula, cum non solum fragile sit, sed etiam uanum. Astipulatores tamen inuenit alios, sed Beticos, qui Ios. Scaligerum oscitantie notant, quod I Auson. lect. 23 et lib. II, cap. 30, uulgatam Ausonii lectionem erudite tueatur. Scio Betim ab antiquis merito celebrari et nauigabili commercio diuitem; sed non ignoro ab iisdem Hispalim siue Spalim Beti fl. precipue non designari, ut Emeritam Ana. De qua Plinius 4, cap. 13. Augusta Emerita Ane fl. apposita. Prudentius de eadem,

Quam memorabilis amnis Anas
Preterit. . . . .
Quem Paulus Emeritensis noster expressit, cap. 2, Memorabilis amnis Anas nimium excrescens. Sic ab Auson, hic

Emerita, equoreus quam preterlabitur amnis,
Et epistola ad Paulinum,

 Emeriteque amnes. . . .
[b 1Kb] Addo notiorem hinc Emeritam et Anam Ausonio fuisse, cum utriusque bis meminerit, quam Hispalim et Betin, quorum nunquam. Itaque magis hec ex familiariori Ausonii cognitione, quam ex alia ratione pensanda, Betis  equoreus sit, nam Oceani naturam erga fluxum refluxumque declarat, teste Philostrato in Apollon. u, cap. 2,

Et celebre Oceano atque alternis estibus Hispal,
Silio nostro Punic. III. Quid ergo? anne non equoreus Anas, cuius magnitudinem omnium seculorum monumentis contestatam noscimus? Betis  modicus primo, sed multorum fluminum capax, quibus ipse famam aquasque aufert. Unde immerito reprehensus a criticis Isidorus noster, cui XIII Orig. 21, Betis dictus, eo quod humili solo decurrat; enim Grece humile uel mersum uocant. Anas uero ortus Laminitano agro citerioris Hisp. et modo se in stagna fundens, modo in angustias sorbens,  aut in totum cuniculis condens, et sepius nasci gaudens, in Atlanticum Oceanum effunditur, ingenti nempe semper ac ubique alueo. Quid argutius? Strabo initio lib. III, cum de Turditanis ageret, et Anam Betimque coniunxisset, Betim Ana inferiorem proponit: Hec autem plaga  inter Anam ad ortum quidem usque ad Oretaniam protenditur. A meridie uero ab eius eruptione usque ad Ane  maritimum tractum, et usque ad Columnas, etc. In quam maritime partem et Betis et Anas erumpunt, hinc nouissima Mauritanie plaga inter Atlanticum incidens pelagus, fretum ad Columnas efficit, quo extraneum cum Mediterraneo mari iungitur. Et paulo ante, Australis  lateris initium ad alium usque flumen Anam et eius egressum. Ab orientalibus uero partibus uterque defertur. Alter quidem retro in occasum cursu elabitur altero longe maior. uerum Anas sese flectit in Austrum, mediam inter amnes regionem disterminans, quam Celte maiori ex parte incolunt, et Lusitanorum plerique, quos ex ulteriori Tagi regione in coloniam Romani traduxere. In superioribus autem partibus Carpetani, Crettanique et uettonum frequentes habitant, etc. Et tandem, Hic est quem flumen Betis alluit iisdem in locis nascens, ex quibus Anas et Tagus medie inter utrumque magnitudinis existens ab sui primordio, sicut Anas in occasum fluitans, inde in austrum deflectens, in idem littus excurrit.

Hec ex fluuiis, ex urbibus etiam deducenda coniectura  est. Magna olim et celebris Hispalis, sed non magnitudine et celebritate inferior Emerita. De illa non in Hispania solum antiqua, sed Notis ad Festi Auieni nostri oram maritimam precipua dixi. De hac nunc, tantam olim fuisse, ut cum, [c 1Kb] Corduba, Tarracone et Barcinone uix uellet certare, ut Ausonius scribit. Et certe ea magnitudine urbs hec quondam fuit, ut fabulis, rerum omnium fide maiorum ritu, non apud Arabes, sed etiam apud Scriptores nostros, locum prebuerit. Quibus si credendum impune esset, menia trium fere leucarum ambitu circumdata, decem et septem cubitis lata, et quadraginta quinque alta: 1500 turribus distincta, 44 preter maximam portis patens. Quam quidem amplitudinem ciuium bellatorum numerus adimplebat. Ex illius fama Hispanum illud decantatissimum

MERIDA, que en las Espaas
Otro tiempo fuiste Roma,
olim apud posteros emanauit. Unde non immerito  Ios. Moletius insignis sui temporis mathematicus cum Ptolemeum illustraret lib. II, cap. 5, ait, Augusta Emerita, Merida uulgo, olim altera Roma: nam cum ea que digna, que cum Romana magnitudine comparanda censebatur, alie Roma inferiores inutiliter certarent: potius

Submittit cui tota suos Hispania fasces.
Hinc Emerita Rome et Romanis ne uideretur ingrata, quantum maxime potuit non solum ad urbis, sed ac ciuium exemplum sese totam sermone, ueste et moribus composuit. Strabo, III de Turditanis: Plane Romanos mores assumpserunt, ne sermonis quidem uernaculi memores, ac plerique facti sunt Latini et colonos acceperunt Romanos, parumque abest quin omnino Romani facti sint, et que nunc condite sunt urbes Pez Augusta in Celticis, AUGUSTA EMERITA in Turdulis, etc., et qui hanc formam sequuntur Hispani Stolati seu Togati appellantur. Nec minore cura edificiorum publicorum moles ad Rome imitationem  curata ab Emeritensibus est, theatro nimirum, arcu triumphali siue tropeo, Naumachia et ponte Romani operis longissimo nobilitata, que multis apud Scriptores nostros agitantur. Tantum uerba doct. Lud. Nonii, que multorum summam continent, hic apponam ex c. 31 Hisp. Sita est Emerita loco campestri iuxta fl. Anam, uulgo Guadiana; qui pulcherrimo stratus ponte, ut ex architecture concinnitate coniicere  licet, Romanam magnificentiam refert. Hac in urbe duo erant aqueductus, quorum adhuc hinc inde sparsi arcus uisuntur, qui operis splendorem pre se ferunt. Urbi etiam contigua moles, quam incole septisolium uocant, quod referant stato tempore septem Penorum reges hac in urbe conuenire solitos fuisse, et his sedibus sedisse. Sed germane nuge sunt, cum sedilium ne umbram quidem hec moles referat; sed theatrum fuisse ait Gaspar Barrerius, quod arcus plane habet collapsos, parietes uero diuersis in locis integros, ruderum aggestione plane deformatum. Arcus etiam hic prope D. Iacobi edem spectatur, quem incole plurimique scriptores triumphates fuisse putant: sed preterquam quod falsum sit, triumphales arcus alibi quam Rome fuisse, structure sunt magis illustris et operose; res gestas, fusos hostes, uictoriasque insculptas habent; una cum titulo imp., ut Rome uidere est in arcu imp. Septimii Seueri et Titi uespasiani. Emeritensis uero arcus nichil horum pre se fert, ideoque non abs re Barrerius suspicatur fuisse tropeum aliquod. Insigne  preterea antiquitatis opus conspicitur hic, Naumachia. Figura campi est oualis, 1400 pedes in longitudinem porrecta; latitudo uero longitudini respondet: circumdata est magno muro in arcus et fornices deducto, ut nonnullis in locis adhuc uestigia monstrant. Urbs hec olim nobilissima ad magnam incolarum infrequentiam delapsa est, et preter prisce claritatis ruinas nichil ostendit; ut merito cum ingeniosi operis scriptore Nasone  exclamem, expostulemque:

Tempus edax rerum, tuque inuidiosa uetustas
Omnia destruitis, uitataque dentibus eui
Paulatim lenta consumitis omnia morte.

Addam  tria, que apud scriptores de illa inueni. Frequentia fuisse inter Emeritenses et Cesaraugustanos olim commercia, docentibus id tribus itineribus, que ab Antonino Emerita Cesaraugustam assignantur, nempe 



 AB EMERITA CAESARAUG. M. P. ICCXXXII. SIC:
    Ad Sorores m. p. XXuI.
    Castris [a 1Kb] Ceciliis m. p. XX.
    [b 1Kb] Tumulos m. p. XX.
    Rusticiana m. p. XXII.
    Cappara m. p. XXII.
    Ceciliani [Forte Ceciliana] m. p. XXII.
    Ad Lippos m. p. XXII.
    [c 8Kb] Sentice m. p. XII.
    [d 1Kb] Salmantica m. p. XXIu.
    [e 1Kb] Sabariam m. p. XXI.
    [f 1Kb] Ocello Durii m. p. XXI.
    [g 9Kb] Albucella m. p. XXII.
    Amallobrica m. p. XXuII.
    Septimanca m. p. XXIu.
    Niuaria m. p. XXII.
    Cauca m. p. XXII.
    Secoria m. p. XIX.
    Miacum m. p. XXIu.
     Titulcia m. p. XXIu.
    Complutum m. p. XXX.
    [h 8Kb] Garacca m. p. XXII.
    Cesata m. p. XXIu.
    [i 1Kb] Segoncia m. p. XXIII.
     Arcobrica m. p. XXIII.
    Aque [i 1Kb] Bilbitanorum m. p. XuI.
    Bilbili m. p. XXIu.
    Nitorbrica [Al. Nertobrica] m. p. XXI.
    [k 1Kb] Secontia m. p. XIX.
    Cesaraugusta m. p. XuII.

ALIO ITINERE AB EMER. CAESARAUG. M. P. CCCXLuII. SIC:
    Lacipea m. p. XX.
    Leuciana m. p. XXIu.
    Augustobrica m. p. XII.
    Toletum m. p. Lu.
    Titulciam m. p. XXIu.
    Complutum m. p. XXX.
    Caraccam m. p. XXII.
    Cesata m. p. XXIu.
    Secontia [Anne Segontia?] m. p. XXIII.
    Arcobrica m. p. XXIII
    Aque Bilbitanorum m. p. XuI.
    Bilbili m. p. XXIu.
     Nertobrica m. p. XXI.
    Secontia m. p. XIu.
    Cesaraugusta m. p. XuI.

PER LUSITANIAM AB EMER. CAESARAUG. M. P. CCCCLIIX. SIC:
    Contosotia m. p. XII.
    Mirobrica m. p. XXXuI.
    Sisalone m. p. XXII.
    Carcurium m. p. XX.
    Ad Turres m. p. XuI.
    Mariana m. p. XXIu.
    [l 9Kb] Laminium m. p. XXX.
    Alces m. p. XL.
    uico Cuminario m. p. XXIu.
    Titulciam m. p. XIIX.
    Cesaraugusta mansionibus suprascriptis m. p. CCXu.


Eadem commercia inuenio inter Hispalenses, Cordubenses, Salacienses, Olisipponenses et alios cum  Emeritensibus. Itinera ipsa manifestant, que  emendaturus adiiciam.



AB HISPALI EMERITAM M. P. CLXu. SIC:
    Carmone m. p. XXII.
    [m 16Kb] Obulcula m. p. XX.
    [n 6Kb] Astici m. p. Xu.
    [o 1Kb] Celti m. p. XXXuII.
    Regiana m. p. XLIu.
    Emerita m. p. XXIu.

ITEM A CORDUBA EMERITAM M. P. CLXI. SIC:
    Equabona m. p. XII.
    Catobrica m. p. XII.
    Ciciliana [Anne Ceciliana?] m. p. uIII.
    Malceca m. p. XXuI.
    Salacia m. p. XII.
    Ebora m. p. XLIu.
    Ad [p 1Kb] Anam fl. m. p. IX.
    [q 9Kb] Euandriana m. p. XuII.
    Emerita m. p. IX.

 ALIO ITINERE AB [r 1Kb] OLYSSIPONE EMER. M. P. CXLu. SIC:
    Aritio Pretorio m. p. XXXuIII.
    [s 1Kb] Abelterio m. p. XXIIX.
    [t 1Kb] Matusaro m. p. XXuII.
    Ad septem Aras m. p. IIX.
    Budua m. p. XII.
     Plagiaria m. p. IIX.
    Emerita m. p. XXX.

ITEM ALIO ITINERE AB OLYSIPP. EMERIT. M. P. CCXX. SIC:
    [a 16Kb] Ierabrica m. p. XXX.
    Scalabim m. p. XXXII.
    [b 9Kb] Tacubis m. p. XXXI.
    Fraxinum m. p. XXXII.
    [c 1Kb] Montobrica m. p. XXX.
    Ad septem Aras m. p. XIu.
    Plagiaria m. p. XX.
    Emerita m. p. XXX.

ITEM AB t OSTIO FL. [d 1Kb] ANAE EMER. USQUE M. P. CCCXIII - SIC:
    Presidio m. p. XXIII.
    Ad Rubras m. p. XuII.
    [e 6Kb] Onoua m. p. XXIIX.
    Ilipa m. p. XXX.
    Tucci m. p. XXI.
    Italica m. p. XIIX.
     [f 9Kb] Monte Mariorum m. p. XLuI.
    Curica m. p. XLIX.
    [g 12Kb] Contributa m. p. XXIu.
    Peruiana m. p. XX.
    Emerita m. p. XXIu.


Succedit huic alia de Emerita apud scriptores obseruatio, que secunda, nempe coccum tingendo optimum circa Emeritam inueniri. Plin. IX, cap. 41, Coccum Galatia Rubens granum, etc., aut circa Emeritam Lusitanie in maxima laude est. Tertia, Oliuas precipui saporis. Idem optimus et elegantissimus nature scrutator Xu, cap. 3: Sunt et predulces per se tantum siccate, uuisque passis dulciores, admodum rare in Africa, et circa Emeritam Lusitanie. In iis (ueluti in conuiuiis fieri amat, cum

. . . . . Finit oliua dapes.  fastidio arcendo iam sisto.

Hactenus de iis que ad Emeritensis urbis magnitudinem  spectant; nunc que ad religionem. Que ab ipsius fidei catholice incunabulis illum illustrauit duorum apostolorum Petri illorum principis, et Iacobi unici Hispaniarum patroni presentia gloriantem. Nam B. Iacobus cum e Iaffensi portu egressus esset, in Sardiniam usque insulam penetrauit, et inde in Hispaniam, in cuius urbe Carthagine soluit. Hinc Granatam uersus tetendit, ubi cum iecisset uerbi diuini semina, discipuli martyrio astitit. Postea Mentesam, hinc Cordubam et EMERITAM perrexit, et per Lusitaniam et Bracaram in Galleciam uenit, etc., ut ait Breuiarium Armeniorum apud Ferdin. de Oxeda Dominicanum, cap. 6 Histor. S. Iacob. num. 2. Accessit B. Petri Ratensis, Iacobi discipuli, et Episcopi Bracarensis doctrina; nam cum esset in Hispania S. Iacobi uicarius ad Magistri exemplum, non in una tantum ciuitate commorabatur, sed zelo fidei citra et ultra Tagum, populosque sibi commissos ambiens Aegitanie, Callensie  EMERITAE, Ambracie  et in aliis uettonum et Lusitanorum urbibus uerbum Dei disseminauit. Teste Caledonio Petri in sede Bracarensi successore in ipsius uita apud Hugonem Portucalensem episcop., epistola ad Mauricium Bracarens. que litteris Gothicis scripta exstat in cenobio S. Crucis Conimbricensis. Emerite itaque circa annum a Christo nato 40 prima Euangelii lux affulsit; nam anno 37 Iacobus Petrum Bracare prefecit, et anno 45 Petrus martyrio coronatus est, ut ex Dextro D. Paciani F. alibi asseruimus. Tantam  religionis antiquitatem Emerita iactet necesse est; cuius Ecclesie fundamenta iecit B. Petrus Lusitanorum apostolus, uel ibidem pontificalia munera exercens, uel alium, qui exerceret, suo et apostolorum more, preficiens; unde non immerito primum Emeritensium presulum hunc S. PETRUM, quo Bracarenses etiam primo gloriabantur, possimus agnoscere. Ceterorum seriem etsi mutatione rerum et temporum intercapedine imminutam e monumentis antiquis libet attexere. Qui post sparsos a B. Petro Ratensi siue Bracarensi euangelice lucis radios, primus Emerite prefuit episcopus, fortasse S. EPITACIUS, sed Petro apostolo Emeritam inuisente. Dexter ad ann. 48: Petrus ad Hispanias uenit, easque inuisit; pastores ibi reliquit, Sextifirmi Epennetum episcopum creat, et Emerite Epitacium; ut in quibusdam mss. legitur, et ego ad illum noto. De Epitacio Martyrol. Rom. 23 Maii. Subsecutus, sed longo proximus interuallo, MARTIALIS  quem Emeritensem uolunt uaseus ad ann. 256, Moral. lib. IX,  cap. 45, et Padilla cent. 3, cap. 10 . Hic, infelicitate temporum seductus, una cum Basilide in uarios errores incidit, aduersus quos scripsit B. Cyprianus Carthaginiensis episcopus epistolam Felici presbytero et plebibus consistentibus ad legionem et Asturicam, item Aelio diacono et plebi Emerite consistentibus fratribus in Domino, in editione Pamel. 68. Succedit circa annum 312 LIBERIUS, qui concilio Illiberritano decimo loco subscribit: episcopus Emeritensis siue Emeritanus , et concilio Arelatensi primosub Siluestro et Constantino I, ann. 314, ex ciuitate Emerita Liberius episcopus; de quo Moral. lib. X, cap. 31. Circa ann. 347 FLORENTIUS siue FLORENTINUS  qui una cum Liberio episc. concilio Arelatensi ex ciuitate Emerita diaconus interfuerat; postea concilio Sardicensi generali, Niceni nimirum appendici, subscribit: Florentinus  ab Hispania, de Emerita. Circa ann. 380 ITACIUM siue IDACIUM  Emerite episcopum assignat Seuerus Sulpicius cum lib. II Sac. Hist. de Priscilliano ageret, sed corrupte; nam Idatium Emerite etatis sacerdotem in uulgatis legitur, pro Emerite ciuitatis, uti olim monui Comment. ad ann. 429. Dextri, ubi multa de iis qui in Hispania Idacii, Ithatii, Ithacii aut Idalii nomine insigniuntur, et non uulgaria habes. Idacius Emeritensis concilio Cesaraugustano I, er. 418 congregato, subscripsit. Postmodum altum de episcopis Emeritensibus silentium apud scriptores est. Qui longa temporum intercapedine, scilicet Leouigildi, hoc est 570, occurrit, PAULUS est, de quo noster Paulus cap. 4; cui successit FIDELIS, de quo idem cap. 5, 6, 7, 8, Distinctior memoria MASSONAE inuenitur, qui duobus conciliis Toletanis Reccaredi tempore habitis, era nempe 627, hoc est anno 589: In Christi nomine Ecclesie catholice Emeritensis metropolitanus episcopus  prouincie Carpetanie constitutionibus, quibus in urbe Toletana interfuit, annuens subscripsit; nec aliter er. 635, hoc est anno 597. De quo Paulus noster a cap. 9 ad 21: Massona, dum concilii causa Toleti degeret, lustrationi ecclesie Toletane astitit. Iulianus archipresbyter Tolet. in Chron.: Ecclesia S. Marie Toletana, que ab apostolo Iacobo fuit incepta, et a M. Marcello Eugenio Assumptioni B. Marie consecrata, ab Arianis episcopis cogentibus regibus Wisegothorum sepe profanata, et a bone memorie rege  Reccaredo catholico restituta ritu solemni 13 April. ab Euphemio uel Euphemiano Toletano archiepisc. et Hispaniarum primate, presentibus Massona Emeritensi metropolitano et Benigno Bracarensi et aliis metropolitanis, etc. Sed ubinam Toleti tempore concilii habitabat Emeritensis? Idem Iulianus in Aduersariis: Bracar in conciliis Toletanis habitabat in S. Leocadie pretorio; Hispalens, in suburbano eius templo; Emeritanus in S. Eulalie, etc. Massona exsule intrusi sunt in illius locum SUNNA et NEPOTIS, pseudo-episcopi, de quibus ad c. 11, 12, 13, 14, Pauli. uero episcopo Massone INNOCENTIUS successit, ex Paulo cap. 2. Qui er. 648 anno, nimirum 610, Gundemari regis decreto Emeritensis prouincie Lusitanie metropolitanus episcopus, dum in urbem Toletanam pro occursu regio aduenisset, assensum prebuit atque subscripsit; nec multo post RENOuATUS, de quo Paul. cap. 21. Cui STEPHANUM successisse Not. ad cap. 21 probaui; qui anno 619 concilio Iu Tolet. subscripsit Ecclesie Emeritensis metrop. episc. Post quem ORONTIUS,  cuius mentio exstat in conc. Tol. uI, er. 676, ann. 636. Nam in subscriptionibus Guntiscus presbyter agit uicem Orontii episc. Eccles. Emeritensis. Et er. 684, ann. 546 in uII Tolet. concil., Orontius in Christi nomine S. Eccles. Emerit. metropol. episc., statuta definiens, subscribit; nec non er. 591, ann. 653 conc. uIII interfuit. Post hunc PROFICIUS, Dei miseratione Lusitanie prouincie S. Emerit. Eccl. metrop. sedis episc., gesta synodalia cum finitimis suis episcopis instituta confirmauit er. 704, ann. 666 in concilio Emerite congregato sub Reccesuintho rege. Huius successorem FESTUM inuenio ipsius Wambani regni initio, nempe circa ann. 675, de quo nullam aliam mentionem lego preterquam apud Egicanem regem epist. Omnibus SS. PP. in S. synodo Toletana XuI residentibus, iis uerbis, et quia precessor noster diue memorie Dominus Wamba rex in ipsis regnandi primordiis Theudemundum spatarium nostrum, contra generis uel ordinis sui usum, Festi quondam  incitatione Emeritensis episcopi, solius tantum regie potestatis impulsu, in eadem Emeritensi urbe numerarie officium agere instituit, etc.

STEPHANUS alter er. 719, ann. 681 conc. Tol. XII, et er. 721, ann. 683 sub Eruigio XIII, Emeritens. Eccles. metropolitan. confirmat, et XIu, er. 722, ann. 684 sub eodem, Maximus abbas agens uicem Domini Stephani Emeritensis Eccles. similiter. Qui quidem MAXIMUS sub Egicane er. 726, ann. 688 in concil. Tol. Xu, et er. 731, ann. 693 in XuI Emerit. metropol. dicitur.

ANDREAM etiam inuenio Emeritensem presulem circa ann. 910 Iulian. in Chron Blasius  concilium contrahit hoc anno in urbe Toletana. Conueniunt autem ad illud episcopi, uidelicet Egas ualentinus, Andreas Emeritensis, Theodominus Bracarens. Adelphius Elborens. ex Carpetanis, et alii numero XXX. Agitur de reformatione cleri et de officii mutatione.

Hec presulum Emeritensium series ex antiquis  conciliorum et scriptorum monumentis eruta: nec plenior aliunde ipsorum notitia extrahenda est. Nam uaria Ecclesie Emeritensis, ut temporam, uicissitudo. Ab antiquissimis temporibus totius Lusitanie metropolim fuisse nullus est qui dubitet. Nam Constantino Magno curante in sex archiepiscopatus siue primas sedes Hispania diuisa est, Narbonensem nimirum, Toletanam, Tarraconensem, Bracarensem, Spalensem et Emeritanam, unicuique metropolite suffraganeis suis attributis. Emerite metropoli in Lusitania prouincia obtigere Auela, Salmantica, Ebora, Caurio, Oxonoba, Olisbona, uti in diuisione prouinciarum Hispanie et earum sedium habet antiquus codex Hispal. D. Laurenti ante mille fere annos scriptus;  etsi in alio Ouetensi Gothico plures assignantur, nempe Merita  Pace, Olixibona, Oxonoba, Egitania, Conimbria, uiseo, Lamego, Caliabria, Abela, Cauria, Elbora, Abela, Salmantica, Numantia, id est Zamora. Nec aliter in diuisione ab Wambane rege in concilio Toletano XI procurata, apud Itacium.

Hac suffraganeorum auctoritate metropolitana Ecclesia Emeritensis gloriosa incedebat ad excidium usque Hispanie fatale, in quo Muza Arabum dux iuit Emeritam , que multis et antiquis edeficiis antique dignitatis gloriam testabatur, et incole de multitudine presumentes contra eum ad prelium exierunt: sed ea die Muza non potuit preualere. uidens autem quod ui non poterat obtinere, in lapidicina urbi proxima insidias occultauit, et sequenti die, ut heri fecerant, ciues ad prelium processerunt; sed inter celatam et acies intercepti ex ciuibus plurimi occiderunt, et qui euadere potuerant, ad urbis ambitum confugerunt.  Erat enim muri firmitas miro opere fabricata. Christiani autem corde pusillanimi desperantes sequenti die colloquium petierunt. Cumque permissi ad Muze presentiam accessissent, et uiri canitiem attendentes, ad suos post colloquium redierunt, et exposita canitie obsessoris opinati sunt senem breui tempore desiturum. et ideo illa die a compositionis colloquio destiterunt. Tunc Muza precepit murum perfodi circumquaque: obsessi autem ab intus exeuntes plures ex fossoribus occiderunt. Die tertio iterum colloquium postulantes ad Muze presentiam redierunt, et quos pridie canos notauerant, tincture opere coloris contrarii inuenerunt, et fatuitate attoniti miraculum reputarunt, et ad suos illico redeuntes nuntiarunt uirum uirtute preditum, qui nunc iuuenili, nunc senili prestantia iuxta beneplacitum mutabatur, et hoc miraculo conturbati, urbem protinus reddiderunt, interposito tamen pacto, ut saluis rebus recederent et personis. Cepit itaque urbem anno Arabum XCIII, ultima die mensis Ramadan.  Copiosius hec [a 1Kb] Rasis Arabs Dalharab Marochiorum Miramolini ac Cordube regis historiographus in Hisp. descript. Et Eleastras  a c. 141 ad 143, e quibus Moral. X, cap. 73, et Marian. lib. uI, c. 20.

Iacuit itaque, iacente inter barbaros Emerita, hec metropolitana Emeritensis dignitas sine sede, sine nomine, usque ad annum nostre salutis plus minus 1522, cum Callixtus II Compostellanam Ecclesiam metropolitana dignitate sublimauit, et in ea omnia Emeritensis Ecclesie iura transtulit, omnesque illius suffraganeos Compostellano archiepiscopo parere iussit, ut ait uaseus cap 21 Chron. Quod uerbis Innocentii III, Pont. Max., epistola ad Petrum Compostellanum libuit repetere ex lib. II Regist.: uolens enim apostolica sedes Compostellanam Ecclesiam pro reuerentia B. Iacobi apostoli, cuius uenerandum corpus in ea conditum quiescit, speciali priuilegio decorare,  dignitatem Emeritensis metropolis, que peccatis exigentibus a longis retro temporibus usque nunc barbarica tenetur feritate captiua, eidem Ecclesie cum integritate Lusitanie prouincie liberali concessione donauit, sicut priuilegia fel. mem. Calixti PP. predecessoris nostri liquido protestantur. Hinc preter famam nichil Emerite ex ecclesiastica dignitate relictum est. Nam oppressionem quam passi Emeritenses sunt sub Arabibus, non aliunde melius noscas quam ex epistola Hludouici Pii Aug. ad Emeritanos Hispanie, ab Einhardo, cuius epistolis inserta est, composita, editaque inter analecta minutorum diuersi generis Scriptorum post Notas uiri doctiss. Iacobi Sirmundi S. I. ad Capitula Caroli Calui et successorum, fol.  123. Quamlibet hic, quia bella occasio est, inserere cum quod ab scriptoribus nostris tacita pretermittatur, tum etiam quod tam Emeritensium oppressas res, quam animos ad omnem bellice uirtutis aleam promptissimos contineat. Hec illa:


HLUDOuICUS, diuina ordinante prouidentia, Imp. Aug. omnibus primatibus et cuncto populo Emeritano in Domino S.

Audimus tribulationem uestram et multimodas angustias quas patimini per crudelitatem regis Abdiraman, qui uos per nimiam cupiditatem rerum uestrarum, quas nobis auferre conatus est, sepissime uiolenter oppressit; sicut et patrem eius Abolaz fecisse comperimus: qui iniustis superpositionibus censum, cuius debitores non eratis, sibi soluere cogebat, et propter hoc de amicis inimicos, et de obedientibus sibi contrarios atque inobedientes effecerat. Quia et libertatem nobis tollere et iniustis censibus ac tributis  nos onerare, atque humiliare molitus est. Sed, ut audiuimus, uos semper sicut uiri fortes iniurias ab iniquis regibus uobis illatas fortiter repulistis, et crudelitati atque auiditati eorum uiriliter restitistis. Quod et uos modo facere multorum relatione didicimus. Quapropter complacuit nobis ad uos has litteras dirigere, uosque consolari, atque exhortari, ut in ea qua cepistis, libertatis uestre defensione contra crudelissimum regem perseueretis, et furori atque seuitie illius, sicut hactenus fecistis, cedere non dignemini. Et quia idem rex certissimus aduersarius et inimicus tam noster quam et uester est, communi consilio contra seuitiam eius dimicemus. uolumus enim, cum Dei omnipotentis adiutorio, proxima estate exercitum nostrum ad marcam nostram mittere, ut ibi preparatus sedeat, et exspectet donec uos mandetis quando promouere debeat: si ita uobis bonum uisum fuerit, ut propter uos adiuuandos eumdem exercitum contra communes inimicos nostros, qui in marca nostra resident, dirigamus. Ad hoc ut si Abdiraman, uel exercitus  eius, contra uos uenire uoluerit, isti per nostrum exercitum impediantur, ut illi et exercitui eius in adiutorium contra uos uenire non ualeant. Nam certos uos facimus, quod si ab illo uos auertere, et ad nos conuertere uolueritis, antiqua libertate uestra plenissime et sine ulla diminutione uobis uti concedimus, et absque censu uel tributo, immunes uos esse permittimus: et non aliam legem, nisi qua ipsi uiuere uolueritis, uos tenere iubemus: nec aliter erga uos agere uolumus, nisi ut uos amicos et socios defensione regni nostri honorifice habeamus. Optamus uos in Domino semper bene ualere. Hucusque Hludouicus ad Emerite urbis ciues, cuius laudibus  non immerito accensenda auctoritas illa erit, quam ex conciliorum doctrina, martyrum gloria et uirorum illustrium memoria adepta cunctis temporibus Emerita est. De singulis meo more, hoc est breuiter. Synodos Emerite plures olim habitas testimonio Scriptorum scimus, e quibus uix nomina temporum iniuria reliquit.

 Circa ann. 254, uti habentur frequentes synodi, Tarracone, Hispali, Carthagine, Bracare, Toleti, sic etiam Emerite, an baptismus collatus ab hereticis cum intentione faciendi quod Ecclesia pretendit, ualidus sit? Et conclusum, ualidum esse, nec sit ab hereticis baptizatos baptizandos; teste Iuliano archipresb. Tolet., qui uixit ann. Dom. 1050, in Chron. De qua re multa Baron. ad ann. 217 et 158, que hic non compilo.

Circa ann. 306. Aliud ex tribus metropolitanis Emerite Auguste, circa questionem, que tunc in Hispania plurimum agitabatur, utrum esset maius sacramentum, baptismus an confirmatio? qua de re consulta est sedes apostolica; eodem auctore. Questioni huic facit satis Melchiades PP. etiam Hispanus epist. Hispan. Episc. scripta uolusiano et Rufino Coss., que exstat tom. I Conc., fol. 188, Rom. edit.

Circa ann. 354. Aliud de recipiendis lapsis iam penitentibus  Emerite, uti etiam Toleti, Bracare, Hispali, Tarracone cum numeroso cetu prouincialium; ex eodem.

Circa ann. 385. Emerite Aug. in Hisp. Idacius Episcop. metropol. prouincie  Lusitanie contra Priscillianum concilium contrahit; auctore Fl. Lucio Dextro in Chron., assentiente Seuero Sulpicio lib. II Sac. Hist., a quo diuersum fuisse, quod in collectione illustriss. G. de Loaisa arch. Tol. et Hisp. prim., fol. 108. exstat, in Notis ad Dextrum olim asserui. Concilii sic habet, In nomine Patris, et Filii, et Spiritus sancti. Synodus, que gesta est in prouincia Lusitanie apud urbem Emeritensem, que caput eius dignoscitur esse XII episcop. in unum collectorum die uIII Id. Nou. ann. 18 sereniss. et piiss. Reccesiunthi regis, er. 701, hoc est ann. 667. De quo uid. Innocentius III P. M. Epist. ad Petr. Compostell. tom. II Epist. Pontif.

Hec de conciliis. De Martyribus etiam obiter. Inter omnes principem locum habet

 Germine nobilis Eulalia,
Mortis et indole nobilior
Emeritam sacra uirgo suam,
Cuius ab ubere progenita est
Ossibus ornat, amore colit.
Ut canit Prudentius peta noster, et pius et eruditus hymn. de illius laud. Unde uenantius Fortunatus Opusc. de uirgin. lib. uIII:

Eulalia Emerita tollit ab urbe caput,
quam cum Barcinonensi eiusdem nominis et etatis uirgine in eadem persecutione martyrium passa confundit Equilinus lib. I, cap. 54, Mauineus Siculus et alii; nec mirum cum in Breuiario Gothico Barcinonensi uirgini attribuantur que Emeritensis sunt, ut pluribus disserui ad Dextr. ann. 300.: Eulalie prestabat comitatum  Iulia conuirginalis eius, et cum iter facerent, dixit ei B. Eulalia: Notum sit tibi, domina soror, quia nouissima uado, sed prior patiar. Unde in Martyrol.  Bede, Usuardi, Adonis et Romano 10 Decemb., B. Eulalie socia et illi ad passionem properanti comes indiuidua dicitur adhesisse; Emerite nempe, non Barcinone, ut putat Equilinus episcopus lib. I, cap. 55, et uolaterranus lib. XuI anth. emendandi ex uaseo ad ann. 306. Emerite etiam in Hisp.  passio S. Lucretie u et M., que in persecutione Diocletiani sub Datiano preside martyrium consummauit. Nec non apud Emer. Hisp. ciuit. natalis S. uictoris militaris, qui cum duobus fratribus Stercatio et Antinogeno diuersis examinatus suppliciis, martyrium consummauit, ut ait Ado uiennens. 24 Iulii, et Rom. Martyr. Apud Thomam Trugillum tom. II Thes. Concion. et Amb. Moral. X, cap. 20. Emerite tribuuntur SS. MM. Hermogenes et Donatus cum aliis uiginti duobus, de quibus Beda, Usuardus, Martyr. Rom. et Wandalbertus 12 Decemb. agunt. Hos in paludem profundam demersos martyrium consummasse fama est, et apud Emeritenses palus ipsa uulgo Martyrum uocata testatur. Non absimiliter  Fides et Sabina Emerite passe sunt, si Didaco Roderico de Almela seu Ferdinando Perecio de Gusman cap. 5, Tit. 3, lib. III, ualerii Scholastici et uass. ad ann. 306 credendum est. Nec immerito iis accensemus SS. Christi martyres martyris Marcelli filios, et martyrum aliorum fratres Seruandum et Germanum eremite comprehensos, et ad martyrium ductos, ut testis est Isidorus in Breuiario; de quibus uid. Athanasius Lobera c. 26, part. II, rerum Legionens. Non pretermittam tacitum Decianum, de quo Iulianus in Chron. ad ann. 388: Celebratur adhuc memoria S. Daciani uel Deciani u. C. philosophi Stoici, ciuis Emeritensis; quem adeo celebrat Martialis, passi sub Adriano Rome cum aliis 4 die mensis Iulii. Et Decianum passum Rome eodem die testatur Martyrol. uetus et nouum Rom. Ecclesie; et Decianum amicum Martiali, cui etiam alii Christiani cari eruditionis et potentie gratia fuere, ut Marcellus Eugenius, uitalis  Pudens et Claudia, aliique, uti ad Dextrum docui, notum est ex ipso Martiali epig. 9, 39 et 59, lib. I et lib. II. Stoicum etiam scimus ex ipso etiam epig. 39 lib. I, cum

Magni Thrasee consumatique Catonis
Dogmata
Decianum sequi dicat: Emeritensem etiam uocat lib. cod., epig. 58:

Gaudent iucose Canio meo Gades
   Emerita Deciano meo.

Inter purpureas martyrum laureas emicat etiam radians corona confessorum Felicis, qui Eulaliam et Iuliam in Rutiano predio comitatus est, et Donati presbyteri, a quo edocta Eulalia ab eius infantia rudimentis ut Christum fateretur, ut Breuiaria antiqua Palentinum et Salmantin. testantur. De iis uid. Mor. lib. X, cap. 20; Mariet. part. I, lib. I, cap. 40, et Padill. cent Iu, cap. 14. Quid plures? Plures Paulo nostro debemus, quos hic non repetam. Tantum  addam, precipuum Emeritensium erga Deiparam uirginem Mariam ab antiquissimis temporibus amorem et cultum, sed uerbis Iuliani in Aduersar. Ab Apostolicis temporibus maxima per Hispanias in B. uirginem deuotio et singularis amor; quam, cum in uiuis esset, inuisebant peregrini quotannis cum muneribus, eratque frequentissima celeberrimaque peregrinatio ex totius orbis partibus ad eam. Precipue ciuitates he mittebant suos peregrinos Tarraconenses, Pampilonenses, Barcinonenses, Idienses, Cesaraugustani, Bracarenses, Clunienses, Asturicenses, Toletani, Emeritenses, quibus, eorumque ciuitatibus uirgo sanctiss. benedicens, et in suam tutelam recipiens, domum letos et deuotos remittebat.

Alios etiam bellica uirtute et litterarum laude illustres Emerita dedit, quos etsi tacitos nunc pretermittam,

 Aget penna haud metuente solui
   Fama superstes.

Inter militari gloria claros uir. illust. Claudium ducem Emeritensem

Unum pro cunctis Fama loquatur. .
De quo plura ad cap. 19 Pauli. Inter scriptores,

Si quis Cecropie madidus, latieque Minerue
   Artibus.
Emeritam ornat.

Dispeream si non hic Decianus erit
Ut illius amici uerba usurpem epig. 40, lib. I, a quo inter Catullum, Maronem, Liuium, Nasonem, Senecas, Lucanum et alios scriptis insignes uiros Decianus etiam celebratur epigr. 62 eiusd. lib. Nec inferiori gloria dignus Idacius Hisp. Episcop. cognomento et eloquio clarus  qui scripsit quemdam librum sub Apologetici specie, in quo detestanda Priscillianorum dogmata et maleficiorum eius artes libidinumque eius probra demonstrat, ostendens Marcum quemdam Memphiticum, magice artis scientissimum, discipulum Manis fuisse et Priscilliani magistrum. Hic autem cum Ursacio episcopo ob necem eiusdem Priscillani, cuius accusatores exstiterant, Ecclesie communione priuatus, exsilio condemnatur, ibique die ultima fungitur, Theodosio maiore et ualentiniano regnantibus. De eo uide quod superius, cum de episcopis agebamus, dictum iam est.

Eruditorum agmen claudat Paulus noster, quem primi a multis desideratum et laudatum nunc damus, ut in eo cuius causa hoc, quidquid est, libelli impensum est, cum Deo quiescamus.




ANNO DOMINI DCX-DCXII.
GONDEMARUS, REX GOTHORUM.





NOTITIA HISTORICA IN GONDEMARUM.


 Gundemarus, Witterico occiso, Gothorum regnum continuo obtinuit, salutis anno sexcentesimo decimo: an coniurationis princeps regnandi spe tantum facinus suscepit; an procerum suffragiis, cum bello  paceque prudentia esset singulari? Francorum uiribus adiutum arbitror , qui Witterico infensi erant, regem factum: argumento uestigalis annui quod Francis a Gundemaro solui consueuisse satis constat ex Bulgarani comitis, Galliam Gothicam pro rege ea etate gubernantis, litteris: que ad hanc diem Compluti et Oueti inter ueteres schedas librosque seruantur. Unde preterea intelligitur Gundemari legatos a Francorum regibus semel uiolatos, sacros etiam inter gentes barbaras. In quo, etsi commisisse uidebantur ut hostium loco essent, noua missa legatione, Hispanis oratoribus ne conueniendi quidem reges potestatem factam. His iniuriis Bulgaranus animo commotus, Theodorici oratores aditu Hispanie prohibuit; et,  cum ad bellum spectaret, correptis repente armis, Iubinianum et Corneliacum oppida, que ex federe a Reccaredo cum Francis inito Brunechildi cesserant, in Narbonensi Gallia, pulso Francorum presidio, ad  Gothorum potestatem reuocata. Ea ne Francorum armis repeterentur Brunechildis morte factum arbitramur non multo post consecuta, nulla ex se prole superstite. In Hispania Gundemarus uascones imperio denuo rebellantes, ducesque et copias, quibus Romani limitis custodia in Hispania credita erat, prospero belli euentu exagitauit, salutis anno sexcentesimo duodecimo, Toletique ex morbo obiit. Regnauit annum unum, menses decem, dies tredecim: ex Hilduara uxore nullam, quod sciatur, prolem reliquit. Quo tempore Romanam rempublicam in Oriente Heraclius, Phoce successor, obtinebat. Ecclesiam Romanam post Gregorium, Sabinianum, Bonifacium III, Bonifacius eo nomine Iu gubernabat; Ecclesiam Toletanam Euphimii, Tonantii, Adelphii  successor, Aurasius studiis litterarum doctrineque, animi magnitudine et probitate cum quouis priorum comparandus. Eo pontifice atque adeo primo anno regni Gundemari, uiginti quinque presules ex uariis Hispanie partibus Toletum conuocati in causa Toletani episcopi et episcoporum prouincie Carthaginensis, conuentu coram rege eiusque iussu habito, disceptarunt. Euphimius enim Toletanus presul in superioris Toletani concilii actis se metropolitanum per imprudentiam dixerat prouincie Carpetanie. Reliqui presules Carthaginensis prouincie, que regionibus multo latior erat, Euphimii subscriptionem uertentes ad occasionem libertatis, Ecclesie Toletane parere recusantes, ad dicendam causam uocati, sententiam mutare compulsi sunt: cum secundum Aurasii iura, tum a rege pronuntiatum  esset, tum ab episcopis, in quibus Leandro fratri iam defuncto successor Isidorus Hispalensis, Innocentius Emeritensis, Eusebius Tarraconensis, et preter hos, nisi codices sunt uitiati, Beniamin Dumiensis erant.  Quam sententiam separato codicillo Carthaginensis prouincie presules quindecim, quorum res agebatur, confirmarunt. Protogenes, sancte Ecclesie Segontinensis, Theodorus Castulonensis, Minicianus Segobiensis, Stephanus Oretanus, Iacobus Mentesanus, Magnentius ualeriensis, Theodosius Ercauicensis, Martinus ualentinus, Tonentius Palentinus, Portarius Segobriensis, uincentius Bigastriensis, Eterius Bastitanus, Gregorius Oxoniensis, Presidius Complutensis, Senabilis Elotanus. Unde intelligitur Toletani metropolitani ditione multo plures Ecclesias olim quam nostra etate contineri. Nam de primatu, quem in omnes Hispanie Ecclesias obtinet, neque nunc disputamus, neque tunc de illo suscepta erat disceptatio. Ex Montani, haud dubium, tempore olim Toletani episcopi, conuentu in ea urbe habito, ius in omnes  Carthaginensis prouincie Ecclesias presulibus Toletanis datum, ipsi quorum causa agebatur confitentur: ut huius conuentus acta et horum episcoporum sanctio manifesto declarant.





FLAuII GONDEMARI GOTHORUM REGIS DECRETUM DE ECCLESIA TOLETANA.




 Flauius Gundemarus rex uenerabilibus Patribus nostris  Carthaginensibus sacerdotibus.

Licet regni nostri cura in disponendis atque gubernandis humani generis rebus promptissima esse uideatur, tunc tamen maiestas nostra maxime gloriosiori decoratur fama uirtutum, cum ea que ad Diuinitatis et religionis ordinem pertinent, equitate rectissimi tramitis disponuntur; scientes ob hoc pietatem nostram non solum diuturnum temporalis imperii consequi titulum, sed etiam eternorum adipisci gloriam meritorum. Nonnulli enim in disciplinis ecclesiasticis, contra canonum auctoritatem, per moras precedentium temporum, licentiam sibi de usurpatione preteriti principis fecerunt: ita ut quidam episcoporum Carthaginensis prouincie non reuereantur, contra canonice auctoritatis sententiam,  passim ac libere, contra metropolitane Ecclesie potestatem, per quasdam fratrias, et conspirationes, inexplorate uite omnes episcopali officio prouehi, atque hanc ipsam prefate Ecclesie dignitatem imperii nostri solio sublimatam contemnere; perturbantes ecclesiastici ordinis ueritatem, eiusque sedis auctoritate, quam prisca canonum declarat sententia, abutentes. Quod nos ultra modo usque in perpetuum fieri nequaquam permittimus, sed honorem primatus, iuxta antiquam synodalis concilii auctoritatem, per omnes Carthaginensis prouincie ecclesias Toletane ecclesie sedis episcopum habere ostendimus: eumque inter suos cepiscopos, tam honoris precellere dignitate quam nominis; iuxta quod de metropolitanis per singulas prouincias antiqua canonum traditio sanxit, et auctoritas uetus permisit.  Neque eamdem Carthaginensem prouinciam in ancipiti  duorum metropolitanorum regimine contra Patrum decreta permittimus diuidendam, per quod oriatur uarietas schismatum, quibus subuertatur fides, et unitas scindatur; sed hec ipsa sedes, sicut predictum est, antiqua nominis sui, ac nostri cultu imperii, ita et totius prouincie polleat ecclesie dignitate, et precelleat potestate.

Illud autem quod iam pridem in generali synodo concilii Toletani a uenerabili Euphemio episcopo manus subscriptione notatum est, Carpetanie prouincie Toletanam esse sedem metropolim, nos eiusdem ignorantie sententiam corrigimus: scientes procul dubio Carpetanie regionem non esse prouinciam, sed partem Carthaginensis prouincie, iuxta quod et antiqua rerum gestarum monumenta declarant.  Ob hoc, quia una eademque prouincia est, decernimus ut, sicut Betica, Lusitania, uel Tarraconensis prouincia, uel relique ad regni nostri regimina pertinentes, secundum antiqua Patrum decreta, singulos noscuntur habere metropolitanos, ita et Carthaginensis prouincia unum eumdemque, quem prisca synodalis declarat auctoritas, et ueneretur primatem, et inter omnes comprouinciales summum honoret antistitem; neque quidquam contempto eodem ultra fiat, qualia hactenus arrogantium sacerdotum superba tentauit presumptio. Sane per hoc auctoritatis nostre edictum, amodo et uiuendi damus tenorem, et religionis, uel innocentie legem; nec ultra postmodum inordinata licentia ab episcopis similia fieri patimur, sed per nostram clementiam preterite negligentie, pietatis intuitu, et ueniam  damus, et indulgentie opem concedimus: et dum sit magna culpa hactenus deliquisse, maioris tamen ac inexpiabilis censura tenebit obnoxios, qui hoc nostrum decretum, ex auctoritate priscorum Patrum ueniens, temerario ausu uiolare tentauerint: nec ultra ueniam delicti faciemus admissi, adempti, si dehinc honorem eiusdem Ecclesie quilibet Carthaginiensium sacerdotum contempserit; subiturus procul dubio  inobediens tam degradationis, uel excommunicationis ecclesiastice sententiam, quam etiam nostre seueritatis censuram. Nos enim talia in diuinis Ecclesiis disponentes credimus fideliter regnum imperii nostri ita diuino gubernaculo regi, sicut et nos cultum ordinis, zelo iustitie accensi, et corrigere studemus, et in perpetuum perseuerare disponimus




ANNO DOMINI DCXII.
MARCUS CASSINENSIS, S. BENEDICTI DISCIPULUS.





NOTITIA HISTORICA IN MARCUM CASSINENSEM.


 Marcus peta, S. Benedicti Cassinensis circa an. 610 discipulus et familiaris, teste Sigeberto c. 33, uitam S. Benedicti a Gregorio Magno  descriptam deflorauit heroico breuiloquio, et pauca  superaddidit. Prodiit in Prosperi Martinengi Brixiensis tomo tertio Pematum ueterum, curante Arnoldo Wiono, Rom. 1590, in-4o, et in Mabillonii S. c. I Benedictin. p. 28, iam pridem  lecta Paulo Diacono et Aldeuraldo, ut Ioannes Baptista Maurus ad Petri Diaconi cap. 3 annotauit. Idem Petrus docet Marcum scripsisse de situ et constructione cenobii Cassinensis. Edidit Angelus e Nuce ad calcem Chronici Leonis Ostiensis, qui huius carminis meminit III, 20. Exstat etiam tomo Iu Thesauri Italie Muratoriani, p. 605.





MARCI CASSINENSIS MONACHI CARMEN DE S. BENEDICTO.




 Ceca profanatas coleret dum turba figuras,
   Et manibus factos crederet esse deos,
Templa ruinosis hec olim struxerat aris,
   Queis dabat obsceno sacra cruenta Ioui.
Sed iussus ueniens, eremoque uocatus ab alta,
   Purgauit sanctus hanc Benedictus humum.
Sculptaque confractis deiecit marmora signis,
   Et templum uiuo prebuit esse Deo.
Huc properet, celos optat qui cernere apertos
   Nec remouet uotum semita dura pium.
Semper difficili queruntur magna labore,
   Arctam semper habet uita beata uiam.
Huc ergo cum scelerum depressus fasce subissem,
   Depositum sensi pondus abesse mihi.
Credo quod et felix uita fruar insuper illa
    Oras pro Marco si, Benedicte, tuo.
Hunc plebs stulta locum quondam uocitauerat arcem,
   Marmoreisque sacrum fecerat esse deis.
Quod tunc si uero signasset nomine quisquam,
   Tartareum potuit iure uocare Chaos.
Ad quem cecatis errantes mentibus ibant
    Improba mortifero reddere uota Ioui.
Sed puto preuise culmen signauerat aule,
   Nomine tunc arcis templa moderna uocans.
In quibus eterne damnatur porta gehenne,
   Arxque modo uite est, que fuit ante necis.
De qua stelligeri pulsatur ianua celi,
   Dum canit angelicis turba beata modis.
De qua colloqueris uero, Benedicte, Tonanti,
   Monticula et sacri dux eremita chori.
Ad quam tu ex alio monitus cum monte uenires,
   Per deserta tibi, dux, uia, Christus erat.
Namque duos iuuenes biuium perduxit ad omne,
   Qui te firmarent quod sequereris iter.
Hic quoque uiuenti iusto predixerat uni,
   His tu parce locis, alter amicus adest.
Te sibi sublato tenebris mons celitus horret,
    Et pallet nebulis concolor ipse suis.
Merent, et largis distillant fletibus antra,
   Cumque suis plangunt tabida lustra focis.
Teque lacus liquidi uero fleuere dolore,
   Et sparsit laceras silua soluta comas.
 Credar ficta loqui, nisi te, ne solus abires,
   Tres subito corui promeruere sequi.
Hic quoque te clausum populi te teste requirunt,
   Exspectas noctis cum pia festa sacre.
Qui uelut orbati raucis tibi flere querelis
   Instant, conuictu quod caruere tuo
Ast huc perducto scopuli cessere, rubique
   Siccaque mirandas terra retexit aquas.
Certum est mons Christi quod montibus imperet ipsis,
   Subiecit pedibus mons caput ipse tuis.
Utque suum tu sancte superuegetere cacumen,
   Submisso tumidam uertice planat humum.
 Neue fatigentur qui te, Benedicte, requirunt,
   Molliter obliquum flectit ubique latus.
Hunc mons ipse tamen iuste tibi reddit honorem
   Qui meruit tantum te decorante bonum.
Arida tu cuius hortis componis amenis,
   Nudaque fecundo palmite saxa tegis.
Mirantur scopuli fruges, et non sua poma,
   Pomiferisque uiret silua dumata comis.
Sic hominum steriles in fructum dirigis actus,
   Sicca salutari flumine corda rigans.
Sic, rogo, nunc spinas in frugem uerte malignas,
   Que lacerant Marci pectora bruta tui.




ANNO DOMINI DCXu.
SANCTUS WARNAHARIUS LINGONENSIS PRESBYTER.





NOTITIA HISTORICA IN S. WARNAHARIUM.


 Warnaharius, uel Warnacarius, presbyter ecclesie Lingonensis in Galliis, initio seculi uII a Ceraunio episcopo Parisiensi rogatus, Acta Martyrum descripsit, ex quibus adhuc exstant: Acta SS. Tergeminorum, h. e. Speusippi, Eleusippi et Meleusippi, edita a Surio, die 17 Ian., pag. 392, et Bollando, tom. II Ian., p. 76, quem etiam confer  p. 73. Item Acta S. Desiderii episcopi Lingonensis, qui sec. II martyrium subiit, que exstant it, Actis SS. Maii, tom. u, pag. 244. Prefatio horum Actorum ad Ceraunium habetur etiam in Gerardi Dubois Hist. Eccles. Paris. III, 6, n. 12. uide Historiam Gallie litterariam, tom. III, p. 524.





SANCTI WARNAHARII LINGONENSIS PRESBYTERI ACTA SS. MARTYRUM TERGEMINORUM SPEUSIPPI, ELEUSIPPI, MELEUSIPPI.





PROLOGUS AUCTORIS.


1. Sancto et a me pontificali apice preferendo, Domno [a 1Kb] Ceraunio pape, Warnaharius salutem.

Precipuis beatissimorum episcoporum personis assidue cequari meritis non desistens, in omni conuersatione sacerdotii, sancta quotidie exornari religione festinans, diuinarum litterarum legendi  studio uniuersa dogmata peragrasti: nunc sanctorum martyrum gesta, ad laudis tue cumulum, pro amore religionis congregare in urbe Parisiaca deuotus intendis. Unde [b 1Kb] sancto Eusebio Cesariensi in emulationis studio cequandus es, et pari glorie dono perpetualiter memorandus. Da ueniam nostre imperitie, quoniam te tantum laudare non sufficimus,  quantum esses cordi si facundia succurreret preferendus. Gesta sanctorum geminorum, qui in suburbio Lingonice ciuitatis pretiosam adepti sunt consummationem martyrii uel beatissimi [a 1Kb] Desiderii martyris et antistitis ipsius ciuitatis, sicut deuotionis studio imperastis, ita desiderantissime me famulationis obedientie cognoscatis.



CAPUT PRIMUM. S. Benigni ad Lingonas aduentus.

2. Gloriosa martyrum certamina studiosius reserare Christo auctore compellimur, in cuius fidei amore acta fuisse procul dubio confitemur. Igitur sancti tres gemini fratres Speusippus, Eleusippus et Meleosippus, cum quantis ad martyrii dignitatem premiis peruenerint, explanare potius quam preterire  plenissima conuenit ratione. Admirandum satis est et Dei omnipotentis predestinatione multipliciter preferendum. Ergo huius rei ordinem prosequentes, et gratiarum beneficia largitoris diligentius perpensantes, principium publicemus.

3. Denique sanctus Polycarpus [b 1Kb] Ephesi urbis episcopus, doctrina beatissimi Ioannis apostoli et euangeliste perfecte instructus, Spiritu sancto repletus. fidei ducatu cupiens Christi militiam ampliare, per diuersas mundi partes suos dirigebat discipulos, uerbum Domini nostri Iesu Christi gentibus fiducialiter predicare. Audiens itaque Aurelianum imperatorem post discessum [c 1Kb] Seueri impii persecutoris crudelissimam denuo resuscitasse persecutionem, et quod malo peior princeps principi successisset in  regno, et Galliarum prouincias coram se suisque presidibus, ac generaliter in cuncto populo sibi subdito promulgasse edictum et decreuisse ut diuersis omnes omnino punirentur suppliciis Christiani, beatus Polycarpus sanctos Dei sacerdotes, id est, [d 1Kb] Andochium et [e 1Kb] Benignum presbyteros, et Thyrsum diaconum, illuc predicationis causa destinauit, uiros scilicet uirtutibus prestantissimos, in Dei amore diffusos, ad certaminis agonem festinos, pro Christi nomine itinerum labores assumere omnino deuotos, pericula maris sustinere non tardos, peregrinationes ambienter expetere hilares ac parentes pro religione Christi gratanter relinquere, penarum supplicia uel beate mortis passionem desiderare potius quam timere.

 4. Qui uiri tres obedientes sanctis monitis, nauiculam ascendentes, sanctis sanctus ualedicens Polycarpus, ita tradidit in mandatis: Ite, uiri fortes, in fortitudine Christi fortiter dimicantes, per sanctam  Christi confessionem plures commilitones acquirite, cum quibus de uictoria triumphantes, nomen et dignitatis gloriam possitis adipisci sempiternam. Fructus laboris uestri multiplici opulentia cumulentur; iustorum paradisi sedes per uos plurimum de sanctarum animarum acquisitione letentur. His et aliis multis eos sanctus Polycarpus prosequebatur orationibus.

5. Illi uero, nauigantes feliciter, gubernatione diuina ad Massiliensium littora celerius peruenerunt: egressique ad terras, Dei angelo precedente, prosperum iter agentes, [f 1Kb] Aeduam ciuitatem ingrediuntur: ibique Domini prouisione, reperto Fausto, nobilissime familie uiro, senatoria dignitate conspicuo, et pretorianis fascibus sublimato, gratissime ab eodem  hospitio sunt recepti. Quos cum comperisset esse presbyteros, suppliciter postulauit ut amicos uel familiam suam per ablutionem baptimatis efficerent Christianos. Ille uero, propter eminentem persecutionem, Christum colebat occulte. Obtulit etiam et filium suum, [g 1Kb] Symphorianum adolescentem, sanctorum predicationibus uel diuina predestinatione succiduis temporibus preclarum martyrem futurum. Et sanctis tradens manibus, ut a sancto baptizaretur Benigno, et de sacro fontis lauacro a sancto susciperetur Andochio, attentius deprecatus est. Illi uero opus ad quod uenerant alacres peragentes, et tanti uiri obtemperantes precibus, per baptismi gratiam, uoluntatis sue desideriis in omnibus satisfecerunt.

6. Post hec cum prefatus Faustus causam petitionis  per collationem sermonum sanctorum sacerdotum diligentius explorasset, sororem nepotesque eius in memoriam diuina pietas perduxit. Tunc ait eis: Est mihi soror germana, Leonilla nomine, illustris matrona, ciuis urbis Lingonice; cui sunt nepotes ex filio tres gemini fratres uno partu simul editi, litteris liberalibus eruditi, paterna tamen traditione adhuc gentili errore uiuentes; quos mater desiderat ad Christi militiam sociare. Subuenite, sanctissimi sacerdotes, suis deuotionibus, et nobilissimam nobilitate familiam, quam cepistis. His dictis, sancti uiri, rem pro qua uenerant attentius pertractantes, placuit utrisque consilium, ut sanctus Benignus ad territorium Lingonicum illustrandum, iuxta Dei sententiam, properaret. Sancti uero Andochius et Thyrsus,  Augustodunensem uillam plurimum in diuinis predicationibus augmentantes, non post multum spatium temporis sub Aureliano principe felici sunt coronati martyrio. Sanctum itaque Benignum prefatus  Faustus sorori sue pro munere diuino, sicut erat, de presenti transmisit. Illa eum scilicet ueluti manna, quod de celo descendit, cum omni ueneratione suscepit.



CAPUT II. Tergemini, auie monitu, et somniis ad fidem inuitati.

7. In eadem igitur die memorati nepotes sui in agro cui Palmasius nomen est, ad simulacrum [a 1Kb] Dee Nemesis ritu solito profana sacrificia offerebant, et de superstitiosis libaminibus auie sue residua reseruauerant: quam inuitantes ad conuiuium seruata protulerunt. Illa uero, omnia proiiciens canibus, respuit tanquam stercus. Tunc accedens ad eos eminus cum sancto Benigno talia cepit uerba producere: Charissimi nepotes, cognoscite Dominum nostrum Iesum  Christum uerum Deum esse, cui angeli et omnis creatura iustam exhibent seruitutem, qui mundum omnem constituit, omnemque rerum materiam libratam uerbi subita dispositione composuit; celi altitudinem eadem uisione extendit; terrarum spatia multiplicia late latius dilatauit; immensum abyssi pelagus congregari et littoribus coarctari momentanea sententia ordinauit: pinxit celum stellis, et duo luminaria precipua constituens, que omnia succidua uicissitudine que fecerat exornarent, ac uestita lumine cuncta detegerent, omnino decreuit; mare omne in piscium habitatione ad preambulandum concessit; diuersis arboribus et graminibus tellurem omnem uestiuit; omnia que mundi queque animantia crescentia, uel uiuentia sunt, eadem constitutione  creauit. Postremo hominem ad imaginem et similitudinem suam formauit, quem ad hoc sapientie et intelligentie singulari dono locupletauit, ut tantam mundane magnitudinis fabricam, uel omnia que patrauit diligentius requirat, ut discernat bonum a malo ne per ignorantie desidiam postponat auctorem, sed ut simulacris hominum manu factis ex diuersis metallis, sensu carentibus, et omni uitali spiramine desolatis, ad humanam deceptionem diabolica adinuentione figuratis, non solum culturam uenerationis iis exhibere non debeat, uerum etiam ut immunda in omni abusione despiciendo diffugiat. Ipsius enim peruersa adinuentio in hoc mundo idola figurauit, qui Adam primum hominem in paradiso constitutum, per preuaricationem decepit. Derelinquite  ergo, dulcissimi nepotes, omnia idola demonibus consecrata, et creatorem omnium rerum Dominum nostrum Iesum Christum sine ulla ambiguitate confitemini. Hunc [b 1Kb] uirum sanctum Benignum, quem stantem coram uobis cernitis, de longinqua regione ad uos pietate diuina credite fuisse transmissum. Attendite igitur ad uerba oris eius: Dei enim sunt precepta, que de ore eius procedunt, discite ab eodem doctrinam plus omni munere copiosam et uestre saluationi super omnia opportunam.

8. Dum hec saluberrima alloquia sancta Leonilla  cum sancto Benigno suis nepotibus predicaret, et in cordibus eorum iam inspirata gratia diuinitus conualesceret, miro pariter astiterunt stupore defixi, et se inuicem intuentes, considerantesque omnia que eis dicta fuerant, et conuersi ad auiam suam unanime dixerunt una uoce: Quare tantam et tam precipuam rem, tam diu tectam silentio tenuisti? cur nobis ueritatis uiam et lumen preclarum tantis temporibus occultasti? Quibus illa blando sermone respondens, eleuans oculos et manus ad celos expandens, Deo gratias agens, infit: Filius meus, pater uester in tanta cordis perseuerauit duritia, ut in tartarea sede demersus, delictorum obumbratus caligine, desolatus omni sapientia et intellectu, cecatus peruersitatis consilio, Christum Dominum nec  credidit nec unquam uoluit confiteri. Quid ei prodesse poterat sermo diuinus, cuius interiora cordis incredulitatis malitia ad integrum possidebat, et lumen uerum circumseptus idolorum caligine uidere non poterat? Ipse fecit mihi hactenus taciturnitatis silentium custodire, dum timui ne sua inimica suasione uos faceret a recto tramite perpetualiter deuiare. uoluntate enim Dei eo deficiente omnia impedimenta sublata sunt. Ecce nunc tempus acceptabile. Aperite ergo oculos cordis et corporis, celum potius intuentes, idolorum inimicam saluti uestre culturam, Domini Christi repleti gratia, ab animis uestris radicitus exstirpate, ut possitis ad eterna gaudia peruenire.

9. Dum hec et alia plura beata Leonilla cum  sancto Benigno nepotibus suis narrasset, ut credulitatis indicia diuina pietas in eisdem patefaceret, uisiones quas nocte preterita uiderant in memoriam reuocauerunt. Primus Speusippus dixit: uidebam me in uisione noctis preterite, in sinu auie mee, que mamillam suam plenam lacte labiis meis infundens, dicebat: Speusippe, bibe lac, quoniam in agone et certamine cum ueneris, quanto plus biberis, tanto fortius et uelocius uinces. Et hec cum dixisset Speusippus, Eleusippus ait: Credite et me huiuscemodi uidisse uisionem: uidi in celo super sedem magnam sedentem, quasi ex electro et gemmis, maiestatis potentia radiantem, cuius splendor immensus meum obumbrabit aspectum, et ob stuporem nimium pauor cordis mei terruit intellectum.  Tunc is uultu sereno me uocans ad se, dixit: Noli timere, coronam uictorie promereberis. Tertio loco Meleusippus uisionem suam exposuit: uidi et ego nescio quem regem magnum satis, singularia sceptra tenentem. Hic nos tres pariter ad suam militiam prouocabat, preclaris balteis accingebat, magno nos pretio a captiuitatis uinculo redimebat, perpetue libertatis nostre premia aureis litteris scribebat, donis non indeficientibus simul remunerabat. Super his ad me hortandum addidit, dicens: Meleusippe, uos tres fratres in meo palatio collocare decreui,  et eternis premiis pariter coronare. Auia uestra cunctis diebus ac noctibus pro uestra salute supplices preces effundit ut recto tramite gradientes, liberati de tenebrosa caligine, uerum lumen contemplari possitis, et de condemnatione mortis ad uitam ueniatis perpetuam. Hec et alia plurima adhortationum uerba mihi rex, quem dixi, narrauit in uisu. O quam admirandas, quam concordantes et unius rei indicia designantes, uel in perpetua memoria retinendas, in noctis tenebris adhuc positi, illuminati iam predestinatione ex gratia Spiritus sancti, tres fratres gemini meruerunt uidere uisiones! His tribus pueris, obtentu auie, antea est Trinitas reuelata per gratiam, antequam plenam Christi perciperent disciplinam. uiderunt illuminatis ex parte  oculis prius Dominum Deum, quam per oris confessionem plenius cognoscerent Saluatorem.



CAPUT III. Euersis idolis, fidem publice professi.

10. Perpensantes denique infra sancti Gemini de concordationibus uisionum, predicationibus sancti Benigni ac beate Leonille orationibus incessanter instructi, cogitabant attentius quid agere procurarent; desiderantes etiam ut detersa caligine purum claritatis lumen in uisu lucis uisibiliter contemplarentur, et Deum uiuum et uerum sine ulla ambiguitate cognoscerent. Tunc dixerunt ad auiam suam: Indica nobis quid faciamus; ut predicatio uestra, omnibus erroribus effugatis, nostram possit proficere ad  salutem. His dictis beata Leonilla exsultans de sancta confessione nepotum suorum, et Deo gratias agens, dixit ad eos una cum sancto Benigno: Custodite ergo omnia precepta diuina, et Regem regum Christum Deum esse sine dubio credite, separati a nefandis idolis, uosmetipsos Creatori uestro Deo offerte. Docuit autem eos sanctus Benignus omnem sanctam doctrinam, et perfectos in fide Christi confessionem credulitatis ueram et manifestam, per infusionem sancti Spiritus, ut cognouit eosdem ad integrum recepisse, baptismatis ipsius pariter gratia consecrauit. Deinde sanctus Benignus [a 1Kb] Diuionem petiit castrum, ubi plures laboris sui fructus congregans, non post multum tempus pro multis meritis condignam martyrii coronam promeruit.

 11. Sancti uero gemini fratres, confirmati in omni credulitate Christi, seruis suis preceperunt ut simulacrum Nemesis confringerent, et duodecim templa, que in domo eorum erant constituta, funditus euerterent; ipsas etiam idolorum statuas simul in confractionem redactas, protinus dissiparent: feceruntque serui omnia que fuerant a dominis imperata.

12. Interea fama citata percurrens cunctos terminos ciuitatis Lingonice peragrauit, nuntians tres geminos fratres nepotes beate Leonille, illustribus ortos natalibus, ad Christi cultum deuotionis studio  manifestissime declinasse, et Iesu Christi omnipotentis fiducia, Deorum simulacra pro nichilo ducentes et in omni abusione despicientes, a fundamentis cum ipsis idolis euerti iussisse. Crescit rumor immensus in populo, excitantur in iracundiam primates, iudices et sacerdotes idolorum, et nimio furore succensi ad Dei pueros undique conueniunt; congregatique in unum dixerunt primates ad eos: Que uos tam repentina inuasit temeritas? Quis uos persuasit culturam deorum nostrorum relinquere, quam nostri uestrique ueteres ab antiquis temporibus coluisse noscuntur, decreta principum conuellentes? Christum, quem pro Deo adoratis, Iudei ipsum in mortis condemnatione cruci affixerunt. Tum sancti repleti Spiritu sancto dixerunt ad eos: O dementes  in profunda demersi caligine, perpetuis tenebris obumbrati, et nimia grauati mole peccatorum penarum indeficientium morte perpetua condemnati, antiqui hostis errore decepti, quid nos saxa et cetera metalla, in hominum effigies ab hominibus figurata, adorare compellitis, que nullum uite spiraculum habere uidentur? que nichil sunt, nichil sentiunt, pro nichilo ab stultis omnino coluntur. Deus uerus et uiuus Pater et Filius et Spiritus sanctus, unus in trinitate Deitatis et trinus in maiestatis unitate credendus. Dominus noster iehsu Christus ipse est Deus de Deo, Lumen de lumine, Splendor a splendore procedens, qui semper est semperque fuit, et semper ipse sine fine manebit. Ipse fecit omnia que hoc in mundo sunt.

 13. Tunc permoti sunt primates populi et iudices et sacerdotes, qui ad spectaculum uenerant, in nimia iracundia contra sanctos Dei famulos. Exsurgens autem Quadratus iracundia repletus Speusippum et Eleusippum pugno percussit in facie quia ipsi duo tantumlocuti fuerant. Condolens Meleusippus exclamauit, dicens: Cur me de isto percussionis dono cum fratribus meis non fecisti participem? In illis ostendisti optabile principium passionis, me autem quasi pro tuis incredulis actibus honorans a sancto consortio sequestrasti. Unanimes in Christi confessione sumus, equaliter per uestram perfidiam de Christi remuneratione congratulamur. Quadratus dixit: Hodie uos pro contemptu deorum nostrorum diuersis cruciatibus puniri disponimus. Eleusippus  dixit: Quantum nobis maiora tormenta parabitis, tanto amplius nos de Dei gratia confortatis. Palmatius dixit: Nisi linguas eorum radicitus amputemus, non cessabunt loqui iniuriam nostram, uel deorum nostrorum. Speusippus dixit: Si linguas nostras crudelitas uestra carnales absciderit, in interioribus nostris magnalia Dei narrabimus et de sancta credulitate Christi nunquam nos malitia uestra separabit. Iterum Palmatius et Hermogenes aiunt: Infelices unanimiter ad mortis uestre interitum festinatis. Speusippus dixit: Mori enim pro Christi nomine gloriosum est; inde ad uitam celerius perueniemus  eternam, ubi nulla tristitia est, sed gaudia que nullo tempore finiuntur.



CAPUT Iu. uarie cruciati coronantur.

14. uidentesque eos Palmatius et Quadratus et Hermogenes in Christi confessione constanter perdurare, cogitabant attentius quid agerent, uel quibus grauissimis penis affligerentur, quo genere mortis, propter [a 1Kb] meritum eorum qui aduenerant crudelissimo damnarentur. Dum hec diligentius pertractarent, beatam Leonillam seorsum ad se accersiri precipiunt, si forsitan eius blanditiis, et suasionibus parentalibus reuocare eos potuisset ad culturam deorum, ut Christi maiestatis Deitatem per omnia denegarent. Cumque beata Leonilla ad eosdem peruenisset,  dixerunt ei iudices: Perge ad nepotes tuos, et si eos saluare desideras, et a penarum suppliciis, uel mortis liberare interitu, suade eis ut templa restituant que destruxerunt; deos autem nostros adorantes, consuetudinaria offerant sacrificia. Hec et alia plura dicentes, dixit ad eos beata Leonilla: Ibo et suadebo eis omnia que saluti eorum congruunt.

15. ueniens denique beata Leonilla ad nepotes suos, cum cognouisset eos in sancta perseuerare confessione, multa exstitit exsultatione gauisa, prebens omnibus dulcia oscula, lacrymans pre gaudio, et multas Deo omnipotenti preces effundens, et gratias agens Christo, dixit nepotibus suis: Nullus de genere uestro nobilior, nullus ditior, nullus gratior, quam uos, in Christo inuenitur. Omnem progeniem uestram  preclara confessione Christi perpetualiter illustrastis. In tenera etate positi cunctos seniores originis uestre sapientia precessistis. Thesaurum immensum plus omni pretio copiosum per Christi militiam acquisistis. Estote ergo in sancta Christi religione uiriliter perseuerantes. Nulla uos frangat aduersitas, nulle mine, nulla tormentorum supplicia uestros terreant animos fortiter in fide Christi armatos. Regna huius mundi, que uidentur, et cum uita temporaliter finiuntur, nichil sunt: regnum enim Dei inuisibile et sempiternum concupiscere perpetua est, atque perfecta et super omnia opportuna sapientie plenitudo. Per hos temporales labores et subito transitorias penas ad eterna gaudia peruenietis. uidens itaque eos plenos gratie Christi in sua  stabilitate manere et promissam fidem fortiter seruare, Deo commendans cum integra deuotione nepotes, discessit ab eis.

16. Interrogati autem a iudicibus si uellent consentire eis et deorum simulacra publica uoce confiteri; ergo cum illi pertinaci sententia in Christi amore persisterent, et nullatenus uoluissent assensum prebere petentibus, ligatis sursum manibus, pedibus uero deorsum, in arbore una suspensi sunt: tanta uero tormentorum adinuentione extensi, ut pene putarentur ab ipsa membrorum compage separari.  Confortati tamen a Christo, ut uirtutis tolerantia diuinitus interius ministrata, in confessione et credulitate Christi uiriliter permanebant: et in ipsis tormentis suspensus cum fratribus Meleusippus iudicibus insultabat, dicens: Dominus noster Saluator iehsu Christus clauis affixus, in Trinitate colendus, pro nostra redemptione sancto pependit in ligno, unde crucis signaculum adipisci promeruimus. Nos quoque tres sui famuli in uno hoc pendentes stipite pro eius nomine efficiamur gloriosi martyres. O beatum fructum ipsius arboris, que tres portauit martyres, trinitatis nomine consecratos!

17. uidentesque eos iudices confortari, non contristari in suppliciis, dixerunt ad eos: Non in ista arbore sicut uos uelle dicitis, moriemini, sed igne  ultore peribitis. Meleusippus iterum respondens, ait ad eos: Maior nobis erit beatitudinis augmentatio, si per ignem probati transierimus ad Deum, et de tenebris per hunc ignem perpetuam ueniamus ad lucem. Tum denique iudices, propter metum qui aderant populorum, ligna et reliqua que solent focis incrementa prebere expediunt, et ignis copiosus accenditur. Ligatis manibus et pedibus, sancti Gemini in ignem precipitantur. Adfuit Christus Saluator in medio, et disruptis uinculis sancti martyres gloriabantur in igne, et nullum de eis contingebat incendium. O beatus ignis qui tantum [b 1Kb] originale purgauit peccatum et nullum in sanctorum membris diminutionis incendio intulit detrimentum! Adiuuit potius ignis sanctos, per quem nocere uoluit et non  potuit inimicus. Ignis ab incredulis acrius incendebatur, ut sanctorum corpora sine mora comburerentur: sed conuersa misericordia diuina in melius, inde sanctis lumen inexstinguibile preparauit. Flamme ardentes altius eleuate sunt; sed Christi opificio famulantes sanctorum precipuam gloriam ostendebant, que damnose a persecutoribus preparate fuerant ad ruinam. Ignis ad sanctorum membra consumenda uires proprias habere non potuit, quoniam Dei potentia uaporem caloris pro suis sanctis pietatis studio temperauit.

18. uiderunt impii et iniqui persecutores inter immensas flammas exsultare sanctos Geminos et perseuerare illesos, quos putauerunt tanto incendio subito uidere consumptos. Ambulandi sanctis in igne est a Christo permissa licentia, ut maior accresceret  incredulis mysteria diuina uidentibus de confusione tristitia. Defecerunt itaque ligna et omnia ignium incrementa. Sancti uero Gemini, deficientibus flammis, in medio stantes, persecutorum malitias irridebant, dicentes: Data est nobis si uolumus, de presenti ad Christum migrandi potestas; et si adhuc [c 1Kb] de ideramus, uestre dementie uiuentes in hoc seculo insultare concessum est. Nam nobis melius est ad eius epulas festinare ubi feneratio non deficit largitoris. Post sopitum ignem cum increduli ad sanctos Dei Geminos eminus appropinquassent, nullas solliciti  potuerunt uidere in membris sanctorum de incendio cicatrices. Sed ut maior non fieret desiderantibus mora martyrii, et ut preparatas dudum immarcescibiles iam acciperent a Christo remunerante coronas, uidentes choros [a 1Kb] angelorum ad se excipiendos et ante oculos eorum astare paratos; tunc continuo flectentes genua in terra, in oratione prostrati, felici Christi euocatione inuitati, sanctum simul efflantes Spiritum, pariter migrasse noscuntur ad celos.

19. Delata sunt autem corpora eorum ac sepulta a deuotis in [b 1Kb] secundo milliario ab urbe Lingonica, in uico qui uocatur Urbatus, ubi se due uie maxime sociant et alie ante has a diuersa parte se subiungunt: ut ibi et expedita uoluntatis deuotio, et uiantium  opportuna satis subiuncta collatio semper frequens adsit populorum, et ad eorum undique limina ad orationem concursio. Ibique etiam quidquid deuote precantur, obtentu sanctorum germanorum quotidie Deo largiente, prestatur: sanitatum ibidem suffragia per eosdem sedule infirmantibus ministrantur: merentibus confortationis consolatio sine mora conceditur, et precipuus circa basilicam eorum semper additur cultus et opum largitas in melius a deuotis quotidie ampliatur.



CAPUT u. Auia aliique comites martyrii.

20. Illud etiam rationaliter congruit adnectendum, quod ad laudem sanctorum Geminorum augendam, uel cultum religionis dignoscitur pertinere, nam per  eorum sanctam acquisitionem numerus est martyrum, inspirante Deo, ampliatus. uidens denique Ionilla quedam mulier tam pretiosam sanctorum  Geminorum martyrii consummationem, spreto maritali consortio, paruuli et unici filii dulcem relinquens amplexum, inter incredulas turbas adhuc in persecutionis ardore commotas, ueloci cursu properans, exclamauit dicens: Et ego Christi ancilla sum, Christum Deum uiuum et uerum sine ulla ambiguitate pronuntio: idola uestra ignominiosa et uana omnino adorare despicio. His dictis, continuo comprehensa est, et propter metum circumstantium populorum a capillis suspensa est multisque afflicta suppliciis, cum Christum negare coacta nullatenus uoluisset, una cum Beata Leonilla auia sanctorum ad locum deducta martyrii, ad memoratum uicum Urbatum a persecutoribus pariter gladio sunt perempte [c 1Kb] .

21. Neon quoque exceptor geste huius rei atque  scriptor, tradens turboni codicem, inter medias turbas persecutorum ingressus, cupiens sanctorum Geminorum militie beatissime sociari, Christi nomen confessus est. Qui illico a persecutoribus diuersis suppliciis afflictus, et uita temporali exspoliatus, martyrio continuo meruit honorari. Turbon quoque non post multum temporis, doctrina beatissimorum Geminorum perfecte instructus, a persecutoribus captus, et ipse martyrii est remuneratione locupletatus.

22. Acta sunt hec sub Aureliano principe, Palmatio, Quadrato et Hermogene presidibus, sub die sexta decima Kalendarum Februariarum. Adinuentio sanctorum corporum Geminorum, uel dedicatio basilice sanctorum Geminorum excolenda est [d 1Kb] XIu Kal.  Octobr., regnante Christo Deo nostro in secula seculorum. Amen.





SANCTI WARNAHARII LINGONENSIS EPISCOPI uITA SANCTI DESIDERII.





PROLOGUS.


1. Quante [a 1Kb] sint in electis ac predestinatis Dei omnipotentis sacerdotibus uirtutes, beatissimi Desiderii martyris, et pontificis Lingonice urbis, cuius rediuiuo anni circulo festa de more solemnia celebramus, preconia manifestant: cuius etsi gesta  imperita loci rusticitas per ordinem publicare non ualet; ipse tamen suis claris uirtutibus Deo opitulante sese manifestare non cessat. [b 1Kb] Innumera enim sunt bonitatis eius uirtutum insignia, pauca tamen potest [c 1Kb] dicendo nostre tenuitas facundie ut condecet deflorare. [d 1Kb] Quanto namque predictus martyr diuino  prefertur munere gloriosus, tanto magis dictator apparet ad narrandas eius uirtutes per ignorantiam fastidiosus [a 1Kb] .



CAPUT PRIMUM. Irruptio Wandalorum. Martyrium sancti Desiderii et sociorum.

2. Tempore illo cum Wandalorum barbara et gentilis ferocitas ad Galliarum uenisset debellandas prouincias, et, deuictis ac superatis Gallis, Galliarum etiam urbes infestatione bellica plurimum deuastaret, et in rapina prede crudelissime cuncta depopularetur cupiditatis instinctu; nutus Dei, euentus etiam rei atque itineris, gentem ipsam nefandam cum rege eorum [b 1Kb] Crosco ad ciuitatem Lingonas usque perduxit. Tunc uero beatissimus Desiderius in eadem  urbe pontificali officio fungebatur, sacerdos uirtutibus prestantissimus. Et licet [c 1Kb] opposito monte in sublime firma sit ex parte maxima naturalis expositionis munitio, et quadrarum lapidum studiose subiuncta compago muros ipsius ciuitatis efficiat tutiores, ad probandam tamen fidem prefati antistitis, et eorum qui gloriosum martyrium in sancta Christi confessione manentes, cum eodem adepti fuisse dignoscuntur; circumfusa Wandalorum multitudo urbem undique circumuallat et in obsidione perditionis a cunctis partibus ciuitas circumdatur. Nec mora missilibus, fundis, sagittis diuersisque telis euertere menia, acrius impugnantes Wandali, crudelitatis instantia perurgebant. E contra beatissimus pontifex Desiderius, cum suis sacerdotibus, uel ceteris ciuibus, de muro clamabat dicens: Christi  serui sumus, Christum Dominum nostrum Deum uiuum et uerum colimus, qui uniuersum mundum constituit. Nolite in nobis crudele scelus admittere, per quod Dei potentiam contra uos in iracundiam prouocetis.

3. Sed quoniam Dei predestinatione, martyrii prefinita dies aduenerat; terror et metus inde simul ciues omnes unus inuaserat, nec se ultra ulla uirtutis audacia defendere conabantur, sed retro redacti infra menia fugientes, quo quisque pergeret ignorabat. Wandali uero precipiti cursu irrumpentes, ruptis portis ingrediebantur menia. Ast alii scalis appositis in muros diuersa de parte ruentes ignes in [d 1Kb] Pergama submittebant; gladiis diuersisque iaculis ciues omnes impia cede prosternebant: nulli sua  profuit etas, nulli sexui uel euo pepercit impietas: natos pendentes ad ubera cum matribus impia iugulabat crudelitas: unus gemitus et planetus morientium in totis menibus personabat.

4. Denique beatissimus Desiderius antistes, in oratione positus inuenitur, regisque cum ceteris Christicolis obtutibus presentatur. Ille autem de  perditione ciuium pastorali solitudine dolore repletus, pro se principem rogare noluit, sed ut pereuntibus ciuibus subueniret attentius exorauit dicens: Si pius es, iam parce, rector optime, precor, miseris ciuibus et a tanta crudelitatis cede hostiles manus tuorum ut compescas humiliter omnino deposco. Ad hec princeps barbarus immitis, naturali crudelitatis asperitate durus, euentu uictorie tumefactus, barbara locutione hoc sancto Desiderio despecta responsione narrauit, quod beatus antistes nulla potuit intelligentie capacitate cognoscere. Ideoque et quod prius sacerdos Dei precatus fuerat rex crudelissimus ignorabat. Obtulit se etiam pro suis ciuibus, ceruice parata pius pastor ad uictimam, ut cessaret de pereuntibus ciuibus uel aliquantulum  iam ruina. Nulla rector impius permotus est pietate: sed crudelitatis perseuerantia inflammatus, caput amputari precepit sacerdotis: plures etiam Christianos [e 1Kb] eadem simul hora et eadem sententia interire precepit. In totis namque Pergamis in Christi confessione perseuerantes, eadem die diuersa sunt passim cede prostrati. De cultu religionis interrogati, quicunque Christum confessus se dixit credere, nunquam in tota urbe potuit euadere. O urbs Lingona, quod tunc subito remansa desolata, de tuis ciuibus ingemiscis? habes inde magis quo exsultes, dum tantos eodem tempore pro tuo munimine conquisisti martyres. Pro nichilo temporale damnum tua reputes in censura [f 1Kb] quod lugeas; dum absque taxatione pretii, inde nunc habes et habitura es lucra sine fine mansura quo gaudeas [g 1Kb] Contristata  es tunc incendiis, gladiis, rapinis, cum omni humilitatis exemplo in fauillam redacta, unde nunc es exornata, illustrataque fortitudine et tutaminis suffragio premunita, inde es et permanes in perpetuum pre ceteris urbibus gloriosa.



CAPUT II. Percussor et rex punitis Sancti Desiderii miracula et memoria.

5. Tam preclari Desiderii martyris beatitudinis initium et precipuam perfecte dilectionis gratiam in effusione sanguinis sui, repentinis indiciis in persecutoribus eius diuina pietas patefecit. Percussor illico suus, amentie sensu damnatus, impatientie farore correptus, per menia horribilibus uocibus clamans, cursu consito caput in portam ciuitatis impulit; et  crebra percussione euacuatus cerebro, exanimis ibidem a pauentibus sociis contemplatur. Auditis his timor et tremor hostium cunctorum animos stupentium penetrauit, et [h 1Kb] paulisper ab effundendo sanguine cessarunt. Denique non post multum temporis Deus iudex iustus sancti sui Desiderii martyris uel ceterorum martyrum urbis istius ultione conuictus  in [a 1Kb] Arelatensis urbe Croscum principem suis tradidit inimicis. Qui captus et catenatus, tam diu diuersis tormentis est diuturno tempore afflictus, quousque per crudelissimam assiduamque cedem ad mortis interitum perueniret iuxta suum meritum.

6. Beatissimus autem Desiderius pontifex, ob precedentem conuersationem et boni operis studium martyrii condignam coronam promeruit, pro eo quod prius iustus inuentus est et probatus. Cuius uite initium castitas, sobrietas eleemosynarum largitio, misericordia in pauperibus, pietas, morum probitas, patientie equanimitas, ac Deo ita acceptabilis in omnibus est repertus, ut ad celorum regna, consociata militia multorum martyrum, acquisitione sua cum maxima beatitudine perueniret. In urbe sua  sanctus pontifex dono martyrii precipue locupletatus est, in eadem etiam urbe pro saluationum beneficiis cum ceteris martyribus ueneratione est debita tumulatus. Preterito tempore, quantum fuit a suis ciuibus honoratus atque dilectus, sepulture sue locus manifestis declarare uidetur indiciis, in tantum ut infra muros amor populi diffusus corpus ad tumulandum reciperet sacerdotis, quem eum pro bonitatis mansuetudine et sanctitatis constantia satis diligebat superstitem. Nam si quis ad eius limina egrotus aduenerit, inde Deo opitulante reuertitur confortatus; si merore perterritus, sancti martyris obtentu inde confestim redit exhilaratus; si cecus, claudus, surdus, mutus, ab aduersa parte uexatus aduenerit, suam quisque ibi medicinam et remedia pristina sine  mora percipit opportuna.

7. Inter cetera uirtutum suarum insignia multiplicia, martyr in suo nomine non patitur impunitam ferre perfidiam. Nam si quis intra septa ecclesie ipsius, inuocato nomine Christi super eius sanctum altare, sub falsitatis ingenio mendax perpetrare tentauerit sacramentum, [b 1Kb] ultione diuina perditionis illico sententia condemnatur; fides per fidelem martyrem conseruatur. Nullus ibidem, diuina obtemperante gratia, in fallacibus iuramentis nomen ipsius martyris inuocare, aut memorare presumit. O preferendum beatitudine martyrem, qui tantum obtinuit apud Deum, ut ostendere possit post obitum, quod  odit iniquitatem, et diligit ueritatem, detestatur periurium, condemnat mendacium. Hortatur pius pastor curam habens defunctus de ouibus, ciues bonos, ut fidei integritatem pro aminarum suarum saluatione sine macula omnino custodiant. Detestatur malignos, perfidiam emulatur, dat perditionis exemplum specialibus ut emendent.

8. Habetis denique sacerdotes illustres, primates, et omnis plebs Lingonici populi, preclari martyris, ceterorum cui subiuncta est caterua martyrum, intrinsecus tutamen urbis egregium et precipuam de eo custodiam ciuitatis, extrinsecus autem de [c 1Kb] tribus geminis fratribus martyribus singulare urbis presidium ante positum, et ciuitatis maximum diuine remunerationis ornatum. Nimirum satis super est in  laude huius sancti Desiderii martyris de uirtutibus amplius quod dicatur, sed fastidium generat auditori maior si fuerit prolixitas dictionis. Nam ad confirmandam preclari martyris testimonii ueritatem, porta, ubi percussor pro admisso scelere reus impulsione capitis semetipsum peremit, nullum ab eodem tempore ingressionis uiantibus officium prebuit, nec egrediendi ab urbe consuetudinarium aditum populis ulterius patefecit: sed saxis clausa, pro offensionis indiciis, damnata potius perseuerat. Denique cum ipsius gladiator sacerdotis sacrum corpus truncauit [d 1Kb] in librum diuinum feruentis ictus peraccessit apertum. Ubi multa quidem folia perforauit, diuina tamen [e 1Kb] saluatione litterarum tramitem non contigit effusio sanguinis. Liuor in libro certum beati martyris  passionis indicium manifestat, et in nullo scripture seriem legentibus perturbat. In utroque uiuens testimonii ueritas, et presenti populo demonstratur, et uenturo semper ad cernendum Dei ordinatione seruatur dum ferro, aciem acuminis proprii, ad beatitudinem huius martyris ampliandum, uel libri folia perforanda, habere concessum est, at diuina uerba, ibidem in litterarum monumentis inserta, uiolare propter martyris sui gloriam Domini omnipotentia non permisit; regnante Domino nostro Iesu Christo, cui est honor et gloria, uirtus et potestas in secula seculorum. Amen.




ANNO DOMINI DCXu.
SANCTUS COLUMBANUS, ABBAS ET CONFESSOR.





NOTITIA HISTORICA IN S. COLUMBANUM.


 Columba, siue Columbanus Hibernus, multorum conditor monasteriorum, abbas in Gallia Luxouiensis, et denique in Italia Bobiensis, ordinis Benedictini, [a 1Kb] diem obiit anno 615, de quo preter scriptorem uite, Ionam Scotum, apud Surium 21 Nouembris et uincentium Barralim parte II Chronologie Lerinensis: Chronicon sancti Benigni Diuionensis tom. I Spicilegii Dacheriani, pag. 377 seq. Bernardus in uita S. Malachie, cap. 6, pag. 670, et e recentioribus preter editores et Iacobum Wareum pag. 18 de scriptoribus Hib. Iacobum Basnagium tomo I Canisii, pag. 772 seq. Mabillonium sec. II Benedictin., scriptoresque de sanctis Hibernie Thomam Messinganum, Ioannem Colganum, etc. Carolus Lecointe tomo II Annalium Francorum, pag. 98 seq. scripta Columbani iunctim  edita Louanii 1667 a Patricio Flemingo [b 1Kb] ordinis Minorum, atque inde recusa in Bibliotheca Patrum Lugdunensi t. XII, sub. init. distincte referre placet.

Regula monastica. Capita X [c 1Kb] et liber penitentialis, de quotidianis penitentiis monachorum, capita Xu, pag. 3 et 6, et in Luce Holstenii Codice regularum, parte II, pag. 88, 98. Memoria fefellit clarissimum Caueum, cum regulam Columbani scripsit editam fuisse a Canisio. Sed a Carolo Stengelio edita est, prefatione Columbani auctior, in Corona lucida ordinis Benedictini, Aug. uindel., 1622, 8o et pag. 128. Apud Goldastum quoque et Messinghamum liber penitentialis desideratur. Regulam Columbani ab Agrestini calumniis defensitauit Eustasius abbas in  synodo Matisconensi, ut narrat Ionas Scotus in uita Eustasii apud Surium et Henschenium 29 Mart. et Sirmondum tomo I Concil. Gallie, pag. 477. Synodum Martisconensem ad annum. 627 alii referunt, Mabillonius sec. II Benedictin. pag. 119 ad annum 624. Cointius tom. II Annal. pag. 730 seq. ad annum 623.

2. De fide et officiis Christiani hominis instructiones XuI pag. 9. In Ms. addita etiam decima septima, sed que post libros duos de libero arbitrio sub Fausti Regiensis nomine legitur tom. XuIII bibliothece  Patrum Lugdunens. pag. 545. Quinta est etiam apud Messinghamum pag. 407, et sub epistole nomine uulgata ab Usserio in epistolis Hibernicis pag. 7; Dublin, 1632, 4o; Paris, 1665, 4o.

3. De penitentiarum mensura taxanda, capita XLII, pag. 21.

4. De octo uitiis principalibus, pag. 23.

5. Epistole quinque, pag. 24 I et Iu, ad Bonifacium quartum papam, II ad patres synodi Gallicane super questione de Pascha congregate, III ad discipulos suos et monachos, et u ad Gregorium primum papam, itidem de Paschate. Merito hasce epistolas magni facit Mabillonius In Itinere Italico, pag. 216 seq.

6. [d 1Kb] Carmina. d. Acrostichum Columbanus Hunaldo,  pag. 33, incipit: Casibus innumeris decurrunt tempora uite. Carmen ad Sethum, in quo detestatur auaritiam. Incipit: Suscipe, Sethe, libens. Apud Georgium Fabricium in Petis Christianis, pag. 779; Canisium, tom. I, pag. 779; Messinghamum, pag. 411; uinc. Barralim tomo II, pag. 113, et Usserium, pag. 11, legitur: Suscipe, Hunalde, libens. At apud Sirmondum ad calcem Eugenii Toletani, Paris., 1619, 8o, et tom. II Operum, pag. 908, Suscipe, queso, libens. u. Ad Fedolium, carmen Adonium, pag. 34. Incipit: Accipe, queso, nunc bipedali condita uersu, ad cuius calcem annos 72 etatis sue indicat: Nunc ad olympiadis ter senos uenimus annos 8. Epigramma de muliere E. Monosticha, p. 35; incipit: Hec precepta legat deuote et impleat actu. Hec carmina iunctim  edidit notisque illustrauit Goldastus in pareneticis ueteribus, pag. 47 seq., Insule 1604, 4o. Notis suis illustrata exhibet etiam uir doctus Christianus Daumius ad calcem Distichorum Catonis. Cygnee, 1672, 8o. Ediderat Usserius, etiam in epistolis Hibernicis, pag. 10 seq., sed exceptis monostichis et epigrammate. Monosticha exstant quoque apud Canisium tomo I editionis noue, pag. 175, et inde in Bibliothecis Patrum Coloniensi et Parisiensi, et apud Messinghamum, pag. 408, inque iis plura similia distichis  Catonis, que Octauiano cuipiam Romano Goldastus tribuit. Monosticha autem eadem sub Alcuini nomine leguntur in eius Operibus, pag. 1715, et sub Aldhelmi edita a Detrione, ut dixi supra.

7. Rhythmus de uanitate et miseria uite mortalis, pag. 36 seq., incipit: Mundus iste transit et quotidie decrescit; editus primum ab Usserio in epistolis Hibernicis, pag. 9 seq.

Constantinum Caietanum uoluisse S. Columbani scripta notis et argumentis illustrata edere notauit Allatius in Apibus Urbanis, pag. 74.

Desiderantur Columbani liber Psalmorum siue hymnorum quem elimato sermone ab adolescente adhuc scriptum testatur Sigebertus Gemblacensis capite 60, unde Trithemius posset uideri fecisse Commentariorum  librum in totum Psalterium, quem a Columbano eleganti stylo scriptum ait cap. 223. Sed expositionis Columbani super omnes psalmos meminit etiam apud Goldastum in Pareneticis, pag. 72. Hartmotus, qui abbas S. Galli fuit circa annum 880, inter libros in bibliotheca sancti Galli suo tempore asseruatos. Liber contra Arianos, de quo Ionas in uita cap. 29, et Columbanus ipse epistola 4. Confer Mabillonii Iter Italicum, pag. 216 seq. Aduersus regem adulterum, quod memorat Baleus XIu, 12, ad Theodoricum regem Austrasie respicit, quem ob consuetudinem cum Brunehilde a Columbano et coram et per litteras fortiter reprehensum refert Ionas in eius uita, capite 18.





PROLEGOMENON DE S. COLUMBANO.


 I. Columbanus, plurimorum pater monachorum, in Lagenia, Hibernie prouincia, circa medium seculi uI ortus traditur, ut ex eius gestis a Iona monacho Bobiensi fere equali erudimur [a 1Kb] . Post humaniorum litterarum studia, sacris Scripturis excolendis operam dedit [b 1Kb] . Mox ad Banchorense monasterium in Ultonia se conferens, monasticum institutum amplexus est. Exactis ibidem annis pluribus, ex Hibernia disgressus in Galliam perrexit, etatis annum tunc agens tricesimum: atque in regno Burgundie, ubi rerum potiebatur Guntchramnus, Luxouiense condidit insigne cenobium. De tempore quo Luxouium accessit haud plane constat. Cointius tamen [c 1Kb] ac post ipsum Mabillonius [d 1Kb] annum statuunt 590. Luxouio pulsus in Italiam se recepit, ac celebre Bobiense  monasterium erexit; in quo, postquam annum unum expleuisset, diem clausit extremum XI Kal. Decembris, ut scribit Ionas [e 1Kb] : qui dies quoque notatur in Tabulis ecclesiasticis; Christi anno scilicet 615, ut post Cointium [f 1Kb] docet Mabillonius [g 1Kb] . Quo autem etatis sue anno e uiuis excesserit uir beatus, haud satis exploratum habemus. Id solum nouimus, ipsum, dum carmen scriberet ad Fedolium, hec de se cecinisse [h 1Kb] :

Hec tibi dictaram morbis oppressus acerbis
Corpore quos fragili patior, tristique senecta.
Nam dum precipiti labuntur tempora cursu,
Nunc ad Olympiadis ter sene uenimus annos.
Ut proinde ita scripserit Columbanus, inquit Usserius [i 1Kb] , annum agens uel septuagesimum secundum, si quatuor, uel quadragesimum, si quinque annorum spatio  olympiadicam  periodum definiamus. Atque hanc posteriorem  supputationem sequi placuit Mabillonio. Sic enim ad eumdem locum ait [i 1Kb] ; Si olympias pro annis quinque sumitur, ut quidem sumi solet, annos nonaginta tunc attigerat Columbanus, cum predictos uersus scribebat. Quod equidem minus admiserim, prioremque supputationis rationem pretulerim cum uulgo eruditorum: atque ita censuerunt Historie litterarie Gallice auctores, qui propterea ex uerbis allatis beatum uirum annos septuaginta duo tunc egisse definiunt [k 1Kb] . Sacrum eius corpus conditum est in monasterio Bobiensi. Mabillonius, qui Bobium petiit, hec litteris tradidit [l 1Kb] : In basilica monasterii nichil fere superest ex prima cenobii antiquitate, preter cryptas subterraneas, ubi altaria quatuor, olim quinque. In precipuo corpus sancti Columbani asseruatur  intra lapideam arcam, que anno 1480 rudi opere lacta est. Scilicet hoc superbum illud est mausoleum magni quondam abbatis Columbani; sed quibusuis loculis aureis preferendum.

II. Que superant sancti Columbani scripta, ea iunctim edita Louanii euulgauit anno 1667 Patricius Flemingus. Primum itaque omnium occurrit eius Regula cenobialis; quam tamen, preterita Flemingiana editione, desumpsimus ex optimo Codice Regularum Holsteniano: atque hoc preclarum exemplar iure celebrant ceterisque pluris ducunt uiri docti modo laudati [m 1Kb] . Complectitur eiusmodi Regula capita decem cum apud Thomam Messinghamum in Florilegio Hibernie, tum apud Lucam Holstenium in Codice Regularum. Ubi obseruandum cum Cointio [n 1Kb] , caput 10, quod in Codicibus mss. et exemplari  sancti Galli desideratur, exstare in Codice Bobiensi,  et apud Messinghamum preferre titulum de perfectione monachi: apud Holstenium uero subiici capiti 9, instar appendicis, et caput 10 inscribi de diuersitate culparum, quod alii Penitentiale sancti Columbani uocant, et ab eiusdem Regula distinguunt. Porro utrumque opusculum pluribus illustrat atque alicubi supplet idem Cointius [a 1Kb] . Neque illud pretereundum quod aduertit Mabillonius [b 1Kb] , regulam Columbani, qualis typis uulgata est, integram non esse, si caput in Concordia Regularum cap. 74,  10, citatum ex Regula Columbani cap. 33 ad Columbani Regulam pertinet. Alii tamen obseruant [c 1Kb] , non Columbanum, sed antiquiorem auctorem agnoscere caput illud in Concordia laudatum. Nonnulla quoque de ipsius sancti Columbani Penitentiali monet in Analectis  idem u. C. Locum adeat lector, si lubet [d 1Kb] . Regulam porro ac Penitentiale de quibus hactenus sermo, excipit eiusdem sancti abbatis liber de Penitentiarum mensura taxanda, quem primus ex uetusto ms. Codice in lucem extulit Flemingus: quo de opere nonnulla iidem qui supra uiri clarissimi animaduertunt [e 1Kb] .

III. Sequuntur Sermones seu Instructiones XuI, quibus adiectus libellus De octo uitiis principalibus, ex laudato Codice Bobiensi per eumdem Flemingum descripte. Lectu sunt sane dignissime, ac miram ubique pietatem cum pari eloquio coniunctam spirant. De his uero accipienda uidentur que scribit Ionas in eius uita his uerbis [f 1Kb] : Agebat uenerandus uir, ut per quecunque loca progrederetur, uerbum euangelicum annuntiaret. Erat enim gratum hominibus,  ut quod facundie cultus adornabat, elucubrate predi cationis doctrina, simul et exempla uirtutum confirma bant . . . . . . Tanta in beatum uirum gratia redundabat, ut in quorumcunque domibus quantisper commoraretur, omnium animos ad religionis cultum defigeret. Opere porro pretium fuerit adnotare, Instructionem u, que incipit: O tu uita quantos decepisti! sub titulo Epistole u legisse Mabillonium in ms. Codice S. Galli [g 1Kb] : atque sic item inscriptam ex eodem Codice iam diu uulgauerat Goldastus [h 1Kb] ; qui tamen agnouit in ea nullum apparere epistolici characteris uestigium, simulque professus est sibi haud discedendum duxisse a fide uetustissimi Codicis, in quo huiusmodi erat inscriptio: Incipit epistula sci Columbani abbatis. Id quoque obseruatum Usserio [i 1Kb] , qui sub Epistole  nomine in sua ueterum epistolarum Hibernicarum sylloge eamdem Instructionem u recensuit.

Iu. Pone predictas instructiones exstant Epistole u sancti Columbani, omnes feruido zelo predite atque libertate Christiana exarate. Eas ex peruetusto, sed mendoso satis bibliothece Bobiensis Codice descripsit Flemingus; in cuius tamen edito,  nulla temporis notatione seruata, mixtim locantur. Huiusmodi confusionem perstrinxerunt uiri eruditissimi subinde nobis laudati [i 1Kb] ; quorum propterea ductu easdem epistolas pro temporum ratione digessimus. Ordine itaque prima inscribitur Gregorio magno, inter cuius epistolas editionis nouissime fuit exinde relata [k 1Kb] . Sed nulla exstat inter Greogorianas ad Columbanum: licet perantiquus auctor libelli de uita sancte Salaberge abbatisse Laudunensis testetur [l 1Kb] ad prefatum patrem  melliflua remisisse scripta eumdem sanctum pontificem. Porro precipuum epistole argumentum uersatur circa celebrationem paschatis, quod sanctus abbas cum suis celebrandum ritu Britonum, hoc est, orientalium more, contendit. Ad annum saltem 599 referendam  censent huiusmodi epistolam doctissimi operum sancti Gregorii editores, quod ipsius meminerit in Epistola II ad Gallicanos episcopos in unum sui causa congregatos ad questionem de paschatis celebratione definiendam: cuius concilii nulla alia superest memoria. Anno duodecimo scripta fuit hec epistola, ex quo in uogensibus siluis degebat Columbanus, hoc est anno Christi 602, inquit Mabillonius [m 1Kb] .

u. Interea Columbanus abbas Luxouiensis ad sedandam contentionem, contra se a Gallicanis episcopis de Pasche celebratione concitatam, Epistolam scripsit ordine tertiam, anno 606, ad Bonifacium III Gregorii successorem, suppliciter postulans ut sibi peregrinis laborantibus sue pie sententie prestaret solatium, quo, si non contra fidem est, suorum traditionem  seniorum roboraret, ut ritum pasche, sicut acceperant, per pontificis iudicium possent in sua peregrinatione obseruare. An responsum a pontifice obtinuerit Columbanus  ignoramus: at eum retinuisse patrium suum ritum in Paschatis celebratione constat ex eius Epistola Iu ad suos Luxouienses Namnetis scripta, cum in procinctu esset ad traiiciendum in Hiberniam. uerum hanc traditionem deposuisse uidetur saltem cum in Italiam accessit: idque suadet tum eius Epistola u ad Bonifacium Iu e Bobiensi monasterio scripta, tum synodus Matisconensis Gallicanorum antistitum, instinctu Agrestii monachi conuocata aduersus singulares quosdam ritus Luxouiensium monachorum in quibus nulla amplius de paschate fit mentio.

 uI. Dum Namnetis per triduum moraretur Columbanus [o 1Kb] , mox in Hiberniam perrecturus; ut paulo ante dictum, Epistola Iu scripsit anno 610 ad suos Luxouienses, quos inuitus deseruerat, pacem, salutem et sempiternam caritatem eis imprecatus. Quibus litteris acceptis, Attala Columbanum sequi maluit, quam Luxouii permanere, ipsius Columbani  postmodum in Bobien is monasterii regimine successor futurus. Epistolam u denique Columbanus abbas ex cenobio Bobiensi ad Bonifacium papam Iu scripsit anno 613, studio impulsus Agilulli regis Longobardorum ac Theodelinde regine, de tribus Capitulis. Qua in epistola uir sanctus pontifici maximo, omnium totius Europe ecclesiarum capiti et pastorum pastori salutem dicit. De ea plura Mabillonius tum in Annalibus Benedictinis [a 1Kb] , tum in Itinere Italico [b 1Kb] . His porro Epistolis quinque sextam subiecimus quam edidit Goldastus [c 1Kb] ex duobus exemplis bibliothece monasterii S. Galli, quorum unum satis antiquum, sed ; alterum haud magis uetustatis expers, at eo prestabilius, quod suo indice auctorem ostendit editori. uerum haud perspexit Goldastus,  uti neque Historie litterarie Gallice auctores [d 1Kb] , quatemcunque hanc epistolam ipsissimum referre Carmen illud, quod aliis huiuscemodi additum exhibet bibliotheca Patrum Lugdunensis [e 1Kb] . Id quod postea nos ipsi deteximus: quapropter ab eo Carmine excudendo abstinuimus.

uII. Syllogen operum sancti Columbani abbatis quatuor eius Carmina claudunt. I. Inscribitur Epistola ad Hunaldum. Eam primus euulgauit Goldastus [f 1Kb] ; quam tamen perperam in duas dissecuit, alteram scilicet ad Hunaldum, alteram uero ad Sethum missam existimans. Una enim re uera est, ut uiris eruditis obseruatum [g 1Kb] , eademque uni Hunaldo inscripta: cuius prior pars acrostichide circumscribitur, utriusque  nomen sic referente, COLUMBANUS HUNALDO; ut recte habetur apud Sirmondum [h 1Kb] et Usserium [i 1Kb] . Acrostichis in Canisiano exemplari desideratur [i 1Kb] . II. Monosthicon Carmen, siue Monosthica, e ms. Codice Frisingensi desumpsit Canisius [k 1Kb] . Dubitat Basnagius an Columbani sit opus sincerum: sed immerito, ut censent clarissimi uiri [l 1Kb] , qui et eius uarias editiones enumerant: sed hac de re consulendus in primis Fabricius [m 1Kb] . III. Carmen est Epistola ad Fedolium, e ms. Sangallensi a Goldasto in lucem emissa [n 1Kb] , atque Hibernicis Epistolis ab Usserio intexta, qui eam recensens, hec habet [o 1Kb] : uersibus bipedalibus Adonicis est conscripta, elisionis syllabarum occasione omni euitata, ut Carmen esset constanter . Annexi sunt et hexametri sex, in quorum  antepenultimo etatem suam auctor prodit. Quod quidem superius  1, nobis animaduersum. Iu. denique Epigramma est in Mulieres, quod item Goldasto acceptum referimus. Exstat preterea eiusdem sancti Columbani Rhythmus de uanitate et miseria uite mortalis. Incipit: Mundus iste transit, etc. Occurrit apud Usserium [p 1Kb] , et in bibliotheca PP. Lugdunensi [q 1Kb] . uerum hic rhythmus idem omnino est ac Epistola sexta, ac propterea nobis omissus, ut ad eam superius monuimus. Ceterum sancti Columbani Opera que huc usque recensuimus, in meliorem ordinem redacta, notulis etiam subinde siue restituere, siue illustrare pro uirili studuimus.





OBSERuATIO CRITICA IN REGULAM SEQUENTEM.


Inter reliquos monastice uite propagatores seculo sexto florentes, celeberrimum nomen obtinuit S. Columbanus abbas, natione Scotus, in monasterio Benchorensi educatus; sed utrum ex Benchoria Hibernensi, an uero ex hodierne Scotie cenobiis Benchorensibus, disceptatur acriter ab utriusque gentis inquilinis. uaria enim Benchorensia cenobia reperimus, quorum primum in hodierna Wallia situm erat, a uen. Beda in sua gentis Anglorum Historia Ecclesiastica celebratum, a quo forsan et reliqua originem suam duxerunt, quamuis hodierni Scoti pro suo Benchorensi cenobio ad ripam Dee fluminis sito, et a S. Ternano discipulo S. Palladii erecto, pro antiquitate certent: prout ex Monastico Scotico instruimur. Quod autem Benchorense Hibernicum attinet, et illud existimamus uerum S. Columbani monasterium; cum ibidem eum principia uite monastice posuisse testatur S. Bernardus in uita S. Malachie, qui tamen sanctissimus abbas haud adeo rete utramque gentem distinguit, sed sepius Scotos cum Hibernis confundit. Utcunque uero hec sint, S. Columbanus cum turma monachorum Scotorum et Hibernensium secessit in Gallias, circa annum 590, etatis uero sue 30, ubi Luxouiense exstruxit monasterium, in quod arctam monachorum Scotorum disciplinam introduxit, acerrimus paternarum traditionum uindex. Dum igitur Luxouium plurimos confluere uideret ex uicinis regionibus monachos, pro iisdem hanc presentem Regulam conscripsit, rigidamque Scotorum disciplinam quodammodo mitigauit, perpetuum tamen ieiunium et silentium, omnimodamque obedientiam monachis suis mandauit, quod regimen monasterii a solo nutu abbatis dependere uoluerit. Regula autem hec primitiua est et originaria, nullam cum aliis regulis connexionem habens; quamuis Regula Benedictina iam per plures annos ante aduentum S. Columbani apud Gallos a S. Mauro promulgata fuerit: nullibi enim antiquarum regularum mentionem facit, sed duntaxat cap. 7 loquitur de mille monachis catholicis sub uno archimandrita, qui uniformiter, quoties de nocte conueniunt, duodecim psalmos decantant, siue noctes longe sint, siue breues. Ubi aperte loquitur de disciplina psallendi in monasteriis Columbinis usitata, a S. Columba Magno Scotorum monachorum patriarcha per hodiernam Scotiam et Hiberniam erectis, cui etiam et Regulam cuiusdam Patris ascribimus. Interea hec S. Columbani Regula nouem capitibus constans, cui et hic decimum adiecit Holstenius, non omnia ad perfectionem uite monastice precepta necessaria  tradit, sed generalia tantum statuta prescribit; ita ut uiua potius uoce, quam scripta Regula, monacho suos direxisse uideatur. His eamtu non obstantibus, disciplina monastica a S. Columbano apud Gallos propagata miros fecit progressus, etiam post eius Luxouio expulsionem, atque in Italiam secessum, ubi iterum Bobiense erexit cenobium, et ibidem piissime obiit, sacrum exuuiarum pignus monachis suis in amoris et reuerentie tesseram relinquens. Non solum enim in Luxouiensi, Bobiensi, Anegreysiensi, Fontanens aliisque ab ipso erectis cenobiis, sed etiam in aliis per sanctissimos discipulos Gallum et Magnoalitum conditis monasteriis hec Regula monastica pluribus annis sola floruit et obseruabatur. Nec tam cito hec monasteria Regulam S. Benedicti solam amplecti uoluerunt, sed gradatim. uetera quippe statuta derepente apud monachos in desuetudinem non abeunt, et sic apud laudatos Benedictinos Scriptores Mabillonium et Calmetum reperimus, hanc S. Columbani Regulam, adhuc labente seculo septimo, simul cura Regula S. Benedicti in prefatis monasteriis aliisque pluribus obseruatam fuisse; donec illa Benedictine soli, tanquam perfectiori, tandem locum dare coacta est, quod ineunte seculo octauo in omnibus monasteriis nulla alia quam Regula S. Benedicti obseruata fuerit. Huic etiam Regule subiicitur S. Columbani Liber Penitentialis, prescribens penas regulares pro qualibet culpa leuissima commissa contra Regulam et monasterii consuetudinem; que tamen pene, satis graues pro adeo paruis delictis, nullam connexionem cum ipsa Regula, aut cum aliis scriptis uite monastice normis habere uidentur; adeoque pene ille monachis inflicte ex rigida Scotorum disciplina exorte sunt: prout ex Ordine monastico apud Culrocenses monachos Scotos, siue Kiledeos, inter additamenta adducto patebit. Quod autem hic Penitentialis Liber ex communi Scotorum Monachorum disciplina desumptus sit, cuilibet in historia monastica uel leuiter uersato obuium esse potest; cum hic ipsemet liber in uetustis codicibus appellari soleat: Regula cenobialis Patrum Scotorum, et aliquando: Regula Fratrum Hibernensium; utriusque enim gentis monachis commune erat, pro minutissimis culpis rigidas penas infligere.





SANCTI COLUMBANI ABBATIS ET CONFESSORIS REGULA CeNOBIALIS

*



CAPUT PRIMUM. De obedientia.


Primo omnium docemur Deum diligere ex toto corde et ex tota mente  et ex totis uiribus, et proximum tanquam nosmetipsos. Deinde ad primum uerbum senioris omnes ad obediendum audientes surgere oportet: quia obedientia Deo exhibetur, dicente Domino nostro Iesu Christo: Qui uos audit, me audit .

Si quis igitur uerbum audiens non statim surrexerit inobediens iudicandus est. Qui autem contradixerit, contumacie crimen incurrit: et ideo non solum inobedientie reus est, sed etiam contradictionis aditum aliis aperiens, multorum destructor estimandus est.

 Si quis uero murmurauerit, et ipse tanquam non ex uoto obediens, inobediens putandus est; idcirco opus eius abiiciatur, donec illius bona uoluntas cognoscatur. Obedientia autem usque ad quem modum definitur? Usque ad mortem certe precepta est; quia Christus usque ad mortem obediuit Patri pro nobis, quam ipse nobis per Apostolum insinuat, dicens: Hoc sentite in uobis, quod et in Christo Iesu: qui cum in forma Dei esset, non napinam arbitratus est esse se equalem Deo; sed semetipsum exinaniuit, formam serui accipiens, et specie inuentus ut homo. Humiliauit semetipsum, factus obediens Patri usque ad mortem, mortem autem crucis . Nihil itaque recusandum, est obedientibus, ueris Christi discipulis, quamuis durum et arduum sit, sed cum feruore et  letitia accipiendum est. Quia si talis non fuerit obedientia, non erit acceptabilis Deo, qui ait: Et qui non accipit crucem suam, et sequitur me, non est me  dignus . Et ideo dicit de digno discipulo: Ut ubi ego sim, ibi et minister meus mecum .



CAPUT II. De silentio.

Silendi regula diligenter custodienda decernitur; quia scriptum est: Cultus autem iustitie silentium, et pax . Et ideo: ne reatus de uerbositate conquiratur, exceptis utilitatibus et necessariis, opus est ut taceatur; quia, iuxta Scripturam, In multiloquio non deerit peccatum . Et idcirco Saluator ait: Ex uerbis tuis iustificaberis, et ex uerbis tuis condemnaberis . Iuste damnabuntur qui iusta dicere noluerunt cum potuerunt; sed mala, iniusta, impia, inania, iniuriosa, incerta,  falsa, contentiosa, contumeliosa, turpia, fabulosa, blasphema, aspera ac flexuosa loqui garrula uerbositate maluerunt. Tacendum igitur est de eis et talibus, et cum cautela et ratione loquendum est monachis, ne aut detractiones, aut tumide contradictiones, in loquacitatem uitiosam prorumpant.



CAPUT III. De cibo et potu.

Cibus sit uilis et uespertinus monachorum, satietatem fugiens, et potus ebrietatem: ut et sustineat, et non noceat. Olera, legumina, farina aquis mixta, cum paruo panis paximatio, ne uenter oneretur, et mens suffocetur. Etenim utilitati et usui tantum consulendum est, eterna desiderantibus premia; et ideo temperandus est ita usus, sicut temperandes  est labor: quia hec est uera discretio, ut possibilitas spiritalis profectus cum abstinentia carnem macerante retentetur. Si enim modum abstinentia excesserit,  uitium, non uirtus erit: uirtus enim multa sustinet bona et continet. Ergo quotidie ieiunandum est, sicut quotidie orandum est, quotidie laborandum, quotidieque est legendum.



CAPUT Iu. De paupertate, ac de cupiditate calcanda.

Monachis, quibus pro Christo mundus crucifixus est, et ipsi mundo , cupiditas calcanda est: nimirum dum non solum superflua eos habere damnabile est, sed etiam uelle: quorum non census, sed uoluntas queritur: qui relinquentes omnia, et Christum Dominum cum timoris cruce quotidiani sequentes, in celis habent thesauros . Idcirco dum in celis multum sunt habituri, paruo et extremo necessitatis censu in terris debent  esse contenti; scientes lepram esse cupiditatem monachis, imitatoribus filiorum prophetarum, ac discipulorum Christi proditionem atque perditionem, apostolorum quoque dubiis sectatoribus mortem. Ideo ergo nuditas et facultatum contemptus prima perfectio est monachorum; secunda uero purgatio uitiorum; tertia perfectissima Dei continuata dilectio, ac diuinorum iugis amor, qui terrenorum succedit obliuioni. Que cum ita sint, paucis nobis opus est, iuxta uerbum Domini , aut etiam uno. Pauca namque sunt necessaria uera, sine quibus non transigitur, aut etiam uno, quasi cibo iuxta litteram; puritate autem sensus indigemus per gratiam Dei, ut intelligamus spiritaliter que sunt illa pauca caritatis, que Marthe a Domino suggeruntur.



CAPUT u. De uanitate calcanda.


uanitas quoque quam sit periculosa, breuibus demonstratur uerbis Saluatoris, qui suis discipulis letantibus uanitate dixit: uidi Satanam sicut fulgur de celo cadentem . Et Iudeis aliquando se iustificantibus ait: Quod autem altum est hominibus, abominatio est in conspectu Domini . His, et illius Pharisei famosissimi se iustificantis exemplo colligitur , quod interemptrix sit omnium bonorum uanitas, et gloriatio elata: dum bona uane laudata Pharisei perierint, et peccata publicani accusata euanuerint. Non exeat igitur uerbum grande de ore monachi, ne suus grandis pereat labor.



CAPUT uI. De castitate.


Castitas uero monachi in cogitationibus iudicatur; cui nimirum cum discipulis ad audiendum accedentibus a Domino dicitur: Qui uiderit mulierem ad concupiscendum, iam mechatus est eam in corde suo . Dum enim uultum illius considerat ille cui consecratus est, uerendum est ne inueniat in anima, quod abominetur: ne forte, iuxta sententiam sancti Petri, habeant oculos luxurie plenos atque adulterii . Et quid prodest uirgo corpore, si non sit uirgo mente? Deus enim spiritus est , et in spiritu habitat ac mente, quam immaculatam uiderit; in qua nulla sit adultera  cogitatio, nulla spiritus coinquinati macula, nulla peccati labes.



CAPUT uII. De cursu psalmorum.

De synaxi uero, id est de cursu psalmorum et orationum modo canonico quedam sunt distinguenda, quia uarie a diuersis memorie de eo traditum est Ideo iuxta uite qualitatem ac temporum successionem uarie a me quoque litteris insinuetur hoc idem. Non enim uniformis esse debet pro reciproca temporum alternatione: longior enim per longas noctes, breuiorque per breues esse conuenit. Inde et apud seniores nostros ab octauo Kalendas Iulii, cum noctis augmento sensim incipit crescere cursus, a duodecim choris breuissimi modi, in nocte sabbati siue Dominice, usque ad initium hiemis, id est Kalendas Nouembris,  in quibus uiginti quinque canunt antiphonas psalmorum eiusdem numeri; qui semper tres loco duobus succedunt psaltis: ita ut totius psalterii inter duas supra dictas noctes numerum cantent duodecim choris, ceteras temperantes tota hieme noctes; qua finita per uer sensim per singulas hebdomadas terni semper decedunt psalmi, ut duodecim in singulis noctibus tantum antiphone remaneant, id est, quotidiani hiemalis tringinta sex psalmi cursus; uiginti quatuor autem per totum uer et estatem, et usque ad autumnale equinoctium, id est octauo Kalendas Octobris, in quo similitudo synaxeos est, sicut in uernali equinoctio, id est octauo Kalendas Aprilis, dum per reciprocas uices paulatim et crescit, et decrescit. Igitur iuxta uires consideranda uigilia  est, maxime cum ab auctore salutis nostre iubemur uigilare, et orare omni tempore ; et Paulus  precipit sine intermissione orare. Sed quia orationum canonicarum noscendus est modus, in quo omnes simul orantes horis conueniant statutis, quibusque absolutis unusquisque in cubiculo suo orare debet; per diurnas terni psalmi horas, pro operum interpositione, statuti sunt a senioribus nostris, cum uersiculorum augmento interuenientium, pro peccatis primum nostris, deinde pro omni populo Christiano; deinde pro sacerdotibus et reliquis Deo consecratis sacre plebis gradibus, postremo pro eleemosynas facientibus; postea pro pace regum, nouissime pro inimicis; ne illis Deus statuat in peccatum, quod persequuntur et detrahunt  nobis, quia nesciunt quid faciunt . Ad initium uero noctis duodecim psalmi, ad mediumque noctis duodecim similiter psalluntur; ad matutinum uero bis deni, bisque bini per tempora breuium, ut dictum est, noctium, sunt dispositi; pluribus, iam ut dixi, semper nocti dominice ac sabbati uigilie deputatis, in quibus sub uno cursu septuaginta quinque singillatim cantantur. Hec iuxta communem dicta sunt synaxim. Sed uera, ut dixi, orandi traditio, ut possibilitas ad hoc destinati sine fastidio uoti preualeat, siue sua perfectio possibilitatis permittat, uel capacitas mentis illius cum necessitatum consideratione, uel uite qualitas possit admittere; et quantum uniuscuiusque feruor exegerit,  si liber ac solus sit, aut eruditionis eius quantitas postulauerit, aut status otium, aut magnitudo studii, aut operum qualitas, aut etatum diuersitas permiserit; ita uarie licet unius rei perfectio estimanda est quia cum labore adorationis partitur: et ideo, licet longitudo standi aut cantandi sit uaria, unius tamen perfectionis erit equalitas orandi in corde, ac mentis cum Deo iugis intentio. Sunt autem quidam catholici quibus idem est canonicus duodenarius psalmorum numerus, siue per breues, siue per longas noctes; sed per quaternas in nocte uices hunc canonem reddunt, ad initium noctis, ad mediumque eius, pullorum quoque cantus, ac matutinum. Cursus hic, ut in hieme paruus aliis uidetur, ita in estate satis onerosus et grauius inuenitur, dum crebris  in noctis breuitate expeditionibus, non tam lassitudinem facit quam fatigationem. Noctibus uero reuerentissimis Dominice scilicet uel sabbati, ad matutinum ter idem uoluitur numerus, id est ter denis et sex psalmis. Quorum pluralitas ad sanctam conuersationem hunc numerum canonicum multis dulci indixit suauitate, tanquam et reliquam disciplinam, sub quorum nimirum regula nullus inuenitur lassus: et cum tanta pluralitas eorum sit, ita ut mille abbates sub uno archimandrita esse referantur, nulla ibi a conditione cenobii inter duos monachos rixa fuisse fertur uisa: quod sine Dei ibi habitatione, dicentis: Ego in eis habitabo, et inter illos ambulabo: et ero illorum Deus, et ipsi erunt mihi populus , esse non posse manifestum est.  Merito itaque creuerunt, et quotidie. Deo gratias, crescunt, in quorum medio Deus habitat; quorum meritis mereamur saluari a Saluatore nostro. Amen.



CAPUT uIII. De discretione.

Discretio monachis quam sit necessaria multorum error ostendit; et aliquorum ruine demonstrant: qui sine discretione incipientes, et absque moderatrice scientia degentes, uitam finire laudabilem non potuerunt. Quia sicut sine uia tendentibus error euenit, ita sine discretione uiuentibus excessus in promptu est, qui semper uirtutibus in medio inter utramque nimietatem positis contrarius est. Cuius impactio periculi res est, dum iuxta semitam discretionis directam inimici prauitatis offendicula ac diuersorum  errorum scandala ponunt. Orandus est igitur Deus, qui lumen uere discretionis largiatur ad illuminationem huius uite, tenebris seculi utrinque obscurissimis circumdate; quo sui ad se sine errore ueri adoratores possint has euadere tenebras. Discretio igitur a discernendo nomen accepit, eo quod ipsa in nobis discernit inter bona et mala, inter media quoque ac perfecta. Diuisa namque sunt ab initio, sicut lux et tenebre, utraque, id est bona et mala, postquam mala per diabolum boni deprauatione esse ceperunt; sed per Deum illuminantem prius, ac postea diuidentem. Inde Abel prius bona elegit, Cain uero impius [a 1Kb] mala incidit. Bona Deus fecit cuncta  que creauit, mala uero diabolus superseminauit dolosa calliditate, ac subdola ambitionis intute suasione. Que sunt igitur bona illa? scilicet que integra sunt ac incorrupta, sicut creata, permanserunt: que solus creauit Deus, et preparauit, iuxta Apostolum , ut in illis ambulemus: que sunt opera bona, in quibus in Christo Iesu creati sumus; bonitas scilicet, integritas, pietas, iustitia, ueritas, misericordia, caritas, pax salutaris, letitia spiritalis, cum spiritus fructu. Hec omnia cum fructibus suis bona sunt: his uero contraria mala sunt, scilicet malitia, corruptela, impietas, iniustitia, mendacium, auaritia, odium, discordia, amaritudo, cum fructibus eorum multiplicibus qui ab eis nascuntur. Innumerabilia enim sunt que de utrisque contrariis, id est  bonis et malis, procreantur. Quod autem declinat a bonitate condita et integritate, hoc primum malum est, ut est superbia malitie prime; cui contra est pie bonitatis humilis existimatio, suum Creatorem agnoscentis et glorificantis; quod est rationabilis creature primum bonum. Sic et cetera per duplices sensim partes in immanem nominum siluam creuere. Que cum ita sint, tenenda sunt fortiter bona, Dei habentibus auxilium, quod semper orandum est per prospera et aduersa; ne aut extollamur in prosperis in uanitatem, aut deiiciamur in aduersis in desperationem. Ideo continendum ab utroque periculo, id est, ab omni nimietate per temperantiam gloriosam, et ueram discretionem, que Christiane humilitati adheret, et uiam perfectionis ueris Christi militibus  ac Deum timentibus aperit. Discernendum scilicet semper est in dubiis recte, ac inter bona et mala ubique diuidendum iuste, siue inter utraque foris, siue intus inter corpus et animam, siue inter opera et mores, siue inter curam et quietem, siue inter publica et secreta. Mala itaque cauenda sunt similiter, superbia, inuidia, mendacium, corruptela, impietas, mala morum, transgressio, gula, fornicatio, cupiditas, ira, tristitia, instabilitas, uana gloria, elatio, detractio. Bona quoque uirtutum sectanda sunt: humilitas, benignitas, puritas, obedientia, abstinentia, castitas, largitas, patientia, letitia, stabilitas, feruor, impigritia, uigilantia, taciturnitas; que per fortitudinem sufferentem, et temperantiam moderantem, quasi in quadam ponderatrice discretionis statera  statuenda in actu sunt operis assueti, pro captu conatus nostri sufficientia ubique querentibus. Nam cui sufficientia non sufficiunt, excessisse discretionis modum nulli dubium est: et quidquid ipsum modum excesserit, uitium esse manifestum est. Igitur inter paruum et nimium rationabilis est in medio mensura, reuocans semper ab omni utrinque superfluo, in omni re posita, certum ubique necessitatis procurans, ac irrationabile superflue uoluntatis declinans. Et hec mensura uere discretionis, omnes nostros pondere trutinans iusto actus, nequaquam nos deuiare ab iusto permittet; neque si illam uice ducis per directum semper sequamur errorem pati. Dum  enim de utraque parte semper est continendum, iuxta illud dictum: Continete uos a dextris et sinistris : in directum semper per discretionem tendendum est; id est, per lumen Dei, dicentibus sepius, atque Psalmiste uictoris uersiculum cantantibus: Deus meus, illumina tenebras meas, quoniam in te eripiar a tentatione . Tentatio enim est uita hominis super terram .



CAPUT IX. De mortificatione.

Maxima pars regule monachorum mortificatio est, quibus nimirum per sacram Scripturam precipitur: Sine consilio nichil facias . Ergo si nichil sine consilio faciendum, totum per consilium  est interrogandum. Inde etiam per Moysen precipitur: Interroga patrem tuum, et annuntiabit tibi, maiores tuos, et dicent tibi . Sed licet duris dura uideatur hec disciplina, ut scilicet homo semper de ore pendeat alterius; ceteris tamen Deum timentibus dulcis ac secura inuenietur, si ex integro, et non ex parte conseruetur: quia nichil dulcius est conscientie securitate, et nichil securius est animi impunitate, quam nullus sibi ipsi per se potest tradere, quia proprie aliorum est examinis. Hoc namque defendit a timore iudicii, quod iam examinauerit iudicantis censura, cui alieni ponderis imponitur moles, et totum portat quod suscipit, periculum. Maius enim, ut scriptum est, periculum iudicantis quam eius qui iudicatur . Quicunque  itaque semper interrogauerit, si seruauerit, nunquam errabit. Quia si alterius errauerit responsum, fides credentis et labor obedientis non errabunt, neque mercede interrogantis carebunt. Nam si per se aliquid discusserit, qui debuit interrogare, in hoc ipso arguitur errasse, quod iudicare presumpsit, qui interrogare debuit: et si rectum fuerit, prauum illi reputabitur, dum per hoc a recto declinauit; quia nichil audet per se iudicare, cuius officium est tantum obedire. Cum igitur hoc ita sint, cauenda ubique est monachis superba libertas, ac uera humilitas discenda; sine murmuratione et hesitatione obedientibus: quo iuxta Domini uerbum, iugum Christi suaue, et onus eius leue  sentiant; alioquin donec Christi humilitatem discant, suauitatem iugi  eius et oneris illius leuitatem non sentient. Humilitas enim cordis, requies anime est uitiis ac laboribus fatigate, ac unicum illius de tot malis refrigerium: et quantum ad hanc considerationem tuta de tantis foris uagis ac uanis attrahatur, tantum intus requiescit ac refrigeretur; ita ut etiam amara illi sint dulcia, ac dura et ardua ante habita, plana ac facilia esse sentiat. Mortificatio quoque, superbis ac duris intolerabilis, illi est consolatio, cui hoc solum placet quod humile ac mansuetum est. Sciendum autem est, quod neque hanc martyrii felicitatem, neque aliud quid utile superueniens poterit perfecte complere quis, nisi qui in hoc studium singulare posuerit, ut non inueniatur imparatus, Si enim iuxta hoc  studium suas aliquas sectari aut nutrire uoluerit intentiones, continuo interpositorum occupatione detentus, turbatus totus sequi, quo iussio ducit, gratus semper non poterit; neque ut competit complere potest, qui turbulentus est et ingratus. Mortificationis igitur triplex est ratio; non animo discordare, non lingua libita loqui, non ire quoquam absolute. Suum semper est dicere seni, quamuis contraria iubenti: Non sicut ego uolo, sed sicut tu uis : iuxta exemplum Saluatoris, qui ait: Descendi de celo, non ut faciam uoluntatem meam, sed uoluntatem eius qui misit me, Patris .




 De perfectione monachi.

Monachus in monasterio uiuat sub unius disciplina Patris, consortioque multorum, ut ab alio discat humilitatem, ab alio patientiam: unus eum silentium, alter doceat mansuetudinem: non faciat quod uult. comedat quod iubetur; habeat quantum acceperit; operis sui pensum persoluat; subiiciatur cui non uult; lassus ad stratum ueniat; ambulansque dormitet, nec dum expleto somno surgere compellatur; passus iniuriam, taceat; prepositum monasterii timeat ut dominum, diligat ut parentem: credat sibi hoc esse salutare quidquid ille preceperit, nec de maiorum sententia iudicet, cuius officium est, obedire et implere que iusta sunt, dicente Moyse: Audi, Isrel , et reliqua.



CAPUT X. De diuersitate culparum.


Diuersitas culparum diuersitatis penitentie medicamento sanari debet. Itaque, fratres, huiusmodi statutum est a sanctis Patribus, ut demus confessionem de omnibus, non solum capitalibus criminibus, sed etiam de maioribus negligentiis: quia confessio et penitentia de morte liberat. Ergo nec ipsa parua a confessione sunt negligenda peccata: quia, ut scriptum est, Qui parua negligit, paulatim defluit : ut detur confessio ante mensam, ante introitum lectulorum, uel cuicunque fuerit facile dare.

Igitur qui non custodierit benedictionem ad mensam, et non responderit, Amen, sex percussionibus emendare statuitur. Si locutus fuerit comedens, non necessitate alterius fratris, sex percussionibus. Qui  dixerit suum proprium aliquid, sex percussionibus: et qui non signauerit cochleare quod lambit, sex percussionibus. Si locutus fuerit in plausu, id est, altiore sono solito, sex percussionibus. Si non signatur lucerna, hoc est, cum accensa fuerit a iuniore fratre, et non exhibeatur ad seniorem ad signandum, sex percussionibus. Si aliquod opus uanum fecerit, sex percussionibus emendetur.

Quicunque de fratribus qui sollicitudo coquinandi uel ministrandi commissa est, quantulum quid effuderit, oratione in ecclesia post expletum cursum, ita ut fratres pro eo orent, emendari statuitur. Qui humiliationem in synaxi, id est, in cursu oblitus fuerit   similiter peniteat: simili modo qui perdiderit micas, oratione in ecclesia emendetur. Ita tamen hec parua penitentia ei indicetur, si paruum quid effuderit: si negligentia, aut obliuione, seu transgressione securitatis tam in liquidis quam in aridis amplius solito perdiderit, longa uenia in ecclesia, dum duodecim psalmos ad duodecimam canunt, prostratus nullum membrum mouens peniteat. uel certe, si multum est quod effudit, quadranos de ceruisia aut mensuras qualiumcunque rerum intercedente negligentia effundens perdidit, supputatis tot diebus illo quod in sumptus proprios uite accipere consueuerat, sibi eam perdidisse sciat, ut pro ceruisia aquam bibat. Diffuso supra mensam, decidenteque extra eam, ueniam in discubito sufficere.

 Qui egrediens domum ad orationem poscendam non se humiliauerit, et post acceptam benedictionem non se signauerit, crucem non adierit, duodecim percussionibus emendari statuitur. Similiter qui orationem ante opus, aut post opus oblitus fuerit, duodecim percussionibus. Et qui comederit sine benedictione, duodecim percussionibus: et qui regrediens domum orationem petens non se curuauerit intra domum, duodecim percussionibus emendetur. Qui uero frater hec omnia confessus fuerit, et cetera usque ad suppositionem semipenitentie, id est, media penitentia, et de his similia sit temperare.

Interim qui tussim in exordio psalmi non bene cauerit, sex percussionibus emendari statuitur: similiter qui percusserit dentibus calicem salutaris, sex  percussionibus. Ordinem sacrificii qui non custodierit ad offerendum, sex percussionibus. Sacerdos offerens qui ungulas non dempserit, et diaconus cui barba tonsa non fuerit: de rastro sacrificium accipientes, ad calicem accedentes, sex percussionibus. Et qui subridens in synaxi, id est in cursu, sex percussionibus: si in sonum risus eruperit, suppositione; nisi ueniabiliter contigerit. Sacerdos offerens, et diaconus sacrificium custodiens, cauere ne uagis oculis oberrent: quod si neglexerint, sex percussionibus emendari.

Qui oblitus fuerit chrismal, pergens procul ad opus aliquod, quinis quinquies percussionibus. Si super terram in agro dimiserit, et inuenerit statim, denis quinquies percussionibus: si in ligno illud leuauerit,  ter denis, si ibi maneat nocte, suppositione. Eulogias immundus accipiens, duodecim percussionibus: obliuiscens oblationem facere, usque dum eat ad offerendum, centum percussionibus. Fabulas otiosas proferens ad alienum, statim semetipsum reprehendens, uenia tantum: si autem se non reprehenderit, sed detractauerit, qualiter eas excusare debeat, suppositione silentii, aut quinquaginta percussionibus. Excusationem proferens cum simplicitate, quando in aliquo discutitur, et non dicit statim ueniam petens: Mea culpa, penitet me, quinquaginta percussionibus. Consilium contra consilium cum simplicitate promens, quinquaginta percussionibus. Qui altare concusserit, quinquaginta percussionibus.  Proferens sermonem altum sine suppressione, nisi ubi necessitas fuerit, suppositione silentii, aut quinquaginta percussionibus: excusans ad ueniam, quinquaginta percussionibus.

Qui fratri aliquid indicanti responderit: Non ita est ut dicis, preter seniores iunioribus dicentes simpliciter, suppositione silentii, aut quinquaginta percussionibus. Nisi hoc tantum licet cequali fratri suo, si ueracius est aliquid quam ille dicit, et recordatur: Si bene recolis, frater: et alter hoc audiens non affirmet sermonem suum, sed humiliter dicat: Spero quod tu melius recorderis; ego per obliuionem in uerbo excessi; penitet me quod male dixi. Ecce uerba filiorum Dei: Nihil per contentionem, ut ait Apostolus, neque per inanem gloriam, sed per humilitatem spiritus, alter alterum existimantes superiorem  sibi . Ceterum qui se excusauerit, non filius Dei spiritalis, sed Adam carnalis iudicetur. Qui si non cito ad portum requiei humilitatis dominice confugerit, nimiarum contradictionum aditum aliis aperiens, in superbia persistens, de libertate sancte Ecclesie in cellula ob penitentiam agendam separetur; usque dum bona eius uoluntas cognoscatur, atque per humilitatem denuo sancte congregationi inseratur. Qui profert sermonem uel modicum ad reprehendendum opus ostiarii, aut ostiarius si horas bene non custodierit, suppositione silentii, aut quinquaginta percussionibus.

Proferens correctionem contra correctionem; hoc est, castigans castigantem se, tribus suppositionibus. Et qui abscondit aliquod crimen uidens in fratre suo,  usque dum corrigatur de alio uitio, uel de ipso, et tunc profert illud aduersus fratrem, tribus suppositionibus. Reprehendens aliorum fratrum opera, aut detractans, tribus suppositionibus. Qui detrahit alicui fratri, aut audit detrahentem, non continuo corrigens eum, tribus suppositionibus. Qui aliquam contentionem cum tristitia promit, simili modo tribus suppositionibus peniteat. Qui aliquid reprehendens preposito suo non uult indicari, usque dum abbati indicet, tribus suppositionibus; nisi hec omnia confessione uerecunda fiant. Si quis frater tristis fuerit, si fieri potest, consolationem accipiat: si sustinere ualet, supprimat interim confessionem, ut uerecundius dicat: quando tristitia cessauerit, orent pro eo fratres.

Si quis dicat ad consanguineum suum, sollicitans  eum in alio loco habitantem: Melius est ut nobiscum habites aut cum aliquibus, tribus suppositionibus. Et qui uituperat aliquem fratrem obsequium dantem, tribus suppositionibus. Qui consanguineum docet aliquam dicentem artem, aut aliud quidlibet a senioribus impositum, ut melius lectionem discat, tribus suppositionibus.

Qui ad prepositum audet dicere: Tu non iudicabis causam meam, sed noster abbas, aut ceteri fratres; siue: Ad abbatem ibimus omnes, quadraginta diebus castigari oportet in penitentia in pane et aqua: nisi ipse dicat prostratus coram fratribus: Penitet me, quia male dixi. Frater quilibet in aliquo opere detentus, quamuis fatigatus sit, ita tamen ad  economum dicat in propria causa: Si tibi placet, dicam ad abbatem; sin autem, non dicam: in alterius causa: Si tu iteras, non tibi difficile uideatur, si forte ad abbatem dicam, ut obedientia custodiatur.

Qui non reportat quod commodat usque in crastinum, si ipse reportat recordatus, sex percussionibus: si oblitus fuerit usque dum queratur, duodecim. Si quis oblitus fuerit interrogare debitum penitentie usque in crastinum, sex percussionibus. Qui murmurat, aut dicit: Non faciam nisi dicat abbas, uel secundus, tribus suppositionibus. Cursus non necessarius, aut saltus, duodecim plagis. Prohibetur ne quis alterius teneat manum.

Procuret economus de humanitate aduenientibus exhibenda, tam peregrinis, quam reliquis fratribus:  et omnes fratres parati sint ad ministrandum cum omni famulatu propter Deum. Quamuis economus non censuerit, aut presens non fuerit, ceteri faciant diligenter quod necesse est, et custodiant utensilia eorum, donec assignent ea parata custodi. Sin autem neglexerint, penitentiam de his, ut uideatur, adhiberi ad iudicium sacerdotis.

Qui non postulat ueniam correctus, suppositione. Qui uisitauerit alios fratres in cella seorsum sine interrogatione, simili modo peniteat; aut in coquina post nonam sine ordinatione uel iussione ierit, suppositione: aut extra uallum, id est, extra septum monasterii sine interrogatione ierit, suppositione. Iuuenibus quibus imponitur terminus, ut non se appellent inuicem, si transgressi fuerint, tribus suppositionibus:  hoc tantum dicant: Scis quod nobis non licet loqui tecum. Et si quis preceperit eis quod non licet, ipsi dicant: Scis quod nobis non licet. Et si ipse preceperit ultra, ipse damnetur tribus suppositionibus: ipsi tamen dicant: Faciemus quod dicis, ut bonum obedientie seruetur. Illud uero specialius cauendum est, ut quomodo inter se mutuo non loquuntur, sic nec per os alterius loquantur: quod si scientes transgressi fuerint, simili modo quasi inter se locuti fuissent, peniteant.

Cui chrismal ceciderit, et nichil confringens, duodecim percussionibus. Qui profert sermonem otiosum, silentio inter duas horas consequentes condemnari, aut duodecim percussionibus. Penitentes fratres, quamuis opera difficilia et sordida efficiant,  non lauent capita, nisi in die dominica, id est, octaua. Sin autem quinto decimo die, aut certe propter fluentium capillorum incrementum, arbitrio senioris unusquisque in lauando utatur. Declinatio de uia sine interrogatione aut benedictione, sex percussionibus.

Penitentias minutas iuxta mensam si fecerit prepositus, mense imponat: et amplius uiginti quinque percussiones simul non dentur.

Penitentes fratres, et indigentes penitentia psalmorum, hoc est, cui necesse fuerit, ut psalmos adhuc pro uisione nocturna decantet: quia pro illusione diabolica, ac pro modo uisionis, alii uiginti quatuor psalmos in ordine, alii quindecim, alii duodecim  indigentes penitentia psalmos decantare debent. Quamuis ergo in nocte dominica, et in tempore quinquagesime penitentes genua flectant.

Si cui iniunxerit abbas aut prepositus de fratribus iter agere, ita obseruandum est, ut seniori iunior obediat: si tamen rectum fuerit quod eis indicauerit, obseruare studeat. Si quid preceperit abbas uel economus maior, et alius humilior iterauerit economus, ipse obedire debet; indicans tamen in silentio, quod preceperit alius maior. Infra monasterium uero nullus tamen alio imperio precellente imperet, nisi qui preest.

Ab initio dici usque noctem commutatio uestimenti, et altera in nocte interrogentur separatim. Qui ministrat in die dominica, aut in alia solemni,  ad lauacrum aut ad quamcunque necessitatem, una oratione ante exitum et introitum eget: interroget tamen, si non procul exeat, signo crucis indiget. Quamuis ambulans signet se: non est autem [Forte tamen] necesse ad orientem se uertere. Exiens autem extra domum quilibet festinans et se signans, non eget ad orientem conuersione. Ita et in ambulando conueniens quidquam faciat, si festinet postulans orationem, et se humilians in domo in qua non congrua fiat genuflexio, curuatio tantum statuetur. Si quis uoluerit, in die sabbati preparet oblationem Dominice, consummato lauacro commutare sacerdotes, si facile fuerit: diacones autem, aut ante preceptum, aut post preceptum ministerium opportunum perficient.

 Si quis uiderit somnium immundum, aut coinquinatus fuerit, aut penitens, quando detur preceptum, stare precipitur. In magnis autem solemnitatibus, quando audiunt sonum, sedere: in quotidiano precepto, pene mediante iubetur sedere. Deinde sonum omnes audientes ad synaxin incitantem diei conuentus, lauent ante oratorii introitus, nisi prius lauerint.

Primarius ut primus psallat statuetur, et secundus; et non flectatur genu, sed tantum curuatio fiat. Ordines qui priores, in medio fiant oratorii: ceteri dextra leuaque assistant, preter offerentem eidemque adherentem. In omnique dominica solemnitate hymnus diei cantetur dominici, et in die inchoante Pasche. Aut qui ad altare inchoauerit, inter sacrificium  accepturus ter se humiliet. Et noui, quia indocti, et quicunque fuerint tales, ad calicem non accedant: et quando offertur oblatio, nullus cogatur coactus accipere sacrificium, preter necessitatem. In omnique dominica die et solemnitate, qui non fuerit in cetu fratrum ad Dominum fundentium preces, oret ipse aliqua necessitate cogente; et quandiu offeratur, non multum discurratur. Penitens quoque necessitate itineris occupatus, ambulansque cum ceteris utentibus licito cibis, si aduenerit hora tertia, et longe proficiscantur; accipiat et ipse quiddam cibi pro modo quodam, et quod ei defuerit accipiat ubi quiescat.

In commune autem omnes fratres omnibus noctibus  tempore orationum in fine omnium psalmorum genua in oratione, si non infirmitas corporis hoc fecerit, flectere equo animo debent, sub silentio dicentes: Deus in adiutorium meum intende; Domine, ad adiuuandum me festina . Quem uersiculum postquam ter in oratione tacite decantauerint, equaliter a flexione orationis surgant, exceptis diebus dominicis, et a die primo sancti Pasche usque ad quinquagesimam diem: in quibus moderate se in tempore psalmodie humiliantes, genua non flectentes, sedulo Deum orent.

Si quis frater inobediens fuerit, duos dies unum paximatium et aquam. Si quis dicat: Non faciam, duos dies unum paximatium et aquam. Si quis murmurat, duos dies unum paximatium et aquam. Si  quis ueniam non petit, aut dicit excusationem, duos dies unum paximatium et aquam. Si duo fratres contendentes aliquid et ad furorem uenientes, duos dies unum paximatium et aquam. Si aliquis contendens mendacium et distinctionem confirmat, duos dies unum paximatium et aquam. Si quis contradicit fratri, et non petit ei ueniam, duos dies unum paximatium et aquam. Si quis contradicit, mandatum aut regulam frangit, duos dies unum paximatium. Si quis iniungit ei opus, et negligenter facit, duos dies unum paximatium. Si quis detraxerit abbatem suum, septem dies unum paximatium: si fratrem suum, uiginti quatuor psalmos; si secularem, duodecim psalmos.

Si quis obliuiscitur aliquid foras, si minus, duodecim  psalmos: si maius, triginta psalmos. Si quis perdiderit, uel deciderit aliquid, sicut pretium eius, ita penitentia eius. Si quis facit colloquium cum seculari sine iussu, uiginti quatuor psalmos. Si quis quando consummauerit opus suum, et aliud non requirit, et aliquid sine iussione fecerit, uiginti quatuor psalmos cantet.

Si fuerit aliquis bilinguis, et conturbet fratres, duos dies unum paximatium. Si quis manducauerit in domo aliena sine iussu, et uenerit domui sue, uno die paximatium. Si quis enarrauerit preteritum peccatum, uno die paximatium. uel qui ambulauerit in seculo, et dicit de seculi peccato, uno die in pane et aqua. Et tepidus qui audierit aliquem murmurantem et detrahentem, aut facientem aliquid  contra regulam, et consensit a confessione, uno die paximatium.

Si quis suscitat furorem fratri suo, et satisfacit ei postea, et ipse non remittit ei, sed dimittit suo seniori, uiginti quatuor psalmos, et illo die in pane et aqua. Si quid uoluerit aliquis, et prohibet economus, et iubet abbas, quinque dies. Si quis non uenerit ad orationem supra mensam et post cibum, duodecim psalmos cantet. Si quis dormierit cum oratur, si frequens, duodecim psalmos cantet; si non frequens, sex psalmos. Si quis non dicit, Amen, triginta uerbera. Si transgressus fuerit horam, duodecim psalmos; si canticum graduum, nisi matutina hiems, duodecim psalmos. Et qui non audierit sonitus  orationis, duodecim psalmos. Si quis ueniat ad sacrificium cum nocturno cingulo uel ueste circa eum, duodecim psalmos.

Si quis ante horam nonam quarta sextaque feria manducat, nisi infirmus, duos dies in pane et aqua uiuat. Si quis dixerit mendacium nesciens, quinquaginta uerbera: si sciens et audax, in pane et aqua. Si denegatur mendacium eius, et ille contendit, septem dies in pane et aqua. Si quis monachus dormierit in una domo cum muliere, tres dies in pane et aqua: si nesciuit quod non debet, uno die.

Si quis non claudit ecclesiam, duodecim psalmos. Si quis emittit sputa, et contingit altare, uiginti quatuor psalmos: si parietem attingit, sex. Si quis  obliuiscitur psallendo, seu lectiones, quatuor psalmos. Si quis tardius ueniat ad orationem, quinquaginta, uel plagis quinquaginta: uel segnius exsequitur quod iubetur ei, quinquaginta. Si post pacem sonauerit, quinquaginta. Si contumaci responderit, quinquaginta.

Si ueniat uelato capite in domo, quinquaginta uerbera. Si non petit orationem cum intrat in domum, quinquaginta. Si manducat sine oratione, quinquaginta. Si locutus est aliquid in ore suo, quinquaginta. Si sonum fecerit dum oratur, quinquaginta uerbera. Si quis iracundiam, uel tristitiam, uel inuidiam tenet contra fratrem suum; ut tempus tenuerit, ita erit penitentia eius in pane et aqua: si uero prima die confessus fuerit, uiginti quatuor psalmos.

 Quicunque sacrificium perdiderit, et nescit ubi sit, anno peniteat. Qui negligentiam fecerit erga sacrificium, ut siccetur, et a uermibus consumatur, ita ut ad nichilum deuenerit, dimidio anno peniteat. Qui negligentiam erga sacrificium incurrerit, ut inueniatur uermis in eo, et tamen plenum sit; igne comburat iuxta altare, et abscondat cinerem eius intra sub altare, et ipse peniteat quadraginta diebus. Qui negligit sacrificium, et immutatum fuerit, et panis amiserit saporem; si rubro colore, uiginti dies peniteat; si hyacinthino, quindecim dies peniteat. Si autem non immutatum fuerit colore, sed conglutinatum, septem dies peniteat. Qui autem merserit sacrificium, continuo bibet aquam. Qui in chrismal fuderit sacrificium comedat. Si de cymba, uel de ponte, seu  de ligno ceciderit, et non per negligentiam, sed casu aliquo, uno die peniteat.

Qui scit fratrem suum peccare peccatum ad mortem, et non arguit eum, legis Euangelii  transgressor notetur, donec arguat eum cuius malum reticuit, et fateatur sacerdoti; ut quandiu conscientia mala reticuit, tandiu in afflictione peniteat. Qui paruum peccatum reticuit, simili correptione, non eadem afflictione peniteat, sed plagis triginta, aut quindecim psalmos canat. Si de reliquo spernens minima neglexerit, in pane et aqua peniteat, ut peccans iuxta mandatum Domini  corripiatur. Qui uero arguit non leniter, notetur, donec petat ueniam a fratre correpto, et plagis triginta, aut quindecim  psalmos. Qui peccatum pudendum alicui exprobrat, priusquam inter se et ipsum solum arguat, sicut Dominus dicit , corripiatur donec exprobrato satisfaciat, et tribus diebus pane et aqua peniteat.

Qui transgreditur regulam iussionis uel discipline generalis, maneat expulsus sine cibo, ut in crastinum recipiatur. Qui solus cum sola femina sine personis certis familiariter loquitur, maneat sine cibo, uel duobus diebus in pane et aqua, uel ducentis plagis. Qui presumit facere ambasciam, non permittente eo qui preest, libera et effrenata processione absque necessitate, quinquaginta plagis inhibeatur. Operis peculiaris presumptio centum plagis: possessio alicuius rei, quam non necessitas generaliter fratribus concessit,  amissione eiusdem, et centum plagis cerceatur. Necessarium uero ac licitum aliqui facere, dare, accipere sine iussione, duodecim plagis: nisi ratio aliqua defendat, ut supplex satisfactio remittat.

Qui comedens loquitur, sex, plagis. Et cuius uox obstrepit de mensa ad mensam, sex plagis. Si de domo foras, uel de foris in domum sonuerit, duodecim plagis. Egredi uel ingredi in domum, aut opus facere sine oratione et signo crucis, duodecim plagis. Si aliter fuerit, quinque plagis. Meum uel tuum dixisse, sex plagis. uerbum contra uerbum si upliciter dictum, sex percussionibus: si ex contentione, centum plagis uel suppositione silentii. Si ordinem psallendi non seruauerit, sex percussionibus. Si statuto tempore taciturnitatis loqui presumpserit sine necessitate,  decem et septem plagi.

Si quis de supellectile monasterii per contemptum amiserit, uel dissipauerit quid, proprio sudore et operis adiectione restituat, uel pro estimatione, arbitrio sacerdotis, suppositione peniteat, aut uno die in pane et aqua. Si non contemptu, sed casu aliquo amiserit aut fregerit, non aliter negligentiam suam quam publica diluat penitentia; cunctis in synaxi fratribus congregatis tandiu prostratus in terram ueniam postulabit, donec orationum consummetur solemnitas; impetraturus eam, cum iussus fuerit abbatis iudicio de solo surgere. Eodem modo satisfaciat quisquis ad orationem uel opus aliquod accersitus, tardius occurrerit.

Si decantans psalmum titubauerit; si superfluo sit durus; si contumacius responderit, suppositione. Si  negligentius obsequia iniuncta impleuerit, suppositione. Si uel leuiter murmurauerit, suppositione. Si lectionem operi obedientieue preferens, suppositione. Si officia  statuta segnius fuerit exsecutus, suppositione. Si dimissa synaxi non continuo ad cellam recurrerit, suppositione. Si cum aliquo ad modicum substiterit, suppositione. Si ad modicum temporis uspiam secesserit, suppositione. Si cum ullo qui celle sue cohabitator non est, confabulari quantulumcunque presumpserit, suppositione. Si alterius tenuerit manum, suppositione. Si orauerit cum illo qui est ab oratione suspensus, suppositione.

Si parentum quempiam uel amicorum secularium uiderit, uel collocutus fuerit ei sine iussione; si epistolam cuiuscunque susceperit, si tribuere presumpserit sine suo abbate, suppositione. Si impellierit aliquem a necessarii facti expletione, suppositione. Si per ardorem mentis legitimum religionis excesserit  modum, suppositione. Si alium feruentem a legitimo facto retinere temporis sui gratia presumpserit, suppositione.

Huc usque et in similibus commissis procedit animaduersio spiritalis, ut increpatio que fit a pluribus, peccanti proficiat ad salutem, et de cetero cautior et diligentior emendatione morum Deo propitio saluatus existat.

Qui autem rixam commiserit, septem diebus peniteat. Qui uero suum prepositum despexerit, aut regulam blasphemauerit, foras repellendus est, nisi ipse dicat: Penitet me quod dixi. Si autem se non humiliauerit, quadraginta diebus peniteat, quia superbie morbo detinetur. uerbosus taciturnitate damnandus est, inquietus mansuetudine, gulosus ieiunio,  somnolentus uigilia, superbus carcere, destitutor repulsione. Unusquisque iuxta quod meretur cequalia sentiat, ut iustus iuste uiuat. Amen.

In omni loco et opere silentii regula magnopere custodiri censetur; ut omni, quantum ualuerit humana fragilitas, que prona ad uitia, unde precipitare solet, mundemur uitio, edificationemque potius proximorum, pro quibus Saluator noster iehsu sanctum effudit sanguinem, quam dilacerationem absentium in pectore conceptam, et otiosa passim uerba, de quibus iusto sumus rationem retributori reddituri, ore promamus.

Hec superum uolentibus carpere iter tendens alti ad fastigia summa, relictaque humo cum flagitiis, ultro ambientibus uni adherere Deo hanc in tellurem  misso, statuimus; qui immortalia nimirum sunt premia accepturi, cum gaudio summo nunquam decidente euum.





SANCTI COLUMBANI ABBATIS ET CONFESSORIS DE PeNITENTIARUM MENSURA TAXANDA LIBER. 

 I. Penitentia uera est. penitenda non admittere, sed admissa deflere. Sed quia hanc multorum fragilitas,  ut non dicam omnium, rumpit, mensure noscende sunt penitentie; quarum sic ordo a sanctis  traditur Patribus, ut iuxta magnitudinem culparum etiam longitudo statuatur penitentiarum.

II. Si quis igitur per cogitationem peccauerit, id est, concupierit hominem occidere, aut fornicari, aut furari, aut clam comedere, et inebriari; uel certe aliquem percutere, siue discedere, uel alia his facere similia, et paratus ad hec corde complenda fuerit: maiora dimidio anno; minora quadraginta diebus, in pane et aqua peniteat.

III. Si quis autem peccatis preualentibus facto peccauerit; si homicidium, aut sodomiticum fecerit peccatum, decem annis peniteat: si fornicauerit semel tantum, tribus annis monachus peniteat; si sepius, septem annis. Si discesserit et uota fregerit, si cito penitens redierit, tribus quadragesimis: si  autem post annos, tribus annis peniteat.

Iu. Si quis furatus fuerit, anno peniteat.

u. Si quis percusserit per rixam fratrem suum, et sanguinem fuderit, tribus annis peniteat.

uI. Si quis autem inebriauerit se, et euomuerit, aut saturatus nimis, sacrificium per hoc euomuerit, quadraginta diebus peniteat: si uero per infirmitatem sacrificium uomere cogatur, septem diebus peniteat. Si ipsum sacrificium quis perdiderit, anno peniteat.

uII. Si quis seipsum coinquinauerit, anno peniteat, si iunior sit.

uIII. Si quis falsum testimonium testificatus fuerit sciens, duobus annis peniteat cum illius rei perditione, uel redintegratione.

 Hec de causis casualibus: ceterum de minutis morum inconditorum.

IX. Qui facit per se aliquid sine interrogatione; uel qui contradicit et dicit: Non facio, uel qui murmurat; si grande sit, tribus superpositionibus; si paruum, uno anno peniteat; uerbum uero contra uerbum simpliciter promptum, quinquaginta plagis uindicandum; uel si ex intentione silentii, superpositione; nam si rixa, septimana peniteat.

X. Qui autem detrahit, aut libenter audit detrahentem, tribus superpositionibus peniteat: si de eo qui preest, septimana peniteat.

XI. Qui autem per superbiam suum prepositum despexerit, aut regulam blasphemauerit, foras repellendus est, nisi confestim dixerit: Penitet me quod  dixi. Si autem se non bene humiliauerit, quadraginta diebus peniteat, quia superbie morbo detinetur.

XII. uerbosus uero taciturnitate damnandus est, inquietus mansuetudine, gulosus ieiunio, somnolentus uigilia, superbus carcere, destitutor repulsione: unusquisque iuxta quod meretur, quo equalia sentiat, ut iustus iuste uiuat.

Diuersitas culparum diuersitatem facit penitentiarum; nam et corporum medici diuersis medicamenta generibus componunt: aliter enim uulnera, aliter morbos, aliter tumores, aliter liuores, aliter putredines, aliter caligines, aliter confractiones, aliter combustiones curant. Ita igitur etiam spirituales medici diuersis curationum generibus animarum uulnera,  morbos, culpas, dolores, egritudines, infirmitates, sanare debent. Sed quia hec paucorum sunt, ad pura scilicet cuncta cognoscere, curare ad integrum salutis statum, debilia reuocare; uel pauca iuxta seniorum traditiones, et iuxta nostram ex parte intelligentiam (Ex parte namque prophetamus, et ex parte cognoscimus  aliqua proponamus. De capitalibus primum criminibus que etiam legis animaduersione plectuntur, sanciendum est.

XIII. Si quis clericus homicidium fecerit, et proximum suum occiderit, decem annis exsul peniteat. Post hos recipiatur in patriam, si bene egerit penitentiam in pane et aqua, testimonio comprobatus episcopi uel sacerdotis, cum quo penituit, et cui commissus fuit, ut satisfaciat parentibus eius quem occidit, uicem ilii reddens, et dicens: Quecunque  uultis, faciam uobis. Si autem non satisfecerit parentibus illius, nunquam recipiatur in patriam, sed more Cain uagus et profugus sit super terram.

XIu. Si quis ruina maxima ceciderit, et filium genuerit, septem annis peregrinus, in pane et aqua peniteat: tunc primum sacerdotis iudicio iungatur altario.

Xu. Si quis autem fornicauerit sicut Sodomite fecerunt, decem annis peniteat; tribus cum pane et aqua; septem uero aliis abstineat se a uino et carne; et non maneat cum alio in eternum.

XuI. Si quis uero fornicauerit quidem cum mulieribus, sed non filium generauerit, et in notitiam hominum non uenerit; si clericus, tribus annis: si monachus uel diaconus, quinque annis; si sacerdos,  septem; si episcopus duodecim annis.

XuII. Si quis periurauerit, septem annis peniteat, et nunquam iuret postea.

XuIII. Si quis maleficio suo aliquem perdiderit, tribus annis peniteat cum pane et aqua per mensuram, et tribus aliis annis abstineat se a uino et carnibus, et tunc demum in septimo anno recipitur in communionem. Si autem pro amore quis maleficus sit, et neminem perdiderit, annum integrum cum pane et aqua, clericus ille peniteat, laicus dimidium, diaconus duos, sacerdos tres, maxime si per hoc mulieris partum quisquam deceperit: ideo sex quadragesimas unusquisque insuper augeat, ne homicidii reus sit.

XIX. Si quis clericus furtum fecerit, id est, bouem,  aut equum, aut ouem, aut aliquod animal proximi sui furatus fuerit, si semel, aut bis fecit, reddat proximo suo primum, et anno integro in pane et aqua peniteat: si hoc consueuit, et reddere non potuerit, tribus annis peniteat cum pane et aqua.

XX. Si quis autem clericus, aut diaconus, uel alicuius gradus, qui laicus fuit in seculo cum filiis et filiabus, post conuersionem suam, iterum suam cognouerit clientelam [Forte, clientulam], et filium iterum de ea genuerit, sciat se adulterium perpetrasse, et non minus peccasse quam si ab iuuentute sua clericus fuisset et cum puella aliena peccasset; quia post uotum suum peccauit, postquam se Domino consecrauit, et uotum suum irritum fecit;  idcirco similiter septem annis in pane et aqua peniteat.

XXI. Si quis clericus per rixam proximum suum percusserit, et sanguinem fuderit, annum integrum peniteat: si laicus, quadraginta diebus.

XXII. Si quis per seipsum fornicauerit, aut cum iumento, duobus annis peniteat, si gradum non habet: si autem gradum aut uotum, tribus annis peniteat, si etas non defendit.

XXIII. Si quis concupiscit mulierem, et non potest facere, id est, non suscipit eum mulier, dimidium anni in pane et aqua peniteat, et toto se abstineat anno a uino et carnibus, et communione altaris.

XXIu. Si quis sacrificium perdiderit, anno peniteat:  si per ebrietatem aut uoracitatem illud euomuerit, et negligenter illud dimiserit, tribus quadragesimis in pane et aqua peniteat: si uero per infirmitatem, septem diebus peniteat.

Sed hec de clericis et monachis mixtim dicta sint. Ceterum de laicis.

XXu. Quicunque fecerit homicidium, id est, proximum suum occiderit, tribus annis inermis exsul, in pane et aqua peniteat, et post tres annos reuertatur in sua, reddens uicem parentibus occisi, pietatis et officii; et sic post satisfactionem iudicio sacerdotis iungatur altario.

XXuI. Si quis laicus de alterius uxore filium genuerit, id est, adulterium commiserit, toro proximi uiolato, tribus annis peniteat, abstinens se a cibis succulentioribus, et a propria uxore, dans insuper  pretium pudicitie marito uxoris uiolate; et sic culpa illius per sacerdotem abstergatur.

XXuII. Si quis uero laicus fornicauerit sodomitico ritu, id est, cum masculo, coitu femineo peccauerit, septem annis peniteat: tribus primis cum pane et aqua et sale et fructibus horti siccis: quatuor reliquis abstineat se a uino et carnibus, et ita dimittatur illi sua culpa; et sacerdos oret pro illo, et sic iungatur altario.

XXuIII. Si quis autem fornicauerit de laicis cum mulieribus a coniugio liberis, id est, uiduis, uel puellis: si cum uidua, uno anno: si cum puella, duobus annis  peniteat. Si autem uxorem non habuit, sed uirgo uirgini coniunctus est: si uolunt parentes  eius, ipsa sit uxor eius; ita tamen, ut anno ante peniteant ambo; et ita sint coniugales.

XXIX. Si quis autem laicus cum iumento fornicauerit, anno peniteat, si uxorem habuit: si autem non habuit, dimidio anno: sic et qui uxorem habens propriis membris se ipsum uiolauerit, peniteat.

XXX. Si quis laicus infantem suum oppresserit, uel mulier, anno integro in pane et aqua peniteant, et duobus aliis abstineant se a uino et carnibus: et ita primum altario sacerdotis iudicio iungantur, et suum torum hunc licito maritus ille cognoscat. Sciendum est enim laicis, quod tempore penitentie illis tradite a sacerdotibus, non illis liceat suas cognoscere uxores, nisi post penitentiam transactam;  de media namque penitentia [Forte, dimidiat namque penitentiam].

XXXI. Si quis laicus furtum fecerit, id est, bouem, aut equum, aut ouem, aut aliquod animal proximi sui furatus fuerit: si semel, aut bis fecit, reddat primum proximo suo damnum quod fecit, et tribus quadragesimis in pane et aqua peniteat. Si autem sepe furtum facere consueuit, et reddere non potuerit, anno et tribus quadragesimis peniteat, et deinceps nequaquam facere promittat; et sic in Pascha alterius anni communicet, id est, post duos annos  et ita abremittatur illi male consuetudinis culpa.

XXXII. Si quis laicus periurauerit; si per cupiditatem  hoc fecerit, totas res suas uendat, et donet pauperibus, et conuertatur ex integro ad Dominum, et tundatur omni dimisso seculo, et usque ad mortem seruiat Deo in monasterio. Si autem non per cupiditatem, sed mortis timore hoc fecit, tribus annis inermis exsul peniteat in pane et aqua; et duobus adhuc abstineat se a uino et carnibus: et ita animam pro se reddens, id est, seruum aut ancillam de seruitutis iugo absoluens, et eleemosynas multas faciens per duos annos  post septimum communicet annum.

XXXIII. Si quis laicorum per scandalum sanguinem federit, aut proximum suum uulnerauerit, aut debilitauerit, quantum nocuit, tantum reddere cogatur:  si autem non habet unde soluat, opera proximi sui primum agat, quandiu ille infirmus est medicumque querat, et post sanitatem eius quadraginta dies in pane et aqua peniteat.

XXXIu. Si quis laicus inebriauerit se, aut usque ad uomitum manducauerit aut biberit, septimana in pane et aqua peniteat.

XXXu. Si quis laicus adulterare uoluerit, aut fornicare cum sponsa, et concupierit mulierem proximi sui, et non fecerit, id est, non potuerit, quia mulier eum non suscepit, tamen ille paratus fuit ad fornicandum: confiteatur culpam suam sacerdoti, et ita quadraginta diebus in pane et aqua peniteat.

XXXuI. Si quis autem laicus manducauerit, aut biberit iuxta fana; si per ignorantiam fecerit, promittat  deinceps quod nunquam reiteret, et quadraginta diebus in pane et aqua peniteat: si uero per contemptum hoc fecerit, id est, postquam sacerdos illi predicauit quod sacrilegium hoc erat, et postea mense demoniorum communicauerit; si gule tantum uitio hoc fecerit aut repetierit, tribus quadragesimis in pane et aqua peniteat: si uero pro cultu demonum, aut honore simulacrorum hoc fecerit, tribus annis peniteat.

XXXuII. Si quis laicus per ignorantiam cum Bonosiacis aut ceteris hereticis communicauerit, stet inter catechumenos, id est, ab aliis separatus Christianis quadraginta diebus, et duabus aliis quadragesimis in extremo Christianorum ordine, id est, inter  penitentes, insane communionis culpam dileat: si uero per contemptum hoc fecerit, id est, postquam denuntiatum illi fuerat a sacerdote, ac prohibitum, ne se communione sinistre partis macularet, anno integro peniteat, et tribus quadragesimis, et duobus aliis annis abstineat se a uino et carnibus; et ita post manus impositionem catholici episcopi, altario iungatur.

Postremo de minutis monachorum agendum est sanctionibus.

XXXuIII. Si quis uallum apertum in nocte dimiserit, superpositione peniteat: si uero in die, uiginti quatuor percussionibus, si non aliis superuenientibus apertum dimiserit: si quis hunc ipsum absolute precesserit, superpositione peniteat.

 XXXIX. Si quis iumentum petens solus absolute [Leg. absque luto] lauauerit, superpositione peniteat: si quis uero lauans licito coram fratribus stando hoc fecerit, si non necessitate luti largius abstergendi, uiginti quatuor plagis emendetur.

XL. Si quis uero etiam sedendo in iumento genua, aut brachia discooperuerit absque necessitate luti lauandi, sex diebus non lauet; id est, usque ad alteram diem dominicam inhonestus ille lauator pedes  non lauet. Soli autem monacho secrete stando pedes lauare licet: seniori uero, etiam publice, sed altero pedes suos lauante licet stando lauari.

XLI. Ante predicationem uero die dominica toti, exceptis certis necessitatibus, simul sint conglobati, ut nullus desit numero preceptum audientium, excepto coco ac portario, qui et ipsi, si possint, satis agant, ut adsint quando tonitruum Euangelii auditur.

XLII. Confessiones autem dari diligentius precipitur, maxime de commotionibus animi, antequam ad Missam eatur, ne forte quis accedat indignus ad altare, id est, si cor mundum non habuerit: melius est enim exspectare donec cor sanum fuerit, et alienum a scandalo ac inuidia fuerit, quam accedere  audacter ad iudicium tribunalis: tribunal enim Christi, altare: et corpus suum inibi cum sanguine iudicat indignos accedentes. Sicuti ergo a peccatis capitalibus et carnalibus cauendum est, antequam communicandum sit; ita etiam ab incertioribus uitiis et morbis languentis anime abstinendum est, ac abstergendum ante uere pacis coniunctionem et eterne salutis compaginem.





SANCTI COLUMBANI ABBATIS ET CONFESSORIS INSTRUCTIONES uARIAE uULGO DICTAE SERMONES. *



INSTRUCTIO PRIMA. De Deo Uno et Trino.


I. Instructionis ualde necessarie curam gerens, primum ante omnia, quod omnibus scire primum est, dicere breuiter licet; cupio, ut quod est fundamentum salutis omnium, nobis crepido sermonis sit; et inde nostra doctrina ordiatur unde omne quod est oritur, et quod non fuit initiatur; ostiumque nobis sermonis cordis credulitas aperiat, que in salutem confessionis omnium Christianorum recte credentium ora aperuit. De initio ergo humane salutis, Christo adiuuante, recte nostra dicta sumant exordium.

Credat itaque primum omnis qui uult saluus esse, in primum et in nouissimum Deum unum ac trinum,  unum subsistentia, trinum substantia; unum potentia, trinum persona; unum natura, trinum nomine; unum numine, qui est Pater et Filius et Spiritus sanctus, Deus unus, totus inuisibilis, incomprehensibilis, ineffabilis, in quo est semper esse, quia eternus est Deus Trinitas, cui initium non queras, qui finem non habet, et qui semper fuit quod est et erit; quia in Deo iteratio non est, sed semper Trinitatis  perfectio. Quod unus est Deus Trinitas, Deus ipse in lege de se testatur dicens: Audi, Isrel; Dominus Deus tuus unus est . Quod autem unus ille Deus Trinitas est, Saluator in Euangelio docuit, dicendo: Euntes nunc docete omnes gentes, baptizantes eos in nomine Patris, et Filii, et Spiritus sancti . His duobus testimoniis duarum legum quasi quibusdam fulcris firmissimis fides credentium firmata est. Ubi habes in ueritate Trinitatem in unitate, et unitatem in Trinitate. Pro rei igitur magnitudine breuiter quod credimus diximus, et fides cordis oris produxit confessionem; et hoc firmiter contra omnes hereses tenendum est, quod Deus unus diuidi uel separari non potest, quia quod fuit totus, semper fuit ut est. Cesset ergo uenenosa et insana  omnium hereticorum uesania, quando ipso Deo teste audimus et credimus: Audi, Isrel; Dominus Deus tuus unus est: quia qui unus est, hoc semper fuit quod est; sed ut scias quantus, pluraliter dixit in mundi conditione: Faciamus hominem ad imaginem et similitudinem nostram . Ne uero erres in numero, Christus tibi indicat Patrem, et Filium, et Spiritum sanctum, in cuius Dei, quasi unius Dei nomine,  omne humanum genus baptizandum est. Quid plura de Trinitatis ceternitate? Quod Unus est, sufficienter nos docet. De ueritate autem personarum Patris, et Filii, et Spiritus sancti, distinctio Christi, precepti auctoritate, abundanter instruxit audientes. Ex his, inquam, testimoniis omnis errorum exclusa peruersitas est; quibus nominando, Trinitas atque unitas attestando approbatur.

II. Cum rei igitur magnitudo nos de his, quasi de ineffabilibus amplius loqui prohibet, firma fide supra dicta conseruemus. Quia cui hec pauca de Deo Trinitate non sufficiunt, plura iuxta Scripturam non proderunt. De eo enim tantum quod unus in Trinitate, et Trinus in unitate est, diximus. De essentia uero eius quis dicere poterit? Quomodo ubique presens,  et inuisibilis est, uel quemadmodum celum et terram, et omnem creaturam repleat, iuxta illud: Nonne celum et terram ego impleo? dicit Dominus . Et alibi: Spiritus Dei, secundum prophetam, repleuit orbem terrarum . Et iterum: Celum mihi sedes est, terra autem scabellum pedum meorum . Deus ergo ubique est, immensus totus, et ubique proximus iuxta suum de se testimonium: Ego sum, inquit, Deus proximans, et non Deus de longe . Non ergo longe a nobis manentem querimus Deum, quem intra nos sumere habemus; in nobis enim habitat quasi anima in corpore, si tamen nos membra sana sumus eius, si mortui non sumus peccatis, si putride uoluntatis corruptione immunes sumus: tunc uere ille habitat  in nobis, qui dixit: Et habitabo in eis, et inter illos ambulabo . Si autem digni sumus ut ille in nobis sit, tunc in ueritate ab illo uiuificamur, quasi uiua eius membra: In ipso enim, ut ait Apostolus, uiuimus, et mouemur, et sumus , Quis, inquam, iuxta hanc ineffabilem et incomprehensibilem essentiam eius altissimam [Forte, altissimum] inuestigabit? Quis Dei profunda perscrutabitur? Quis eternum uniuersitatis principium tractare audebit? Quis infinitum Deum omnia implentem et omnia circumdantem, omnia penetrantem et omnia excedentem, omnia capientem et omnia effugientem, scire gloriabitur? Quem nemo uidit unquam , ut est. Nullus itaque presumat querere inuestigabilia Dei, quid fuit, quomodo  fuit, quo fuit. Hec sunt ineffabilia, inscrutabilia, inuestigabilia: simpliciter tantum; tamen fortiter, crede quod sic est Deus, et sic erit, quomodo fuit, quia inconuertibilis Deus est.

III. Quis est ergo Deus? Pater, Filius, et Spiritus sanctus, unus Deus est. Amplius non requiras de Deo; quia uolentibus altam scire profunditatem rerum de Deo, ante natura consideranda est. Trinitatis enim scientia profunditati maris merito comparatur, iuxta illud Sapientis: Et alta profunditas, quis inueniet eam ? Si quis ergo scire uoluerit profundissimum diuine cognitionis pelagus, istud uisibile ante, si possit, peruideat; et quanto minus cognoscere se nouerit de his que intra mare latent,  tanto plus intelligat minora se scire posse de auctoris profunditate; et sicut debet, et decet, minus de creatore quam de creatura tractare presumat: quia in maioribus idoneus esse non potest, qui prius minora non inuestigauit; et cui in minoribus non creditur, in maioribus quomodo credendum est? Qui enim, rogo, terrena ignorat, celestia cur scrutatur? Oh! qui uana loquuntur non intelligentes, iuxta Apostolum, neque que loquuntur, neque de quibus affirmant . Quam multi enim, quibus est ue, fragili licet penna, in altum uolare nitentes, et in celum os suum ponentes creature, uel per partes, ut non dicam omnes, ratione ante non collecta [Codex, mendose, enim coli], primum de summa profunditate immundo corde et impuro ore docere presumunt,  non intelligentes quod non uerbis, sed fide Deus Trinitas agnoscitur, qui cordis mundi pia fide, et non impuris uaniloquiis intelligitur. Pie ergo credenda est, et non impie discutienda est magna Trinitas: quoddam enim insuperabile, et inuestigabile pelagus est Deus unus Trinitas. Altum celum, et lata terra, et profundum mare, longaque secula : sed altior et latior, ac profundior, longiorque est scientia quia [qua] naturam ascematus est, qui eam ex nichilo creauit.

Iu. Intellige, si uis scire Creatorem, creaturam: si nec illam, tace de Creatore; sed crede in Creatorem: melior est enim, et plus scit pietas tacens quam impia loquacitas: satis enim ineptum est et impium de fide transire ad tractantis inuisibilem,  inestimabilem, inconspicabilem Dominum uacua uerba. Alta enim profunditas, ut scriptum est, quis inueniet eam ; quia sicut maris profunditas ab humanis est uisibus inuisibilis, ita Trinitatis diuinitas ab humanis similiter sensibus incomprehensibilis deprehenditur; et ideo si quis, inquam, scire uoluerit quid credere debuerit, non putet se plus posse intelligere loquendo quam credendo: magis enim longe refugiet quesita diuinitatis sapientia, quam erat. Quere ergo scientiam summam, non uerborum disputatione, sed morum bonorum perfectione; non lingua, sed fide, de cordis simplicitate procedit, non que de impietatis docte coniectura colligitur. Si ergo tractationibus quesieris ineffabilem, longius recedet a te  magis quam  erat: si fide, stabit, ubi deget, in portis sapientia ; et ubi uersatur uel ex parte uidebitur: sed tunc in ueritate etiam aliquatenus attingitur, quando inuisibilis incomprehensibiliter creditur: Deus enim credendus est inuisibilis ut est, licet ex parte a mundo corde uideatur. Quamobrem ipsum ubique presentem inuisibilem Deum nostrum, fratres karissimi, deprecemur, ut uel fidei eius timor, uel caritas, que nescit cadere, in nobis perseueret; qui timor iunctus caritati sapientes nos faciat in omnibus: et pietas nos silere de hoc quod dictu maius est, suadeat, quia quoddam inscrutabile et inenarrabile est, Deum quod est, nosse. Qui est, et quantus est, sibi soli notus est. Sed quia noster Deus est,  inuisibilis licet nobis, a nobis tamen pulsandus est, sepe pulsandus, semper tenendus est profundus Deus, immensus, secretus, excelsus, omnipotens Deus; et per sanctorum suorum merita et interuentus orandus est, ut uel aliquam sui luminis particulam nostris tenebris largiatur, que nobis stolidis et ignaris in uia tenebrosa huius mundi luceat, ut nos ad se ducat, donante Domino nostro Iesu Christo, cui cum Patre et Spiritu sancto est gloria in secula seculorum.



INSTRUCTIO II. De mortificatione uitiorum et acquisitione uirtutum.

I. Diuine profunditatis magnitudo emenso sermone, prelibando quasi gustata est, et cum honore debito pulsata, magis quam enarrata est, quia illud  Dei ineffabile meditandum est magis, quam eloquendum sit [est]; et exceptis his, que aut Lex, aut prophete, aut Euangelium, aut apostoli loquuntur, grande debet esse ab aliis de Trinitate silentium. Dei enim tantum de Deo, hoc est, de seipso credendum est testimonium, qui aut in Lege, aut in propheta, aut in Euangelio, aut in Apostolo, aut in speciali cuique de se, per se, aut per angelum, testimonium perhibuit. Ceterum disputatio, seu ingenium humanum, aut aliqua superba sapientia, que uel mundi in ratione fallitur, de Deo magistra esse non potest, sed sacrilega et impia in Deum presumenda est. Unde enim reuera, queso, fratres, illi uani, et illi nimis mali et impii, qui uel seipsos ignorant, uel quod uiuunt non sapiunt; ut enim [ut non] dicam  opera cetera  potuissent inuisibilem Deum unum, Trinitatem ceternam, omnia sub, super, in, extra, amplectentem, uel usque ad tractationis modum scire, ut non loquar definitionis de Deo finem? His itaque quasi innarrabilibus [inenarrabilibus] cum debito honore silendis, de manifesta re, et ineffabili Deo placita loqui incipiamus, non presumentes, ut alii de quibus erubescendum est, de altioribus querere, iuxta illud Sapientis: Altiora te ne quesieris , sed potius de edificatione animarum nostrarum sermocinantes, non primum nostre paruitatis fundamenta iacere presumimus, alicuius maioris doctoris auctoritatem querentes, sancti scilicet Fausti luculentissimam elegantissimamque doctrinam,  de cuius dictis pauca ad imitandum opus nostrum, satis conuenienter elegimus, utpote qui de eiusdem monitionibus de quibus dicere cupimus, et nos, uiles licet, commissos sibi docuit, et quasi tempore et merito et scientia me prior, quasi pro me impugnaturus ignaros quosque et ignauos, prius loquatur.

II. Inquit [a 1Kb] : Si ruris cultor et terre agricola, quia agrum suum seminibus preparat iactandis, non sibi sufficere putat terram ipsam forti uomere proscidisse, ac frequenti aratro duras edomuisse glebas, sed insuper studet agrum ipsum infecundis graminibus emundare, noxiis euacuare ruderibus, spinarum  ac stirpium fomites excussos radice conuellere, nequaquam credens terram suam boni esse germinis futuram, nisi mali graminis uacuam, ad se dictum putans illud propheticum: Nouate uobis noualia, et nolite seminare super spinas ; quanto magis nos oportet agrum cordis nostri uitiorum passionibus emundare, et non sufficere credamus nobis, terram corporis nostri ieiuniorum et uigiliarum labore conficere, nisi in primis studeamus uitia corrigere, moresque componere, qui spem fructuum non terre credimus, sed celo repositam? Studeamus ergo in primis uitia eradicare, uirtutesque insinuare; eradicemus superbiam; plantemus humilitatem; eruamus iram; fundemus patientiam; excidamus inuidiam; insinuemus beneuolentiam. Ceterum si caro conteratur,  et anima non fructificet, sic est, quasi arari campus non desinat, et nunquam tamen messis appareat; aut si quis statuam de foris auream, de intus luteam edificaret. Quid enim prodest, si extra ciuitatem bellum geratur, et intus excidium patiatur? uelut si quis extra uineam et in circuitu eius foderet, et intus incultam spinis ac tribulis relinquatur. Quid ergo prodest exterioris hominis religio, nisi [Leg. si] interioris quoque non adhibeatur emendatio? fictus esse et latro potest, fictus et hypocrita est quicunque aliud habitu ostendit, aliud moribus. Ne simus ergo tanquam sepulcra dealbata: de intus, non de foris, speciosi ac ornati apparere studeamus: uera enim religio, non in corporis, sed in cordis humilitate consistit. In quo enim alio Dominus habitat,  nisi in ueri humilis corde, iuxta illud Isaie: Ad quem autem respiciam, aut cum quo requiescam, nisi super humilem, et quietum, et trementem sermones meos ? Quicunque ergo se habitaculum Dei effici uoluerit, humilem et quietum se facere contendat, ut non uerborum auiditate [Forte ariditate] et corporis flexibilitate, sed humilitatis ueritate cognoscatur esse deicola: cordis enim bonitas non uerborum fictis indiget religionibus. uana est ergo nutibus colorata corporis religio, uana similiter corporalis sola afflictio, et cassa hominis exterioris diligentia, nisi comitetur animi fructuosa temperantia. Quid prodest passiones impugnari a famulo, que inueniuntur pacem habere cum domino? Ideo ne forte sine fructu laboremus, liberari a uitiis operam Deo auxiliante demus, ut postea uirtutibus ornari possimus.  Mundemus itaque nos quantum preualemus ab omni uitiorum labe, a superbia primum, ab inuidia, ab iracundia, a blasphemia, ab iniquitate, a malitia, a tristitia, a uana gloria, a cupiditate, a malignitate, ab omni amaritudine; ut humilitate et lenitate, ac benignitate, mansuetudine, temperantia, misericordia, iustitia, letitia, caritateque possideamur.

III. Sed quid facimus? Hec quasi similia recitamus, et quasi similiter innoxia, inculta ac indiscreta relinquimus. Legendo ea delectamur, expellendo dissoluimur. Nunquid nos saluabit ea audire, que  intra nos comprobamur non habere? Nunquid si semper nobis legantur, et nunquam emendantur a nobis, crebra nos adiuuabit lectio eorum que tarde a nobis expelluntur? Nunquid solo sermone quis suam domum a quolibet squalore mundabit, aut sola loquela puluerulentos aggeres immundi ruderis submouebit? Aut nunquid sine sudore uel que ad uitam quotidianam pertinent, quis efficere potest? Patientia ergo, et diligentia, et labor ac studium infatigabile, interioris hominis nobis domum mundantibus, necessaria sunt, ut in iniuriis patientiam, in religione diligentiam, in operibus laborem, in profectibus studium demonstremus. Crebro nobis predicantibus tarde emendamur; crebro offensi, raro patientes; crebro uicti, raro uictores; crebro seducti,  raro intelligentes sumus. Quid ergo nobis quasi infirmis ac indoctis pugnatoribus quibus arma uertuntur in uulnera, subueniet, dum non hec audire, sed complere laus est? Non enim auditu lex sanctificat, sed facto procul dubio; unusquisque non [Codex, mendose, enim] uerbis tantum et corporali labore, sed morum maturitate et cordis puritate Dominum honoret. Nec dicatur de nobis: Hic populus labiis me honorat, cor autem eorum longe est a me : et quando audis pugnam, crede uulnera, et fugas [An fugias?] interesse; et dum unusquisque pacem possidere a septem gentibus hostilibus se impugnantibus non potest, tandiu accinctus dimicare non cessat, donec septem gentium rex et rector, Dei dono uiriliter  dimicando, exsistat. Nullus enim coronatur, nisi qui legitime certauerit , et nemo legitime in primo certamine certat. Primum itaque certandum est, deinde standum est, et in bello studendum est, ut postea legitime certandum sit. Utinam et nos legitime certaremus, ut et coronari mereamur; et sicut in eodem apparatu et sub iisdem armis sumus, ita cum hostibus nostris quotidie dimicaremus, ut non in nosmetipsos, sed in aduersarios nostros tela torqueremus. Hoc longus bellandi usus cum Dei gratia prestabit, per Dominum nostrum Iesum Christum, cui est honor, et gloria, et uirtus in secula seculorum. Amen.



INSTRUCTIO III. De sectando mundi contemptu et celestiam bonorum amore.


I. Quid in mundo optimum est? Auctori eius placere. Quid est eius uoluntas? Complacere quod iussit, hoc est, recte uiuere et pie eternum querere: pietas enim, et equitas, pii et recti uoluntas est. Ad id quomodo peruenitur? Studio. Studendum est ergo in pietate, et equitate. Ad hoc conseruandum quid iuuat? Intellectus, qui cetera alia euentilans, nichil cui inheret, firmum inueniens, de his que mundus habet, ad unum quod eternum est, ratione conuertitur. Mundus enim transibit, et quotidie transit, et rotatur ad finem , et quodammodo uanitatis columnis fulcitur. Quando autem uanitatis finis adfuerit, tunc ille  cadet, et non subsistet. Quod autem non finitur, de mundo non dicitur. Morte ergo et occasu omnia transeunt, et non stant. Quid ergo sapiens diligere debet? Mortuam imaginem ex parte mutam et ex parte sonoram, quam uidet et non intelligit? Si enim intelligeret, forsitan diligeret; sed et in hoc offendit, in quo se non ostendit. Quis enim intelligit, uel semetipsum, uel alterum, florem terre et terram de terra factum, qua dignitate Dei Filium, et celicolam facit terra et puluis post modicum futurus, et nisi anima mediante nunquam profuturus?

II. Si quis hoc intelligit, cui Deus donauit, qua uita uiuere oportet, ut eternus sit de mortali, sapiens de stolido, celestis de terreno, primum sensum habeat purum quo utatur ad bene uiuendum, et non  quid est, sed quid erit, uideat. Id enim erit, quod non est; et per ea que uidet, ea que non uidet cogitet, et nitatur esse quod creatus est, et Dei gratiam suo aduocet conamine: impossibile est enim solum per se unumquemque adipisci quod perdidit in Adam. Quid autem prodest sensum accipere, et non eo bene uti? Bene utitur ille, qui sic uiuit, ut nunquam aut peniteat, aut penituerit: penitentia enim sera male usum arguit, et bona conscientia uitam laudat. Quid ergo sensus purus diligere sapit? Illud certe quod diligere, et cetera omnia fecit, semperque manet, et nunquam senescit. Nihil aliud extrinsecum diligendum est secundum ueri rationem, nisi eternum, et eterna uoluntas, que ab eterno mirabili, ineffabili, inuisibili, incomprehensibili,  omnia implente, et omnia excedente, presente, et fugiente, inspiratur et animatur. Nihil hic sapiens diligere debet, quod nichil durat; eterna enim illic cum eterno, et caduca heic cum mortali sunt. Periculosum est ergo habitare inter fallentia et falsa, et non uera uidere que debes amare, et uidere insuper que fugiendo prouocant, et quasi in somnio te cum eis peccare persuadent, et re odiosa tibi blanditiis rident, et iure diligenda, ac si non essent, sed subducunt.

III. Constat ergo sollicitum esse debere eum qui inter fallentes habitat, uelut qui non euadet, si non eos fugerit, cauteque si bene egerit. Nos quomodo fugiemus mundum, quem diligere non debemus, qui in mundo sumus, quique ei mori docemur; et e contrario  eum intra nos quadam liuida cupidine cludimus [Forte claudimus], quem sub pedibus quasi nostris conculcare debuimus. Conculcat mundum, qui seipsum uincit, qui uitiis antequam natura, mente [Forte tam mente], quam corpore moritur: nemo semetipsi [Forte sibimetipsi] parcens, mundum odire potest; in se enim solo mundum aut diligit, aut odit. Nihil habet quod amet de mundo, qui corporis uoluptatibus mortuus est. Tali morte moriamur, quia mors illa corporalis cunctos, ista paucos tenet. Paucorum enim sic uiuere, quasi mortui [Forte morituri] quotidie; et dum non semper fuit, nec esse potest in mundo, sed in quadam breui medietate, debet unusquisque sic uiuere, quasi quotidie moriatur, ut eterna  tantum et celestia, in quibus, si meruerit, eternus et celestis futurus sit, huius mortis dubius, cogitet. Que enim ante mundum fuerant, ipsa erunt et post mundum, et in perpetuum, et adhuc sunt, sed non apparent, et a nobis in tantum celata sunt, ut non liceat ea loqui hominibus: in cor enim, aut in aures hominis non ascendunt, neque intrant, neque humano uisu perspici queunt . O quam dolenda conditio! Que amare debuimus, sic ea nobis sequestrata et incomperta et ignota sunt, ut quandiu homines sumus, et in hoc corporis ergastulo constituti, omnino nobis impossibilia sunt uideri, audiri, cogitari ea que uera bona sunt et eterna. Quid ergo faciemus? uel ignota amemus, et queramus, ne forte in perpetuum ea ignoremus et  perdamus; sine causa enim natus est, qui illa perpetua et in perpetuum ignorabit, et illa eterna in eternum nesciet. O te miserum hominem! quod uides debes odire, et quod amare te conuenit, ignoras. Loquens tibi tua uita, irretiris, uelis, nolis; in te habes quo compediris; in te non habes quo solueris. Cauebisne te, miser, in teque ne confides, qui a te laquearis, nec a te solueris? oculos habens cecus ligaris, libensque morti duceris.

Iu. O intolerabilis cecitas! o dolor incomparabilis! o infelicissima miseria! Qui fauet aduersariis, qui libenter se tradit persecutoribus sibi nunquam parcentibus, qui se alligantibus et morti tradentibus gaudens consentit. Quis unquam letus ad mortem pergit? Quis ad iugulandum uel decollandum libens  ducitur? ue tibi, humana miseria! utinam tantum iugulareris uel decollareris, et non in eternum cruciareris. Quid te cecius, o misera humanitas! Que sic erras uidens, licet uides usque ad celum, non ultra; citra celum sapis, ultra celum non sapis. Dura incomprehensibilisque ignorantia, quis tibi narrabit inenarrabilia? Infelix humanitas, quid tibi subueniet? Audi quid Sapiens dixit: Cui pauca non sufficiunt, plura non proderunt. Audisti, credo, Dominum in Euangelio dicentem: Ite maledicti in ignem eternum ; et propter quid, scis, itur in ignem, miser homo. Esto misericors; forte a filio perditionis te sic abstrahere poteris: ne parcas cibo, ne fragili parcas uestimento, ne tibi tua preferas; plus te ames quam tua; plus animam, quam res  tuas: tumet enim tantum es miser, et non tue res: plus temet amare debes quam aliena. Quid enim tuum est, preter animam? Noli ergo animam tuam perdere pro nichilo. Ne parcas caducis, ne eterna perdas; alienum tibi totus mundus est; qui nudus natus, nudus sepeliris [sepelieris]. O irremediabilis dementia! quid alienum caducum tanto amore diligis, ut eternum proprium in eternum perdas? Cogita itaque mortem, que finem dat mundi uoluntatibus [Forte uoluptatibus], et uide quo amena diuitum abiit letitia. Luxus, iocus, libido, luxuria conticuere; et cadauer nudum, uermibus et putredine dissoluendum, limus suscepit, miserrima anima penis eternis  reddita. Quid hac conditione lacrymabilius? Quid hac miseria infelicius? Qui usque ad corruptionem et interitum perpetuum huius uite uana sectatur. uere melior fuit unius hore patientia, quam eterni temporis sera penitentia. Time ergo citra celum mortem; ultra celum ignem eternum; hoc quod uides, illud quod non uides, sed tamen credis ei, qui uidit. uerax enim est Dominus noster iehsu Christus, cui honor et gloria in secula seculorum. Amen.



INSTRUCTIO Iu. Quod in presenti uita laborandum, ut in futura quiescamus.

I. Omnis disciplina, iuxta Apostolum, in presenti uidetur non esse gaudii, sed meroris; postea uero iucundum  fructum, placidumque mercedis fenus his qui per eam exercitati sunt, reddet . Quid enim reuera hic sine merore uel labore discitur intempore uel maxime stoliditatis et fragilitatis nostre? Si uero temporalia disciplinarum genera presentis gaudii suauitatem adimunt, quid de hac nostre schole disciplina sperandum est? Que etiam disciplina disciplinarum est, queque eterni temporis iucunditatem, et eterni gaudii amenitatem presenti merore comparat. Quod enim est discipline genus quod castigationis merore careat? Quantum tristitie uel meroris in artificiis fabrilibus inest? Quantum laboris? Quantum industrie fabricantibus, uel etiam edificantibus imminet? Quantis uerberibus, quibus doloribus musicarum discentes [a 1Kb] imbuuntur?  Quantisue fatigationibus, uel quantis meroribus medicorum discipuli uexantur? Qualibus uero inquietudinibus sapientie amatores, uel quantis paupertatis angustiis philosophici [An philosophi?] coarctantur? Postremo quantis periculis gubernacula appetuntur? In quibus omnibus post licet innumerabilium miseriarum labores, pacatissimus finis patienter exspectatur, cuius consideratione supra dicte calamitates, licet non sine merore, licet cum multa amaritudine, tolerantur. Etenim si cum merore disciplina comitatur, finis tamen eius in letitia agit, et labor in securitate uersatur, et mirum in modum pro letitia tristitia, pro suauitate amaritudo, pro securitate labor, pro quiete inquietudo patientissime toleratur. Licet enim ignorant, si ad  cuiusque discipline finem perueniant, tamen uel pro incerta spe futuri gaudii presentem merorem sustinent, non aspernantur [Forte sustinere non asp.], et dum laborem [Forte laborant] non segniter, assequuntur. Quis enim eorum certus est, si uel magister illius unquam [Forte etiam] discipline cuius laborem sustinet, futurus sit? uel si huius gaudii pro quo merorem tolerat, particeps exsistet?

II. Quod si itaque pro temporalibus et incertis tanta et talia infatigabiliter tolerantur, quid nos pro eternis et ueris certisque sustinere debemus, quorum finis eternus est? Etenim si incertum est apud temporalium disciplinarum appetitores, quanto tempore adepta disciplina frui eis licebit; nulla tamen segnitia  eam sequendi [An assequendi?] dissoluuntur; et sic dupliciter nobis dubii pertinaciores sunt: quia si ad discipline finem perueniant, ut dixi, incerti, pro uite scilicet incerto et sensus stoliditate; nichilominus adepta disciplina denuo dubitant, quam longe eadem utantur: quanto enim incerti de profectu, tanto certi de amittenda in breui disciplina sunt. Temporalia ergo, ut diximus, studia, et defectiua ingenia, merores ac tristitias, angustias ac labores, pericula ac peregrinationes, iniurias ac fatigationes, cum quidem apud illos constat incerta esse et fragilia hec pro quibus tante calamitates sustentantur, tolerant nostre schole disciplina si tribulationes habeat, si molestias, si merores, si amaritudines habeat, mirabitur, fugienda putabitur? Nonne sine disciplina  aliqua perfecta magistratio, ut aliqua malitia [Leg. uidetur militia] acquiri impossibile est? Aut disciplina sine amaritudine adipisci queat? Cum hec ergo ita se habeant, preparemus animum, non ad letitiam, non ad securitatem, ut Sapiens  ait, sed ad tentationes et tribulationes, ad tristitias atque labores. Christus tribulatus est, iniuriatus, contumeliatus, passus est; tu in terra securitatem putas? uide et intellige quam difficile est uinci [Forte uincere] seculum, dum non aliter, nisi Christi morte sanctus de eo liberatur: Si uix iustus sic saluatur, peccator et impius ubi parebit ? Audi Dominum dicentem discipulis: In mundo pressuram habebitis . Et iterum: uos autem flebitis et lugebitis, mundus autem gaudebit, et uos  tristes eritis 

III. uide merorem discipline nostre; intellige quod non de letitia ad letitiam, neque de securitate ad securitatem, sed de luctu ad letitiam, ac de tribulatione ad securitatem transitur. Patienter ergo tolerandus est breuis meror, ut eterna acquiratur letitia; et leue tribulationis nostre cum alacritate sustinendum est, ut eternam immense glorie uitam apprehendamus. Si enim pro caducis rebus hec  accidunt et non uincunt, quid nos regnorum celestium negotiatores fatigabit, aut uincet? Nullis letis uel tristibus, blandis uel amicis cedere debemus: utrisque enim mundus plenus est, et utraque dux belli nostri uincit. Et uideamus quam periculose immundus cedit his quibus mundus et  immaculatus non cessit: cum Christo respiciamus mundi honores, et diaboli regna cum omni gloria eorum. Quidquid diaboli est dedignemur accipere, eique breuis letitie regi dicamus: Tua sint tecum in perditione : tristes simus usque ad mortem cum Christo, ut tristitia nostra in gaudium conuertatur. Rideat mundus cum diabolo: absit a nobis eorum letitia: si uolumus gaudere nunc, ex parte gaudeamus in spe, uerum gaudium postea habituri in re; tristes pro peccatis nostris, leti propter spem uite eterne; tristes propter Christi absentiam, exsultantes similiter, quia legimus: uidebimus eum sicuti est . Licet enim presentium miseriarum  meroribus repleamur, licet peccatorum nostrorum frequentia tristemur; uictoria tamen utrorumque liberalis letitia et nobile gaudium est: et licet pro tempore peregrinemur a Domino, ut pro breuis temporis bello in eternum coronemur; nimium tristes esse non debemus, scientes mox esse ad Deum nos ituros, et cum eo semper mansuros: ad hoc enim nos creauit, ut cum eo semper regnantes in secula seculorum, laudemus, et gratias ei agere perseueremus. Hec ergo scientes nullis laboribus, nullis tribulationibus deficiamus, nullis meroribus uincamur, nullis bellis fatigemur, nullis disciplinarum anxietatibus destituamur, nullis rursum deliciis dissoluamur, nullis blanditiis decipiamur, et, ut Apostoli uoce dicamus , nullus  nos, nichil nos a Christi caritate separet; nulla tribulatio, nulla angustia, nulla persecutio, nulla fames, nulla nuditas, nullum periculum, nulla uel mors gladii, ignis, crucis, necis; nichil triste, nichil suaue, nichil durum, nichil blandum, nichil mundi uerorum [Forte uanorum] nos a Christo separet, ut ei hic et in eterna secula hereamus seculorum. Amen.



INSTRUCTIO u. Quod presens uita non sit dicenda uita, sed uia.

I. O tu, uita, quantos decepisti, quantos seduxisti, quantos excecasti! que dum fugis, nichil es, dum uideris, umbra es; dum exaltaris, fumus es; que quotidie fugis, et quotidie uenis; ueniendo fugis, que fugiendo uenis; dissimilis euentu, similis ortu; dissimilis  luxu; similis fluxu; dulcis stultis, amara sapientibus. Qui te amant, non te sciunt; et qui te contemnunt, ipsi te intelligunt. Ergo non es uerax, sed fallax: te ostendis tanquam ueram, te reducis tanquam fallacem. Quid ergo es, humana uita? uia es mortalium, et non uita; a peccato incipiens usque ad mortem; uera enim esses si te peccatum prime transgressionis humane non interrupi set, et tunc [a 1Kb] cassabunda et mortalis deuenisti, cum omnes tuos uiatores morti assignasti. uia ergo es ad uitam, et non uita: uera enim non es; uia, sed non plana, aliis longa, aliis breuis, aliis lata, aliis angusta, aliis leta; aliis tristis, omnibus similiter festinans, et irreuocabilis. uia es, inquam, uia es, sed non omnibus manifesta es: multi enim te uident; et pauci te  uiam esse intelligunt. Sic enim subtilis es et sic seductrix, ut paucorum sit te scire uiam. Interroganda ergo es, et non credenda, nec uendicanda; transeunda, non habitanda, misera humana uita: nullus enim in uia habitat, sed ambulat; ut qui ambulant in uia, habitent in patria.

II. Quare ergo tu, mortalis uita, habitaris, diligeris, uindicaris? Diligeris, uindicaris a stultis et a perditis, contemneris a sensatis, caueris a saluandis. Timenda itaque es, humana uita, et multum cauenda, que sic fugitiua es, sic lubrica, sic periculosa, sic breuis, sic incerta, ut quasi umbra, aut imago, aut nubes, aut nichil, aut inane dissolueris. Dum ergo  nichil es, o mortalis uita, siue imago, fugitiua ut auis, ut nubes incerta, et fragilis ut umbra, ut somnium, sic per te iter agendum est, tam sollicite, tam caute, tam expedite, ut uiatorum more ad ueram patriam [a 1Kb] omnibus intelligentibus festinandum sit. De transacto securus, de eo quod restat sollicitus: nichil enim tibi prodest ascendere, quod ascenderis, nisi quod restat, euaseris: uia enim et ascensus quidam putanda est uia [Forte uita] hec. Ne queramus in uia quod in patria futurum est: labor enim et fatigatio in itinere uersatur, in patria requies et securitas paratur. Cauendum est itaque nobis, ne forte per uiam securi simus, et ad ueram nostram patriam non perueniamus. Sunt enim reuera nonnulli in hoc itinere desides, securi, liuidi, ut non tam in uia,  quam in patria esse uideantur: et non tam uoluntarii, quam inuiti eunt ad patriam, nimirum iam perditam. Hic enim in uia preusi sunt patria, et de breui uita eternam mortem mercati sunt. Infelices de frustrato commercio leti sunt, aliena caduca dilexerunt, et propria eterna neglexerunt. Quapropter quamuis sint leta, quamuis blanda, quamuis sint speciosa, aliena terrena deuitemus, ut propria eterna non perdamus: fideles in alienis inueniamur, ut in propriis ac nostris heredes efficiamur, donante Domino nostro Iesu Christo, cui gloria in secula seculorum. Amen.



INSTRUCTIO uI. Presentem uitam similem esse umbre.

I. Donante Domino de humana uita diximus, quod  uie similitudo est, in qua unusquisque iter ad eterna agens de alienis cupiditatibus securus, quasi uiatici tantum paupertate contentus esse debeat, ut nullis herens illecebris terrena cuncta sibi esse aliena intelligat. Nunc umbram esse eamdem, ut iam ante diximus, ostendamus uitam. Non tibi uidetur umbra esse et imago uita hominis super terram? que sic dubia, quandiu sit et incerta, ut res umbre equetur. uides enim et non uides; ipsa, nec ipsa, dicamus: quod fuit, non uides; quod erit, nec ipsum uidere potes. uides tantum quod est, quod diu stat: tolle quod es [Forte quod est], nichil uides; sic est inuisa ac si non esset: ergo umbram uidet unusquisque uitam suam, et a mane usque ad uesperam, quasi in quodam speculo uanitatem sue uite circumspicit.  Sed quelibet alia similia tantum in somnis uidet: similiter enim falsa pro ueris speculatur, et pro ueri imagine uanis [b 1Kb] includitur. Quid enim, rogo, interest quod hesterno uidisti, ac nocte somniatur? Nonne hodie similiter uana esse tibi uidentur? Etenim utique me non plus satiant pro ueris que uidendo fugiunt, quam que somnianda includunt: utraque enim uana esse inuenio. Quod enim sum, non fui, et non ero, et unaquaque hora aliud sum, et nunquam sto. Semper enim curro a die natiuitatis usque ad diem mortis, et per singulos dies uite mee mutor; et  quecunque mutantur, uel quomodo mutantur, non uideo; et totam simul in uno uitam meam nunquam uidere possum; et quod heri fui, hodie non sum; sic quod hodie sum, cras non ero; et sic semper mobilis et mutabundus per cetera uite mee spatia ero, ut de momento in momentum, de momentis in horas, de horis in dies, cum incertis etatis mee spatiis concurram ad mortem, ut ibi uideam certa et uera, et tota simul in uno, quod hic mihi impossibile est.

II. O me miserum! si ibi uitam non uidero, quam nunquam ueram uideo; ueram enim esse ibi eam necesse est, ubi eternitas agit. Fuge ergo, fuge, o tu, uite mortalis umbra; fuge tu nos, et nos te: tu fuge ut facis; semper enim fugis, ut cito uera uita ueniat:  nos te, ne nos decipias, fugiamus: tardos enim blandis decipere soles impedimentis. Fuge, inquam, et festina que multos seduxisti, et nos seducere instas, et alios post nos deduces, et morti assignabis. O quam ceca es tu, quam seducens, incerta uita! me exspectas, ut rapias; me prouocas, ut suadeas; me rogas, ut seducas; me suades, ut decipias. Quis tam insipiens est, ut te credat, que decipis amantes, et seducis credentes? Qui enim te diligunt, decepti sunt; et qui te credunt, seducti sunt: qui autem te negligunt, ditati sunt; et qui te fugiunt, saluati sunt. Deum querunt, qui te contemnunt. Fugiamus itaque nos te, antequam tu nos: et quia sic mortalis, breuis, caduca, incerta, instabilis, mobilis, mutabilis, conuertibilis es; nos Dei et uite  eterne amatores et negotiatores potius, quam tui nos habeamur, et te fluentem et fugientem fugiamus, ne nos cum tuis amatoribus uindices. Fugiendum est enim nobis quod fugit, et sic in eo uiuendum est, quasi quotidie moriendum esset. Quid enim interest nobis hodie, siue cras mori? Dum enim mori nobis necesse est, sic nobis est mors consideranda, quasi iam diu preteriret; et dum nichil durat ante mortem, festinandum est ad mortem, ut possimus uera eterna uidere post mortem. Quamobrem non tardandum est, sed festinandum est de umbra imaginate uite, ad ueritatem uere uite. Et quia alia uia uite carnalis, alia uia profectus spiritualis; currat animus profectibus, sicut uita cursibus, et ita animi augeatur maturitas, ut etatis plenitudo; et sicut uite circuli  minuuntur, sic uitiorum numerus decrescat, ut cum seculo sua relinquamus, et nichil de eius moribus nobiscum feramus ad Dominum, prestante Domino nostro Iesu Christo, cui gloria in secula seculorum. Amen.



INSTRUCTIO uII. De cecitate hominis, qui neglecto spiritu inseruit corpori.

I. O te cecam insaniam! o te cecam foueam, humanam uoluntatem, que accepta celas, et data non reddis! frustra placaris, que ingrata pasceris frustra  uoras, que sic opportuna sensum [Forte censum] tue uoracitatis exigas. O protusata, sanguisuga impatiens, immitis saturata, blanda ieiuna, uorax, inuerecunda, edax, quid habes recti? quid honesti? nichil. Que frustrata queris, que uituperata iteras, que turpia ornas, quare te ipsam non consideras? o misera humanitas, intus putrida, felle, humore, liquore, sanguine, flegmate plena: foris uero pellem lauatam [Forte lauata], sed nunquam tamen mundatam [Forte mundata]; semper enim de intimo immunditie ceno coinquinaris, pollueris: licet quotidie lauaris, quotidie uiolaris. O pullatam pellem! frustra lauaris, que natura immunda es. O inuersam cecitatem! quod lauas, quod ornas, natura, putredo: quod autem uiolas et polluis, natura, nitor.  Quid munda coinquinas, et immunda lauas, que animam corrumpis et corpus ornas? Satisne te diligis, an satis te ignoras? Si enim te scis, quare horrida et immunda flegmatis et stercoris domicilia diligis? Si uideris in uestimento tuo immunditiam, si flegmata horrescis, et aspectum retro torques, et te in tuis uestimentis immundum sterquilinium, et olidum ac putridum uolutabrum non fugis, non detestaris? Non uides quid tua fistulata pellis per sua foramina foueat? pudet referre, quod amare non pudet. Quare horrida non horrescimus? quare pudenda non detestamur? quare fetida non fugimus? Nonne quia non sapimus, et quia mundi non sumus? Ideo immundus immunda querit, et turpia turpis, et inhonesta inhonestus; et quia ceci, inhonesti sumus,  idcirco nulla uerecunda declinamus. Si enim ceci non sumus, quare nosmetipsos primam nostram immunditiam non despicimus? quare nos uel nostram uerecundiam, uel nostram turpitudinem non contemnimus? Nonne turpia esse honesta tibi non uidentur? que crebris lamentis et ornatibus uariis indigent, et ingrata suis non satiantur impendiis, et satiata non iuuant futuris, et transacta uoluntas presentem non satiat, nec futuram repellit [a 1Kb] .

II. In uanum ergo laborat qui talia pascit, et in uentum seminat, qui uane uoluntati huic seruit, ubi expensum non expedit seruitium. Esuriant itaque ista, que sic ingrata, sic molesta sunt, ut semper esurire uideantur. Qui ista pascunt, se ipsos decipiunt. O inhonesta seruitus, qua carne fruitur [Forte carni  seruitur]! o dura! o inexorabilis! o fera, licet domestica dominatio! que quotidie soluitur et quotidie exigitur; sub die uadit et uenit; saturata exit, esuriens redit. ue his qui hic pascuntur, ubi fames dominatur, nec diuitiis uincitur, et dum hec soluuntur, alia exiguntur. Redde enim prima, secunda cogeris exsoluere; gulam pasce, libidinem exigeris. Cum Susanna ergo clamandum est: Angustie mihi undique . Et cum Paulo eiulandum est et dicendum est: Infelix ego homo, quis me liberabit de corpore mortis huius ? Si necessaria soluas, non necessaria reddere cogeris. Si ergo miser homo secunda reddere times, prima nega si  potes; si non, parce redde, auare exsolue; nichil nisi inuitus exsoluas; nichil libenter dones. Sed non potes; uideo, quod peius et grauius est, quia exactores diligis. Et amicus est tibi inimicus tuus. Quid dicam, nescio, quid suadeam, ignoro. Unum dicam quod scio: qui hic pascitur, hic saturatur, hic iucundatur, hic ridet, hic inebriatur, hic ludit, illic esuriet, illic sitiet, illic lugebit, illic lamentabit, illic ululabit, sicut Dominus dixit: ue his qui rident, quia ipsi lugebunt; et: ue uobis qui saturati estis, quia esurietis . Duo enim tempora succedunt, et due uite, et duo secula sunt: una uita breuis, et altera longa; et qui in una esurit, in alia pascetur; qui uero hic uorat, saturatur, consolatur in una; in altera esuriet et sitiet iuxta illud Isaie:  Propter hoc dicit Dominus: Ecce qui seruiunt mihi, manducabunt et bibent; uos autem esurietis et sitietis . Et post pauca: Ecce, qui seruiunt mihi, exsultabunt in iucunditate; uos autem propter dolorem cordis clamabitis, et pre contritione spiritus ululabitis . Cum hec ergo ita sint, percendum est diuitiis, et breui uoluntati [Forte uoluptati] minime seruiendum, ne pascamur ad esuriem, ne forte satiemur ad famem, et bibamus ad sitim: uidemus enim aut hic, aut illic, unum e duobus necesse experiri. Quamobrem si saturemur, si bibamus, o nos miseri! ex parte, non ex toto hic comedamus, necessaria, non suauia; cum paupere manducemus, cum paupere bibamus, cum paupere participemus, ut uel sic cum paupere illic participare mereamur,  ubi saturabuntur qui hic pro Christo esuriunt et sitiunt iustitiam . Quorum enim regnum celorum  est, nisi pauperum, qui animis humiles, et diuitiis pauperes pro Christo sunt? cui gloria in secula seculorum. Amen.



INSTRUCTIO uIII. Quod ad celestem patriam, uie presentis finem, festinandum sit.

I. Ecce nunc de fine uite dicendum est: iam enim diximus uiam esse humanam uitam, et quam sit dubia et incerta, et non esse quod est, umbre similitudine monstrauimus: similiter, quam improuisa et quam ceca est ante diximus, de fine uero uite nostre, Spiritu sancto nos adiuuante, noster sermo producendus est. uiatorum est festinare ad  patriam: eorum similiter est in uia sollicitudo, in patria securitas. Festinemus ergo ad patriam, qui in uia sumus; tota enim uita nostra, quasi iter unius diei est. Primum nobis est, nichil hic amare; sed sursum amemus, sursum desideremus, sursum sapiamus, sursum queramus patriam: ibi enim, ubi [Forte ibi] Pater est. Patriam ergo non habemus in terra, quia Pater noster in celis est . Etenim si potestatis uirtute, et deitatis magnitudine ubique est, quam mare profundior, terra stabilior, mundo latior, ere purior, celo altior, sole clarior est ; in celis tamen manifeste est, in quibus panis angelorum est, qui ut  domestici beatam celi primi regiam incolunt, et Dei fruuntur conspectu. Sed quia inconspicabilis Dei natura [Forte naturam] sinceram natura infirmior ferre non poterat; ideo Deus pius, intra quem omnia, et extra quem nichil, primam regionem cognitionis sue quam primo celo inclusit  supernis uirtutibus deputauit: nisi enim illa primi celi natura supra dictis aquis temperaretur, superni Dei accensa uirtute, nequaquam ab inferioribus esset patienda naturis; ac sic omnibus ubique presens, inconspicabilis Deus est. Plus enim est, quam totus conspici queat, et plus omnibus, qui omnia ex nichilo creauit; et ideo cum uidetur, inuisibilis est, quia quis sit et quantus sit, sibi soli notus est. Pulsemus tamen illum, quia unicuique pro merito  puritatis notus adest, inuisibilis licet, inestimabilis licet, Deus Trinitas. Pulsemus, inquam, uel hinc, uel illuc familiarius, uel intremus, uel manifestius intelligamus, et nos in uia cantantes dicamus: Post te in odorem unguentorum tuorum curremus ; et: Post te adhesit anima mea ; et: Trahe me post te ; ut cum his canticis mundum festinanter transeamus, ac de supernis gubernati, presentia negligamus, et de celestibus semper cogitantes, terrena despiciamus: nisi enim celestibus desideriis impatientibus inhiemus, terrenis necesse est herebimus.

II. Occupemus itaque nos diuinis, ne forte humanis; et quasi peregrini semper patriam suspiremus, semper patriam desideremus; finis enim uie semper  uiatoribus optabilis et desiderabilis est: et ideo quia sumus mundi uiatores et peregrini, de fine uie, id est, uite nostre semper cogitemus; uie enim finis nostre, patria nostra est. Sed ibi omnes seculi iterantes [Forte itinerantes] pro meritis diuersa sortiuntur; et boni uiatores in patria requiescunt: mali uero de ea peribunt; multi enim patriam ueram perdunt, quia plus uiam diligunt. Non plus uiam nos, quam patriam diligamus, ne eternam patriam perdamus; talem enim habemus patriam, quam amare debemus. Duret igitur apud nos ista definitio, ut hic uiuamus in uia; ut uiatores, ut peregrini, ut hospites mundi, nullis herentes cupiditatibus, nullis terrenis inhiantes desideriis, sed celestibus et spiritualibus formis animos nostros repleamus, uirtute et  opere psallentes: Quando ueniam et apparebo ante faciem Dei mei? Sitiuit enim anima mea Deum fortem uiuum ; et: Anima mea sicut terra sine aqua tibi ; et cum Paulo dicentes: Cupio dissolui, et esse cum Christo , sciamus nos licet peregrinos a Domino quandiu sumus in corpore , presentes tamen esse oculis Dei. Quapropter omni ignauia calcata, et omni deposito tepore, nitamur ei qui ubique presens est, placere, ut cum bona conscientia et uia huius seculi ad beatam patriam nostri Patris eternam, et eterni transire feliciter possimus, de presentibus ad absentia, de tristibus ad leta, de caducis ad eterna, de terrenis ad celestia, de regione mortis ad regionem  uiuorum, ubi facie ad faciem celestia uidemus, et Regem regum recto regimine regna regentem Dominum nostrum Iesum Christum, cui gloria in secula seculorum. Amen.



INSTRUCTIO IX. De extremo iudicio.

I. Adhuc de fine dicamus, fratres karissimi: finis enim uie nostre, ut diximus, nostra patria est. Sed quia alii hic patriam possidentes, illic finem uie in patria non habebunt; sed de uia in uiam uadunt, id est, de pena in penam animo remordente mutabuntur, et requiem non habebunt; ideo uie, id est, uite illorum finis patria non est, sed pena; non est requies, sed inquietudo. Iustorum autem uite finis est uita eterna, requies, pax perennis, patria celestis, eternitas beata,  letitia infinita. Diuersus itaque finis uie humane uite est; quia licet fragilitate et uolubilitate lubrica, ac incerta fugacitate uia uite humane similis, studiis tamen ac profectibus dissimilis est. Sed dissimilem uitam hic sors similis premit, et incerti itineris incursus manifestat: similiter enim omnes nascuntur, crescunt, decrescunt, infirmantur, tribulantur, moriuntur; sed quando ad finem ueniunt, ibi discernuntur, et quos similis incursus fatigauit, dissimilis ordo segregauit: ibi enim uera probatio et diligens examinatio similis miserie erit, qua omnes uiatores uie, quam mortales similiter terre premunt. Illic enim, ut Apostolus ait: Uniuscuiusque opus quale sit, ignis probabit . uidete ordinem miserie humane uite de terra, super terram, in terram,  a terra in ignem, de igne in iudicium, de iudicio aut in gehennam, aut in uitam: de terra enim creatus es, terram calcas, in terram ibis, a terra surges, in igne probaberis, iudicium exspectabis, eternum autem post hec supplicium aut regnum possidebis; quia illic oportet nos, ut ait Apostolus, manifestari ante tribunal Christi, ut referat unusquisque propria corporis sui, prout gessit, siue bonum, siue malum ; quam rem etiam Dominus in Euangelio denuntiat: Filius hominis uenturus est in gloria sua, et tunc reddet unicuique secundum opera sua . Expauescite, queso, dictorum pondus, et cum timore et tremore suspecta semper mente illum tremendum diuini iudicii aduentum indesinenter cogitate, ubi ante illud tribunal Christi  iudicis horrificum, uniuscuiusque opus quale sit, ignis probabit, et propria uniuscuiusque corporis, siue bonum, siue malum, quisque ut gessit referet; et ubi Filius hominis ueniens unicuique secundum opera sua reddet.

II. Satis tremenda sententia est, fratres, quia non dixit, secundum misericordiam suam, sed secundum opera sua unicuique reddet: hic enim misericors, illic iustus iudex. Idcirco timendum est, tremendum nobis est multum, qui hec legimus et audimus, karissimi, quando Deo predicante cognoscimus, iuxta opera sua unicuique reddendum esse. Quid durius dicere potuit? quid spei reliquit humane? quis enim potest per ignem iustificari et Iudicis misericordia  non egere, qui in corpore peccati habitat? Quis, rogo, humani generis carnem gestans, hec non timeat, quibus nos omnes manifestandos et quodammodo assignandos esse ante tribunal Christi, et ibi opera nostra per ignem probanda predicatur? Cum dolore pro perditis dicendum est: Ut quid limus sensum accipit? quare sensus factus est de puluere? qui de terra creati, paululum super eam stantes, in eamdem paulo post intraturi, eadem nos iterum, iussu Dei, reddente ac proiiciente, nouissime per ignem probabimur, ut quadam arte terram et lutum ignis dissoluat; et si quid auri aut argenti habuerit, aut ceterorum terre utilium paracarassimo [paracaximo] liquefacto demonstret. Mortuorum ergo animorum est et desperabilium ista non timere:  nam cuiuis uel semel hec audire, cautele sufficere debuit. Quapropter nichil nobis utilius sciamus, quam ut omnibus diebus uite nostre uitam ancipitem retractantes, nosmetipsos quotidie discutiamus; et uerborum cogitatuumque nostrorum rationem agentes, et humanam uitam perhorrescentes, hunc supra dictum istius uie, id est uite nostre finem, cunctis spretis mundi huius uoluptatibus, sine intermissione cogitemus. uidemus uitam, sed umbram et imaginem fugientem et fallentem aduertimus. Ne ergo nos fallax et seductrix, breuis et temporalis, caduca et fragilis, amara ac tristis uita decipiat; de uera et eterna semper cogitemus, que post mortem immortales iustos habitura sit. uide uicissitudinem rerum: uita ante mortem, et post  mortem uita: iustus prius duas possidet, et peccator impius unam infeliciter habuit, alteram felicem perdidit: post breuem enim uitam, de morte in mortem uadit in interitum, de quo Dei pii bonitas nos dignetur eripere per Dominum nostrum Iesum Christum, cui gloria in secula seculorum. Amen.



INSTRUCTIO X. De terribili uenturi Iudicis ira declinanda.

I. Multum nobis de fine, fratres karissimi, timorem Dominus in superioribus per Euangelium et Paulum incussit. Quod nobis post hec tam tremenda diuini canonis testimonia refugium est? quibus lacrymis, quantis suspiriis opus est? qualibus compunctionibus durum et lapideum cor conterendum est,  ut iram Iudicis tantam effugere possimus? quam uniuersitatis creator Deus ac Dominus noster per se ac Apostolum prophetasque minatur, qui easdem minas non tacent dicendo: Ecce dies Domini uenit, ardens ut clibanus, et exuret eos: et erunt omnes alienigene et omnes qui faciunt iniquitatem, ut stipula; et incendet eos dies illa que uenit, dicit Dominus omnipotens; et non relinquet radix et germen . Similiter et alius dicit propheta: Ecce uenit Dominus omnipotens: et quis sustinebit diem aduentus eius? Aut quis supportabit conspectum eius? Quia ipse ingredietur ut ignis conflatorii . Sed et Isaias dicit: Ecce dies Domini ueniet insanabilis, dies ire et furoris, dies nubis et nebule . Et paulo post: Celum enim quatietur, et terra mouebitur  a fundamentis suis, propter furorem ire Domini sabaoth in die, qua superuenerit furor eius . Et iterum dicit: Mouebuntur fundamenta terre, perturbatione perturbabitur terra, stupore stupebit terra, inclinatione inclinabitur terra, et commotione commouebitur terra: sicut ebrius et crapulatus excutietur . Asaph quoque similia loquitur: Deus manifeste ueniet, Deus noster et non silebit: ignis in conspectu eius ardebit, et in circuitu eius tempestas ualida . Et Dauid consona huic loquitur dicens: Ignis ante ipsum ardebit, et inflammabit in circuitu inimicos eius .

II. Post hec, inquam, tam tremenda ueteris et Noui Testamenti preconia, quibus heri et hodie pauca commemorauimus; qua satisfactione iram tanti  Iudicis euadere possimus, uideamus. Domini ac Saluatoris nostri Iesu Christi meminisse debemus dicentis: Qui uult animam suam saluam facere, perdet eam: nam qui perdiderit animam suam propter me, inueniet illam . Perdendum ergo est libenter quidquid diligimus preter Christum, pro Christo: uita primum qua corpus anime societate uiuificatur, si ita necesse sit, pro Christo martyrizantibus prodatur; aut si talis beatitudinis desit occasio, non tamen uoluntatum deerit mortificatio; ut qui uiuit, non sibi uiuat, sed ei qui pro ipso mortuus est . uiuamus ergo ei, qui cum moritur pro nobis, uita est; nosque nobis moriamur, ut Christo uiuamus: ei enim uiuere non possumus, nisi nobis ante, hoc est, nostris uoluntatibus, moriamur.  Christi simus, non nostri: Non enim sumus nostri, empti enim sumus pretio magno , et uere magno, quando Dominus pro seruo, Rex pro ministro, Deus pro homine datur. Quid debemus nos reddere, si creator uniuersitatis immerito pro nobis impiis  mortuus est? Putasne non debeas mori peccato? certe debes. Moriamur ergo, moriamur pro uita, quia uita moritur pro mortuis, ut cum Paulo dicere possimus: uiuo ego, iam non ego, uiuit uero in me Christus , ille qui pro me mortuus est: electorum enim est ista uox. Nullus autem potest sibimet mori, nisi Christus in illo uiuat: si autem Christus in illo sit, sibimet uiuere non potest. uiue in Christo, ut Christus in te.

 III. Sed queris quomodo sensus uiuat in illo, ut te doceat tibimet mori et Christo uiuere: uel, ut uerius dicendum est, tibi uiuere: qui enim moritur pro Christo, ipse uiuit; et qui sibi uiuit, moritur. Mortalis est enim, si uoluntatibus suis uiuit iuxta illud Apostoli: Si enim secundum carnem uixeritis, moriemini . uidetis ergo, karissimi, quia in alienis habitamus, dum uel uita nostra non est nostra: et non nobis uiuere debemus; et grandis uiolentia est, per laborem querere, et per studium habere, quod natura uitiata non seruauerit. Sed tamen arbitrii electionem, amissa licet beatitudine, non amisit. Inde nunc per uim et uiolentiam regnum rapimus celorum, et illud quodammodo quasi inter medias hostium manus e medio agonis campo, et seu  certaminis sanguineo solo, abstrahimur, dum non solum ab aduersariis, sed a nobis ipsis durius impugnamur dum unusquisque male seipsum diligit, et in eo quo diligit, seipsum nocet: ille enim bene diligit, qui seipsum salubriter odit, hoc est, affligit; qui uero suis aduersariis consentit, non recte se diligere dicitur. Grandis ergo miseria est, qui seipsum nocens non sentit. Cum enim ipse sibi homo contrarius est, non est omnium sic illum pacare, ut uere qui seipsum diligat. Pugnandum ergo hic est et certandum cum uitiis nostris, ut alibi coronemur. Tempus enim hoc, tempus belli est; ideo enim nemo putet securitatem in bello, quia nullus dormit in bello, et nullus securus ingreditur aciem. Acies itaque nobis dirigenda est contra omne uitiosum, uoluptuosum,  male blandum. Sufficit autem pugnantibus aduersarios uincere: si teipsum uiceris, omnium uictor es; si uero tui uictor proprius est tibi mortuus, Deo uiuus comprobaris; quando autem mortuum audis, qua audacia intraturus ad iudicium Christi, sue cause aduocatum et sui desiderii suggestorem, et sui contemptus ultorem, unusquisque pro Christo martyrizans se ipsum facit. Si enim uere Christi crucem assumpsisset, nichil ei horum licere animaduerteret, quia et Christus in hoc exemplum dedit, ut nullus quod suum est querat, dicendo: Non sicut ego uolo, sed sicut tu uis , et: Descendi non ut faciam uoluntatem meam, sed uoluntatem eius qui misit me .

Iu. Se unusquisque consideret, ne liber et uiuus  in loco serui et crucifixi inueniatur; et unusquisque in quo uocatus est, in eo permaneat apud Deum, et sicut Apostolus dixit: Siue liber, siue subiectus  sub iugo humilitatis, quasi serui in Christo sint. Contra se ergo unusquisque nostrum, karissimi, ueniat: nam si non contra nosmetipsos, sed contra fratres uiuamus, et si loquamur ut libet, non est uera, sed falsa religio nostra. Nihil itaque liberum in seruis Christi esse debet, et nichil altum in Christi esse humilitate oportet. Non simus ergo superbi, non simus proterui, non liberi; sed simus humiles, lenes, affabiles, communes, ut Rex humilis, alius tamen, in nobis Christus regnet. Sed ut hanc salubrem mortem quadam spei suauitate diligamus, finem eius audiamus. Quis enim reuera felicior est illo cuius mors  uita est, cuius uita Christus est, et Saluator merces est; cui celum humiliatur et paradisus patet; cui terra celestis, et infernus clusus est; cui ianua aperitur et uita non finitur; cui Deus Pater, et angelus minister; qui de breui longum, de misero beatum, de caduco eternum, de tristi letum, de humili excelsum, de terra celum, de mortali Deum, felici commercio acquirit? Si itaque presentia despiciamus et futura solummodo queramus, hec omnia supra dicta in melius commutamus. Sed si  potiora inferioribus postponamus, utraque sine dubio perdemus. Quamobrem si cum Iesu uitam queramus, [a 1Kb] ut mortificationem eius ante in nobis habeamus;  quod nobis Deus Christus prestare dignetur, qui cum Patre semper et Spiritu sancto est unus Deus in secula seculorum. Amen.



INSTRUCTIO XI. De dilectione Dei et proximi.

I. Moyses in lege scripsit: Fecit Deus hominem ad imaginem et similitudinem suam . Considerate, queso, dicti huius dignitatem. Deus omnipotens, inuisibilis, incomprehensibilis, inenarrabilis, inestimabilis, de limo hominem fingens, imaginis sue dignitate nobilitauit. Quid homini ad Deum? Quid limoso [Forte limo], et spiritui? Deus enim spiritus est . Grandis dignatio, quod Deus sue eternitatis imaginem, et morum suorum similitudinem homini donauit. Magna dignitas homini Dei  similitudo, si conseruetur; sed grandis iterum damnatio, Dei imaginis uiolatio. Quod enim homo accipit de flatu Dei, si in contrarium deprauauerit usum, et beneficium nature contaminauerit; tunc Dei similitudinem corrumpit, et quantum in se est delet: si autem anime insitis uirtutibus usus fuerit in rectum, tunc Deo erit similis. Quascunque ergo Deus in nobis in prima nostra conditione uirtutes seminauit, ipsas ei reddere nos preceptis docuit. Hoc est primum: Diligere ex toto corde Deum nostrum , quia ipse prior dilexit nos  ab initio et antequam essemus. Dei enim dilectio, imaginis eius renouatio. Deum autem diligit qui eius mandata custodit; dixit enim: Si diligitis me, mandata mea seruate ; hoc est mandatum  eius, dilectio inuicem, iuxta illud: Hoc est mandatum meum, ut diligatis inuicem, sicut et ego dilexi uos . Dilectio autem uera non uerbo est tantum, sed opere et ueritate . Reddamus itaque Deo nostro, Patri nostro, suam imaginem inuiolatam in sanctitate, quia ille sanctus est, iuxta illud: Sancti estote, quia ego sanctus sum : in caritate, quia caritas est, iuxta illud Ioannis: Deus caritas est : in pietate et ueritate, quia ille pius et uerax est.

II. Ne simus aliene imaginis pictores: tyrannice enim imaginis pictor est, qui ferus est, qui iracundus est, qui superbus est. Sicut enim falsa scientia legitur, sic falsa etiam imago umbrata deprehenditur.  Diuisa est enim ueritas a falsitate, iustitia ab iniquitate, caritas a malignitate, diligentia a securitate, equitas a prauitate, dilectio a simulatione: et utraque imagines quasdam in nobis pingunt, sibi inuicem contrarias. Pietas enim et impietas, pax et discordia contraria sibi sunt. Ne forte itaque nobis tyrannicas introducamus imagines, Christus in nobis pingat suam imaginem, qui pinxit dicendo: Pacem meam do uobis, pacem meam relinquo uobis . Sed quid prodest quod scimus quia pax bona est, si non bene seruetur? Solet enim optimum quodque fragilissimum fieri; et pretiosa queque maiori cautela et diligentiori custodia indigent: nimium  enim fragile est, quod leui sermone perditur, et minima fratris lesione deperit. Nullum enim ledis, quando ei adularis; et nulli blandiris, quando eum despicis. Dic enim Fatue , et pacem uiolasti, et reus factus es gehenne. Cauendum est itaque dilectionem fraternam studentibus complere, loqui ut libet, et pro animi motu linguam mouere; dum non solum de iniuriosis, sed etiam de otiosis sermonibus rationem reddemus . Quapropter studendum est in multis sermonibus non immorari, sed necessaria queque loqui. Nihil enim suauius hominibus, quam aliena loqui et aliena curare, et otiosa passim uerba proferre, et de absentibus detrahere; et ideo qui non possunt dicere: Dominus dedit mihi linguam eruditam, ut possim sustinere  eum qui lassus est, uerbo , taceant, et si quid dicant, pacificum sit. Quamuis enim sapiens, minus paucis offendit sermonibus, quam multis: quando enim unusquisque mentitur, maledicit, detrahit, seipsum proprio mucrone iugulat. Quid autem aliud nobis inimici optassent, nisi ut nostris armis propriis succumberemus? Noli detrahere, ait Scriptura, ne eradiceris . uide quid laboratur in operibus impietatis: habitatio et plantatio, quam uix magnis ac diuinis laboribus plantamus, uno detractionis uerbo eradicatur; et quod longo labore uix queat stabiliri, unius sermonis impetu subruitur. Caueat ergo unusquisque, ne sua radix de terra uiuentium eradicetur pro odii detractione. Nullus enim unquam detrahit ei, quem  diligit; detractio enim, odii primogenitus est, et ideo talis patris filius merito eradicandus erit.

III. Periculosa habitatio, karissimi, in qua ista non uitantur. Si enim, ut ait Apostolus, inuicem inuidetis et inuicem mordetis, inuicem detrahitis, dico, uidete ne ab inuicem consumamini . Si enim qui non diligit, in morte est , ubi erit qui detrahit? Lacrymis in his opus magis, quam uerbis est. Quid enim diligentius, quidue abundantius lex Dei mandauit, quam dilectionem? Et raro inuenis quemquam sic facientem. Quid dicemus pro excusatione? Nunquid possumus dicere: laboriosum est? durum est? Non est labor dilectio: plus suaue est, plus medicale est, plus salubre est cordi dilectio. Si enim uitiis languidum non fuerit cor, ipsius sanitas  dilectio est, et quod Deo charum sit: nichil autem Deo plus charum est, quam dilectio, spiritualis maxime; cum sue legis et omnium mandatorum suorum summa sit iuxta illud Apostoli: Qui autem diligit proximum, legem impleuit . Qui uero legem impleuit studio dilectionis, habet uitam eternam, sicut et Ioannes dicit: Fratres, scimus quoniam de morte ad uitam transiuimus, quia diligimus fratres: qui enim non diligit, in morte est. Si quis autem odit, homicida est. Scitis autem, quia omnis homicida non habet uitam eternam in se manentem . Aut ergo nichil agendum est, nisi dilectio; aut nichil spera dum est, nisi pena: Plenitudo enim legis caritas , quam nobis ille pius abundanter  inspirare dignetur Dominus noster et Saluator iehsu Christus, qui dignatus est dare, pacis conditor et caritatis Deus, cui gloria in secula seculorum. Amen.



INSTRUCTIO XII. De compunctione et uigilantia qua Iudicis aduentus exspectandus est.

I. Compunctionis necessarie insinuationem superioribus sermocinationibus utcunque suggerere tentauimus, et quasi soliloquus, proprii licet, omnis tam [Forte tamen] cordis ignauiam suscitare uoluimus: sed quia fidei paupertas et carnis uoluntas cum mundi cupiditatibus hec castigationum documenta tepide audiens contemnit, persepe eadem iteranda sunt: si enim fides dubia non esset, uel unum de  supradictis diuini oraculi testimoniis abunde sufficeret. Credunt ergo et non credunt, qui audita negligunt; alioquin si tibi hodie, Utare, quidam diceret, quod iudex seculi huius uult te crastino uiuum exurere; quid, rogo, tibi sollicitudinis, quid timoris immineret? Et his auditis, si esset tibi unius diei spatium liberum, quanta faceres? quomodo acclamares? et per quos discurreres? quam humilis et quam lugens et sordidus oberrares? Nonne effunderes omnem pecuniam tuam in eos, quorum intercessione euadere posse te crederes? nonne omnia bona tua faceres redemptionem anime tue et nichil reseruares, licet parcus et auarus esses; sed omnia disperderes, omnia donares pro uita tua? Et si aliquis te retardare aut impedire tentauerit, nonne diceres:  Pereant omnia pro salute mea, ne [Forte nec] quidquam remaneat; tantum uiuam? Hoc quare faceres? Quia non dubitares [Premittendum quin] iuxta seuerissimi Iudicis sententiam arderes. Hic uero dubitas, quod quam cito futurum sit, ignoras; non nescis tamen futurum, licet negligis. Expergiscendum ergo est, uigilandum est, orandum est, iuxta Saluatoris nostri Iesu Christi Dei nostri preceptum dicentis: Attendite autem uobis, ne forte grauentur corda uestra crapula et ebrietate, et curis huius uite, et superueniat in uos dies illa repentina: tanquam laqueus enim superueniet in omnes, qui sedent super faciem omnis terre. uigilate itaque omni tempore, ut digni habeamini effugere ista omnia que futura sunt, et stare ante Filium hominis .

 II. Si hec audiamus et credimus, fidem nostram uigilantia nostra ostendet, ac discussis squalentibus atque torpentis mortiferi teporis torporibus, sensus nostros Domini Saluatoris sententia uibret, ut omnibus curis mortalibus depositis, parati semper simus; exspectantes scilicet ultimi diei aduentum, quo aut pena aut gloria nos suscipiet; acuatque animorum nostrorum acies supradictus Domini sermo, quo nos uigilantes et orantes iugiter esse docuit, ut non simus quasi credentes, et non credentes, et quasi audientes et non audientes: et Dei pii et boni ineffabilem misericordiam de profundo cordis nostri per Iesum Christum Filium suum infatigabiliter deprecemur, rogemus, oremus, ut ita nobis suam dilectionem  inspirare dignetur, ut nos ei in eternum coniungat, inseparabiliter conglutinet, humo eleuet, celo societ interim sensus nostros, quandiu simus in hoc mortis corpore constituti; atque sic eius aduentum sine querela exspectemus, quo ei cum apparuerit, cum gaudio et magna caritatis fiducia placentes occurramus. Quam beati, quam felices serui illi, quos cum uenerit Dominus, inueniet uigilantes ! Beata uigilia, qua ad Deum uniuersitatis auctorem, omnia implentem et omnia excedentem, uigilatur. Utinam me quoque, uilem licet, suum tamen seruulum, ita dignaretur de somno inertie excitare, ita illo diuine caritatis igne accendere, quo supra sidera exardesceret sue caritatis flamma, sue nimie dilectionis desiderium, semperque diuinus  ignis intra me arderet. Utinam illud lignum haberem, quod ille ignis iugiter alteretur [Forte aleretur], pasceretur, succenderetur; et illa flamma nutriretur, que exstingui nesciret, et augeri non nesciret. Utinam talis essem meritis, ut mea lucerna semper nocte in templo Domini mei arderet, ut omnibus domum Dei mei intrantibus luceret.

III. Domine, da mihi, rogo te, in nomine Iesu Christi Filii tui, Dei mei, illam que nescit cadere caritatem, ut mea lucerna accendi sciat, exstingui nesciat; mihi ardeat, aliis luceat. Tu, Christe, lucernas nostras accendere digneris, dulcissime nobis Saluator noster, que perpetuo luceant in templo tuo, ac perenne lumen a te perenni lumine accipiant, ut tenebre nostre illuminentur, mundi autem tenebre  a nobis fugiant. Sic lumen tuum mee largiaris, rogo, Iesu mi, lucerne, ut illius luce illa sancta sanctorum mihi appareant, que te eternum Pontificem eternorum in antibus magni illius tui templi illic intrantem habeant, quo te iugiter tantummodo uideam, aspiciam, desiderem; tantum te amans conspiciam, desiderem, exspectem, ac coram te mea semper lucerna luceat, ardeat. Tuum sit, queso, te nobis pulsantibus monstrare, amantissime Saluator, ut te intelligentes, tantum te amemus, te solum amemus, te solum desideremus, te solum meditemur die ac nocte, semper te cogitemus; et in tantum nobis tuum inspirare digneris amorem, quantum te amari Deum decet ac diligi; ut omnia interiora nostra tua occupet dilectio, totosque nos tuus possideat  amor, totos nostros sensus tua impleat caritas, ut preter te aliud amare nesciamus, qui sempiternus es; quo tanta caritas aquis multis huius eris, et huius terre, et huius maris exstingui in nobis nequeat iuxta illud: Et aque multe non potuerunt exstinguere caritatem . Quod in nobis quoque compleri uel ex parte possit, te donante Domino nostro Iesu Christo, cui gloria in secula seculorum. Amen.



INSTRUCTIO XIII. De fonte uiuo Christo Iesu adeundo et potando.

I. Quotidiane experientie ratiocinationibus humane uite miseria collecta, ac diuinis simul territi praculis, temerarie licet, paruitatem ingenioli nostri  in superioribus iam diu ostendimus; et licet forte superflua aliis uideatur ista nostra loquacitas, a nobis tamen opportune nobis sermo ortus esse ducitur: non enim tam alienam, quam propriam excitare conamur ignauiam; ac insuper quamuis minus perfectis sapientibus satisfecerit ista excogitata ex parte sapientia, incipientibus tamen, ac nostre mensure tepidis necessaria et satis apta uidebitur. Quia quod nocet abscondi, quod nocet sileri, non expedit tegere, neque expedit tacere; inde enim melius nobis loqui uisum est, quamlibet impolite, quam silere: etenim re uera tutius de istis, quam aut de friuolis aliis, aut de otiosis sermocinare iudicauimus. Itaque adhuc, fratres karissimi, dictis nostris aures prebete, quasi aliquid necessarium audituri, et animi uestri  sitim diuini fontis undis de quo nunc dicere cupimus, refocillate, sed non exstinguite; bibite, sed non satiamini, iam enim uocat nos ad se Fons uiuus, Fons uite, et dicit: Qui sitit ueniat ad me, et bibat . Quid bibatis, intelligite. Dicat uobis Isaias , dicat uobis Fons ipse: Me autem dereliquerunt Fontem aque uiue, dicit Dominus . Dominus ergo ipse, Deus noster iehsu Christus, est Fons uite, et ideo inuitat nos ad se Fontem, ut illum bibamus. Bibit eum qui amat; bibit qui Dei uerbo satiatur, qui satis diligit, satis desiderat; bibit qui sapientie amore flagrat. Auide ergo nos gentes bibamus, quod Iudei dereliquerunt. De nobis enim cum gentibus forte dictum est: Precidit in stupore mentis, capita potentium mouebuntur,  nec ad adaperientes maxillas suas, quasi pauper edens, in absconso; et quasi de nobis quoque cum perfectis quibusque de quibus hoc scriptum est, diceretur. Aperiamus  interioris hominis nostri maxillas, ut edaciter edamus, et quodammodo uelociter, ne nos quis uideat, quasi in absconso comedamus. Ut panem ergo edamus, ut fontem bibamus, eumdem Dominum nostrum Iesum Christum, qui seipsum, nobis quasi sumendum, panem dicit uiuum, qui dat uitam huic mundo ; seque similiter fontem demonstrans ait: Qui sitit, ueniat ad me, et bibat . De quo fonte et Propheta dicit: Quoniam apud te est fons uite .

II. uidete unde iste fons manat: inde enim unde  et panis descendit; quia idem est qui Panis et Fons, Filius unicus, Deus noster Christus Dominus, quem semper esurire debemus; licet eum edamus amando, deuoremus licet desiderando, adhuc eum quasi esurientes desideremus. Simili modo ut fontem, eum semper dilectionis nimietate, bibamus; eum semper desiderii plenitudine bibamus, et suauitate quadam eius dulcedinis delectemur: dulcis enim et suauis Dominus: licet eum edamus, et bibamus; tamen semper esuriamus et sitiamus, quia cibus noster et potus, non totus unquam sumi potest et bibi; qui licet sumitur, non consumitur, licet bibitur, non adimitur, quia panis noster eternus est, et Fons noster perennis est, fons noster dulcis est; unde  dicit Propheta: Qui sititis, ite ad Fontem ; sitientium enim, non saturantium iste Fons; et ideo esurientes, quos alibi beatificauit, ad se uocat; quibus nunquam bibere satis sit, sed quanto plus hauserint, tanto plus sitient. Merito, fratres, Fons sapientie uerbum Dei in excelsis  a nobis desiderandus, querendus, semper amandus sit, in quo sunt, iuxta Apostoli dictum, omnes thesauri sapientie et scientie absconditi , quos haurire uocat qui sitiunt. Si sitis, bibe Fontem uite; si esuris, ede Panem uite. Beati, qui esuriunt hunc Panem, et sitiunt hunc Fontem; semper enim edentes et bibentes, adhuc edere et bibere desiderant. Dulce enim nimis est, quod semper editur et bibitur, et semper esuritur et sititur, semper gustatur et  semper desideratur; unde rex propheta dicit: Gustate et uidete, quam dulcis est, quam suauis est Dominus . Propterea, fratres, uocationem hanc sequamur, qua ad uite Fontem uocamur a uita, qui est Fons, non solum aque uiue, sed et Fons eterne uite, Fons lucis, idem et Fons luminis: ab illo enim hec omnia sunt, sapientia, uita, lux eterna. Auctor uite, Fons uite est, lucis creator, Fons luminis est: et ideo contemptis his que uidentur, transcenso [Forte transcensu] in superioribus celorum, Fontem luminis, Fontem uite, Fontem aque uiue, ut rationabiles et sagacissimi pisces queramus, ut bibamus aquam uiuam et salientem in uitam eternam .

III. Utinam me illuc dignares adsciscere ad illum  Fontem, Deus misericors, pie Domine, ut ibi et ego cum sitientibus tuis uiuam undam uiui Fontis aque uiue biberem, cuius nimia dulcedine delectatus sursum semper ei hererem et dicerem: Quam dulcis est Fons eque uiue, cuius non deficit aqua saliens in uitam eternam ! O Domine, tu es ipse iste Fons semper et semper desiderandus, [Fort. add. uox bibendus] semper licet semper hauriendus. Nobis semper da, Domine Christe, hanc aquam , ut sit in nobis quoque Fons aque uiue et salientis in uitam eternam. Magna quidem posco, quis nesciat? Sed tu, Rex glorie, magna donare nosti et magna promisisti: nichil te maius, et te nobis donasti, te pro nobis dedisti. Unde te rogamus, ut sciamus quod amamus, quia nichil aliud preter te nobis dari postulamus: tu es enim omnia nostra, uita nostra, lux  nostra, salus nostra, cibus noster, potus noster, Deus noster. Inspira corda nostra, rogo, Iesu noster, illa tui Spiritus aura, et uulnera nostras tua caritate animas, ut possit uniuscuiusque nostrum anima in ueritate dicere: Indica mihi quem dilexit anima mea , quoniam uulnerata caritate ego sum. Opto illa uulnera in me sint, Domine. Beata talis anima, que caritate sic uulneratur: talis Fontem querit, talis bibit, semper tamen sitit bibendo, semper haurit desiderando, quem semper bibit sitiendo; sic semper querit amando, que sanatur uulnerando; quo salutari uulnere anime nostre interiora Deus et Dominus noster iehsu Christus, pius ille salutarisque medicus uulnerare dignetur, cui cum Patre et  cum Spiritu sancto unitas est in secula seculorum. Amen.



INSTRUCTIO XIu. uaria spiritualis uite documenta.

I. Cum iam de moribus moralibusque disciplinis diu dixerim, iterum rogas, fili imbuende, doceri. Audisti quid scriptum est: Cui pauca non sufficiunt, plura non proderunt. Scripsi tibi antea de serietate ac pudicitia, cui nimirum, ut apte quidam, etiam tuta timeo. Sed quia admonitio quibusdam custodia, quibusdam consolatio, quibusdam perfectio efficitur, intellecta scilicet complentibus; ideo frequenter docendi sunt ac imbuendi filii dulcissimi, ut per quasdam delectiones litterarum, suas uincere possint de intestino amaritudines bello. Bellum igitur et  belluinum uince, concupiscentias scilicet ac superciliosum, utilis [Forte uirilis] esto in humilitate, infirmusque in auctoritate, simplex in fide, doctus in moribus, mordax in alienis, remissus in propriis, purus in amicitia, callidus in insidiis, durus in mollibus, mollis in duris. uarius in planis, planus in uariis, iocundus in amaris, tristis in iocundis. Discors in necessariis, equalis in ueris. Seuerus in suauibus, dulcis in amaritudinibus. Fortis in tribulationibus, et imbecillis in discordiis, tardus ad irascendum, uelox ad discendum, tardus quoque ad loquendum , ut sanctus ait Iacobus, uelox similiter ad audiendum. Efficax in profectu, hebes in uindicta, cautus in uerbo, promptus in opere. Amabilis probis, squalidus inhonestis, lenis infirmis,  durus stolidis, rectus erectis, humilis deiectis. Sobrius ubique, castus ubique, pudicus semper, patiens tenus zelo, cupidus nunquam, largus semper, sin ope, uel animo. Opportunus in ieiuniis, importunus in uigiliis. Discretus in officiis, tenax in studiis, constans in fragoribus, letus in meroribus. Audax in causa ueritatis, timidus in contentionibus, supplex bonis, insuperabilis malis, mitis in liberalitate, infatigabilis in caritate, iustus in omnibus, pius dignis, misericors pauperibus. Memor beneficiorum, immemor iniuriarum. Amator mediocrium, nolus opum, animi depressor, cogitationum publicator. Senioribus obediens, iunioribus concurrens, cequalibus cequans. Perfectis concertans, melioribus non inuidens, precurrentibus non dolens,  remorantibus non detrahens, prouocantibus consentiens, lassus licet non deficiens, flens simul et gaudens, pro feruore ac spe; timens semper pro fine, licet proficiens, incerto.

II. En tuum, o puer amande ministerque dulcis, monimentum; talis si sis, nimis beatus eris, quia per prospera et aduersa idem eris, paratus ad cuncta, singulis occurrens, temperans gestus, nutriens crescenda, interimens decrescenda, leuigans disperata , exasperans uituperata, semper sollicitus, semper crescens, semper acquirens, semper tendens ad superna, semper currens ad brauium, semper celestia desiderans, semper diuina sitiens. Ecce doctrinam: da sequacitatem si potes, ut habeas felicitatem et potestatem, cum puerilia desideria  fugiens, corpus sic in potestatem spiritus redegeris et te uadem pro tuis tradideris peccatis, in breui militantem pro eternis stipendiis. O te felicem! o te beatum! oque mirabilem te puerum, si hec compleueris uniuersa! Si enim in his diligenter omnibus fueris sensu et opere occupatus, non uacabis neque uanis uagisque, neque turpibus cogitationibus; sed quasi incipiens semper tibi ipsi congregabis, quibus in perpetuum fruiturus eris, unius uir uocandus animi, et singularis emolumenti quesitor, egregius regni negotiator eterni. Conuertere igitur te totum in hec, quia habes in quibus tuam exerceas iuuentatem, uirtutem, efficaciam, strenuitatem; ne in contrariis he fuerint exercitate, pereant que per uim rapiunt regnum celorum .



INSTRUCTIO Xu. De feruore seruiendi Deo.


I. In Ecclesia Dei, fratres mei, summum locum per Dei misericordiam sumus obtinentes: curare summopere debemus, ut quod semel proposuimus, sedula intentione teneamus, et quod exterius promittimus, per studium boni operis exhibeamus. Qua in re necesse est, ut remotis de cordibus nostris fatuis et ineptis cogitationibus, secundum perfectionis uite regulam uiam Dei ingrediamur, et a gradiendo in ea que ante sunt, obliti posteriorum, id est, temporalium, cum Apostolo  nos extendamus, dicentes conditori nostro: Trahe nos post te; curremus simul in odorem unguentorum tuorum . Per nos quidem ad uiam ueritatis pertingere,  uel in ea proficisci non possumus, atque ideo gratiam preuenientem petamus dicentes: Trahe nos post te, ut sic curramus ad te: et congrue prius dicitur: Trahe nos post te, et deinde sequitur, curremus; quia nisi diuina gratia nos preueniente, opus bonum inchoare, et eadem subsequente, ipsum consummare non ualemus; unde dicitur in oratione illa: Et tua nos, Domine, gratia preueniat et sequatur . Bene autem congruit, quod dicitur, curremus: nam in uia Dei non est nobis lento gradu incedendum, sed cum magna exsultatione uel festinatione currendum. Sed Apostolus admonet dicens: Sic currite ut comprehendatis . Currit uero, qui totis uiribus ad Deum proficiscitur: currit qui in bono opere non lassatur, sicut et de Christo dicit Propheta: Exsultauit ut  gigas ad currendam uiam . Currit  quippe Christus uiam Dei, quia in uia peccatorum non stetit , id est, nulla grauedine peccati est remoratus.

II. Currendum uero nobis est; sed quomodo currendum? Audite quomodo. Curramus, inquam, in odorem unguentorum tuorum. Que sunt unguenta, in quorum odorem post Christum currimus? Unguenta sunt sanctorum precedentium exempla. Unguenta de uariis simul mistis floribus uel speciebus fiunt. Diuerse species, diuerse sunt sanctorum uirtutes, que quasi redolentia aromata per uirtutem caritatis  rediguntur, et nobis in usum munde componuntur. De tali unguento dicitur: Musce morientes perdunt suauitatem unguenti . Musce morientes sunt uane cogitationes cordi nostro irruentes, quas nimirum per studium orationis, quasi quodam flabello abiicere debemus, ne perdant et nobis suauitatem unguenti. Suauitatem etenim in odorem unguenti musce morientes perdunt, quando uane cogitationes iucunditatem uirtutum et regulas obsequii diuini quas ab antiquis patribus didicimus, perimunt. Nos igitur diligentissime sanctorum precedentium exempla intuentes, festinemus ingredi in illam requiem . Curramus et in cepto non deficiamus, quatenus cum Apostolo dicere ualeamus: Bonum certamen certauimus, cursum consummauimus, ut de  cetero reposita sit nobis corona iustitie, quam reddet nobis in illum diem iustus Iudex Christus , qui est super omnia benedictus in secula seculorum. Amen.



INSTRUCTIO XuI. Quid est, aut quid erit?

I. Cogita, [a 1Kb] nunquid es miser homo, sed quid eris? quia quod es momentum est, et quod eris semper. Non sis ergo ipse tibi piger, exerce in breui quod in eternum possidebis; repellat pigritationem laboris temporalis desiderium premiorum. Spiritualis esto, si piger non es; sed si mundus te irritat, uide quod fugias, quod sequaris, et quod nunquam fugit, cur non sequaris. Quare impatiens es in uilioribus, qui pretiosior poteras esse in melioribus? Noli  esse incertus de certis melioribus, et noli esse certus de caducis. Respicis in aliis quod alii in te uidebunt. Quid prodest in aquis umbram uidere oblectantem? Quid tibi exsultare aut gaudere per somnia? Sed tamen hec somnia, longa licet, unicuique breuia sunt, ea di  enim totius mundi quasi unius noctis obscurrime  est; noctes uero somnia sunt. Expergiscere ergo, o fili, de nocte; lumen quere ut uidearis et uideas; accende lucernam et lege; caue ne dormias, ne a somniis seducaris, et falsitate imaginata decipiaris, ut credas uera esse que falsa sunt, et surgens postea deceptum te doleas. Tua uita rota est, quotidie currit, non te exspectat: uade cum ea. Igitur hinc prepara tibi sumptus; ex agro alieno secedere iuberis; uide ne tuum uendas. Hic nichil habes, o homo, in terra de  qua nudus natus es, et in qua puluere dissolueris; ne uendas celum, ubi eterna hereditas est, tamen si non perdidisti. Alioquin si perdidisti, te ipsum uende ut possis recipere. Quid dixi, te ipsum uende? uitia tua uende, et eme uitam. Queris forte que sint? superbiam primum quasi uitium primo ante omnia uende, et eme inde feliciter humilitatem, qua sis Christo similis dicenti: Discite a me, quia mitis sum et humilis corde . Breuiori compendio ista ex integro uendita uendentur, et minora cupiditate habendi contempta, quia radice excisa cuiu libet arboris, non magni penduntur rami. Scito  que uendas ad huius interitum carnis, ut spiritus saluus sit in diem Domini nostri Iesu Christi ; gulam, cupiditatem, fornicationem, iram, tristitiam, acediam, uanam gloriam, inuidiam; que melius fuerat si perdidisses, licet si nichil accepisses.



INSTRUCTIO XuII. De octo uitiis principalibus.

Octo sunt uitia principalia, que mergunt hominem in interitum: gula, fornicatio, cupiditas, ira, tristitia, acedia, uana gloria, superbia. De gula castiganda dicitur: Nolite duci in saturitate uentris . De fornicatione: Fornicatores autem et adulteros Deus iudicabit . De cupiditate autem, legitur: Radix omnium malorum cupiditas est . De ira: Qui irascitur fratri suo, reus erit gehenne ignis . De tristitia: Tristitia autem seculi mortem operatur . De acedia: Multa mala docuit otiositas . De uana gloria: Ascendet fetor illius, qui magnificat opera sua . De superbia: Superbis  Deus aauersatur . Et: Qui se exaltauerit humiliabitur . Hec igitur omnium origines et cause sunt malorum; que sic sunt sananda per contraria. Gula triplex uincenda est per abstinentiam ieiunii de hora nona in horam nonam, et parcitatem cibique utilitatem . Fornicatio autem et omnis immunditia nec nominanda in uobis sint, sicut decet sanctos , per castitatem et continentiam sollicitam, et semper timentem. Cupiditas uero nichil habendo proprium uincitur, et omnia communia possidendo. Ira patientia et mansueta lenitate superanda est. Tristitia uero letitia spirituali et spe future beatudinis uincenda est. Instabilitas autem acedie, mansuetudine stabili, et unius loci habitatione corrigenda est  per sobrietatem, Scriptura dicente: Si spiritus potestatem habentis ascenderit super te, locum tuum ne dimiseris . uana gloria quoque et elatio immunda atque superbia, uera humilitate et cordis contritione per Dei timorem uincuntur.





SANCTI COLUMBANI ABBATIS ET CONFESSORIS EPISTOLAE SEX AD DIuERSOS PRO TEMPORUM RATIONE DIGESTAE. 



EPISTOLA PRIMA. AD S. GREGORIUM PAPAM.


Domino sancto, et in Christo Patri [a 1Kb] Romano pulcherrimo Ecclesie decori, totius Europe flaccentis augustissimo quasi cuidam flori, egregio speculatori, theoria utpote diuina [b 1Kb] castulitatis potito, ego [c 1Kb] bargoma uilis Columba in Christo mitto salutem.

I. Gratia tibi et pax a Deo Patre nostro Iesu Christo. Libet me, o sancte papa, hyperbolicum tecum non sit interrogandum de Pascha iuxta illud Canticum: Interroga patrem tuum, et annuntiabit tibi; maiores tuos, et dicent tibi . Licet enim mihi, nimirum micrologo, illud cuiusdam egregium sapientis elogium, quod dixisse fertur quamdam uidens [d 1Kb] contupictam: Non admiror artem, sed admiror  frontem; ad te clarum a me uili scribendo potest inuri: tamen tue euangelice humilitatis fiducia fretus, tibi scribere presumo, et mei doloris negotium iniungo. uanitas namque scribendi nulla est, ubi necessitas cogit quamuis maioribus scribi. Quid ergo dicis de Pascha XXI aut XXII lune, quod iam   non esse Pascha, nimirum tenebrosum a multis comprobatur [e 1Kb] calcalenteris? Non latet enim, ut credo, efficaciam tuam, quantum Anatolius, mire doctrine uir, ut sanctus ait Hieronymus, cuius Eusebius Cesariensis episcopus in ecclesiastica Excerpta inseruit Historia , et sanctus Hieronymus in suo hoc idem de Pascha opus collaudauit Catalogo, de hac lune etate uituperando disputet; qui contra Gallicanos Rimarios de Pascha, ut ait, errantes, horrendam intulit sententiam: Certe, inquiens, si usque ad duarum uigiliarum terminum quod noctis medium indicat, ortus lune tardauerit, non lux tenebras, sed lucem tenebre superant; quod certum est in Pascha non esse probabile, ut aliqua pars tenebrarum luci dominetur, quia  solemnitas dominice resurrectionis lux est, et non est communicatio luci cum tenebris. Et si in tertia uigilia luna excanduerit, non est dubium lunam XXI uel XXII exortam esse, in qua uerum Pascha non est possibile immolari. Nam qui hac lune etate Pascha definiunt possibile celebrari, non solum illud auctoritate diuine Scripture affirmare non possunt, sed et sacrilegii et contumacie crimen et animarum periculum incurrunt;  dum affirmant ueram lucem posse immolari cum aliqua dominatione tenebrarum, que omnibus tenebris dominatur. Nec non in sancti dogmatis legimus libro: Pascha, id est, solemnitas dominice resurrectionis ante transgressum uernalis equinoctii XuI initium non potest celebrari, ut scilicet equinoctium non antecedat; quod utique uictorius in suo transgressus est Cyclo, et per hoc Gallie iam dudum inuexit errorem seu, ut humilius dicam, confirmauit inolitum. Quippe qua ratione utraque stare possunt, ut scilicet resurrectio Domini ante suam celebretur passionem, quod uel putari absurdum est; aut septem dies, Domini iussione in lege sanciti, in quibus tantum legitime Phase Domini comedi mandatum est  contra ius fasque  transcendantur? Luna autem XXI aut XXII extra ius lucis est, utpote post medium noctis tunc temporis exorta; et tenebris lucem superantibus, lucis solemnitas nefas est, ut aiunt, agi.

II. Quare ergo tu tam sapiens, nimirum cuius clarissima per orbem, ut antiquitus, sacri ingenii diffusa sunt lumina, Pascha tenebrosum colis? Miror, fateor, a te hunc Gallie errorem, ac si Schynteneum, iam diu non fuisse rasum; nisi forte putem, quod uix credere possum, dum eum constat a te non fuisse emendatum, apud te esse probatum. Aliter tamen et honestius tua excusari potest peritia, dum forte notam subire times [Forte timens] Hermagorice nouitatis, antecessorum, et maxime pape Leonis auctoritate contentus es.  Noli te, queso, in tali questione humilitati tantum aut grauitati credere, que sepe falluntur. Melior forte est canis uiuus in problemate leone mortuo . uiuus namque sanctus emendare potest, que ab altero maiore emendata non fuerint. Scias namque nostris magistris et Hibernicis antiquis, philosophis et sapientissimis componendi calculi computariis, uictorium non fuisse receptum, sed magis risu uel uenia dignum, quam auctoritate. Idcirco mihi timido, peregrino magis, quam sciolo, tue dirige fulcrum sententie, et mature [Ms. matura] punctum tue placabilitatis huic tempestati nos circumdanti compescende, transmittere non dedigneris; quia non mihi satisfacit post tantos quos legi auctores, una istorum sententia episcoporum dicentium  tantum: Cum Iudeis Pascha [a 1Kb] facere non debemus. Dixit hoc olim et uictor episcopus; sed nemo Orientalium suum recepit commentum; sed hoc soporans spina Dagonis, hoc imbibit bubum erroris. Qualis, rogo, hec friuola et tam impolita, nullis scilicet diuine Scripture fulta testimoniis sententia: Cum Iudeis Pascha facere non debemus? Quid ad rem pertinet? Nunquid Iudei reprobi Pascha facere credendi sunt nunc, utpote sine templo, extra Ierusalem, Christo tunc figurato, ab iis crucifixo? Aut nunquid ipsorum est recte credendum  est XIu [b 1Kb] luna  e Pascha; et non potius Dei ipsius instituentis Phase esse fatendum est, scientisque solius ad purum quo mysterio XIu luna ad transcensum electa est? Quod forte sapientibus et tui similibus aliquantulum preluceat. Qui hoc opponunt, licet sine auctoritate Deo improperent, quare non sua prescientia antea tunc precauerit Iudeorum contumaciam, ut si nollet nos cum eis Pascha facere, nouem dies azymorum in Lege preciperet, ut uel nostre solemnitatis initium finem solemnitatis eorum non excederet? Nam si XXI aut XXII Pascha celebrandum, a XIu usque ad XXII nouem dies computabuntur; septem scilicet a Deo precepti, et duo ab hominibus aucti. Sed si licet hominibus augere per se aliquid diuine censure, interrogo, ne forte uideatur contrarium esse illi Deuteronomii sententie:  Ecce, inquit, uerbum quod tibi do, neque adiicias ad illud, neque auferas ab eo .

III. Sed hec magis procaciter quam humiliter scribens, scio turipum presumptionis difficillime mihi nexisse, enauigandum fore irogus [Forte ignorans]. Nec loci namque, nec ordinis est, ut magne tue auctoritati aliquid quasi discutiendo inrogetur, et ridiculose te mei  Occidentales apices de Pascha sollicitent. Sed tu non tam me uilem in hac re, quam multos et defunctos et uiuentes, hec eadem que notaui, firmantes magistros, considerare debes, et quasi cum eis te trahere colloquium crede: pie namque me, scito licet saltuatim et hyperbolice, chilosum os aperire. Tuum itaque aut  excusa aut damna uictorium, sciens si illum laudaueris, inter te et supra dictum Hieronymum fidei futurum fore negotium, qui nimirum Anatolium laudauit huic contrarium, ita ut qui unum secutus fuerit, alterum recipere non poterit. Tua itaque consideret uigilantia, ut in fide duorum auctorum supra dictorum, sibi inuicem contrariorum, probanda, nulla sit inter te et Hieronymum in sententia promenda dissonantia; ne nobis undique sint angustie, ut aut tibi, aut illi consentiamus. Parce in hoc infirmis, ne scandalum diuersitatis ostendas. Simpliciter enim ego tibi confiteor, quod contra sancti Hieronymi auctoritatem ueniens, apud Occidentis ecclesias hereticus seu respuendus erit: illi enim per omnia indubitatam in Scripturis diuinis accommodant fidem. Sed hec de Pascha sufficiant.

 Iu. Ceterum de episcopis illis quid iudicas, interrogo, qui contra canones ordinantur, id est, questu: simoniacos et Giltas auctor pestes scripsistis. Nunquid cum illis communicandum est? Quia, quod grauius est, multi in hac prouincia tales esse noscuntur: aut de aliis, qui in diaconatu uiolati, postea ad episcoporum gradum eliguntur? Sunt enim quorum in his nouimus conscientias, et cum nostra paruitate id conferentes, certum scire uolebant, si sine periculo post hoc [c 1Kb] possint, id est, aut post gradum solidis emptum, aut post in diaconatu adulterium:  absconsum tamen dico cum clientelis adulterium: quod apud nostros magistros non minoris censetur esse facinoris. Tertio interrogationis loco responde adhuc, queso, si non molestum est, quid faciendum est de monachis illis, qui pro Dei intuitu et uite perfectionis desiderio accensi contra uota uenientes, prime conuersionis loca relinquunt et inuitis abbatibus, feruore monachorum cogente, aut laxantur aut ad deserta fugiunt. uennianus auctor Giltam de his interrogauit, et elegantissime illi rescripsit; sed tamen discendi studioso semper maior metus accrescit.

u. Humilius et purius hec omnia et multo plura que epistolaris breuitas non admittit, per presentiam interroganda erant, nisi corporis infirmitas, et  meorum cura comperegrinorum domi me uinctum [a 1Kb] ad te eundi, ut illam spiritualem uiui fontis uenam, uiuamque undam scientie celitus fluentis, ac in eternam uitam salientis [b 1Kb] haurire. Et si animum corpus sequeretur Roma sui iterum rem sustineret contemptus, ut quomodo, docto narrante Hieronymo, legimus, quosdam de ultimis Heulini littoris finibus olim uenisse Romam, in, et [Forte dein, et] mirum dictu, aliud extra Romam quesisse; ita et ego nunc te, non Romam desiderans, salua sanctorum reuerentia cinerum expeterem; licet enim non me sapientem, sed esse sitientem fateor hoc idem facere si uacaret. Legi librum tuum Pastorale regimen continentem stylo breuem, doctrina prolixum, mysteriis refertum, melle dulcius egenti opus esse fateor;  mihi idcirco tua sitienti largire, precor opuscula que in Ezechielem miro, ut audiui, elaborasti ingenio. Legi Hieronymi sex in illum libros; sed nec medium exposuit. Sed, si dignaris, aliqua nobis de tuis transmitte relectis in ciuitatem, extrema scilicet libri exposita transmitte, et Cantica Canticorum ab illo loco in quo dicit . . . . . Ibo ad montem myrrhe et collem thuris , usque in finem; aut aliorum, aut tuis breuis deposco tracta sententiis; et ut totam exponas obscuritatem Zacarie, absconsam propala, ut tibi occidentalis in his gratias agat cecitas. Importuna postulo et magna sciscitor; quis nesciat? Sed et tu magna habens, quia [Forte habes, qui] de paruo minus, et de multo plus bene scis esse fenerandum. Rescribere te persuadet caritas, exponere  non impediat charte asperitas, quia era in errorem fuit, et honor debitus cordi est a me tibi dari: meum fuit prouocare, interrogare, rogare; tuum, si gratiis accepta non negare, talentum fenerari, petenti te panem doctrine, Christo precipiente dare. Pax tibi, tuisque; mee indulge quod sic audacter scripsi, rogo, procacitati, beate papa, et oro ut pro me uilissimo peccatore uel semel in tuis sanctis orationibus ad communem Dominum ores. Persuperfluum puto commendari tibi meos, quos Saluator quasi in suo nomine ambulantes, recipiendos esse decernit; et si, ut audiui a sancto Candido tuo, hoc respondere  uolueris, temporis antiquitate roborata mutari non posse, manifeste antiquus error est; sed semper antiquior est ueritas que illum reprehendit.



EPISTOLA II. AD PATRES SYNODI CUIUSDAM GALLICANAE SUPER QUAESTIONE PASCHAE CONGREGATAE

Dominis sanctis, et in Christo Patribus, uel fratribus episcopis, presbyteris, ceterisque sancte Ecclesie ordinibus, Columba peccator salutem in Christo premitto.

I. Gratias ago Deo meo, quod mei causa in unum tanti congregati sunt sancti de fidei et bonorum operum ueritate tractaturi, et ut tales decet, per exercitatos sensus ad discretionem boni ac mali, de discutiendis iusto iudicio iudicaturi. Utinam sepius hoc  ageretis: et licet iuxta canones semel aut bis in anno pro tumultuosis huius eui dissensionibus semper sic seruare uos non uacat, uel quam celerrime quamuis rarius potissimum hoc debuit uobis inesse studium, quo negligentes, quique timorem haberent, et studiosi ad maiorem prouocarentur profectum. Ecce inquam, Deo gratia, quod uel pro me de Paschate discutiendo occasio uobis sancta effecta est synodus. Dominus noster iehsu Christus, ille princeps pastorum prestet, ut ad sue Ecclesie utilitatem uestrum prosit consilium; et ipse Deus, qui stare solet in synagoga deorum , presens inspiret corda suorum, ad suam ex integro uoluntatem sequendam ex uirtute mandatorum; ut non de solo Pasche negotio  tractetis; sed etiam de uniuersis necessariis obseruationibus canonicis, que a multis  corrupte sunt; et dum dies iudicii propior nunc est, quam tunc, aliquid adhuc districtius euangelice religionis et apostolice traditionis consilium iniretis: si enim euangelica mandata diligenter inquiratis, non miror quod in eis aliquantorum moribus contraria inueniantur. Sed sufficiat significasse unumquemque ad sui Redemptoris exemplum, ac ueri pastoris formam fore informandum; qui humilitatem primum predicans, septemque beatitudines prime paupertatis spiritus iungens in tantum docuit hominem sua sequi uestigia, ut ad ueram octaui diei circumcisionem, iustitiam sequendo perueniret;  quia beatitudo octaua martyrio terminatur, eo quod non solum agendo iustus, sed etiam pro iustitia sustinendo martyr, regni nimirum celestis cupidus, aut non [Leg. cum] similiter certantibus coronatur.

II. Dum ergo, sicut scriptum est, Qui dicit se in Christo credere, debet et ipse ambulare, sicut et Christus ambulauit , id est, et pauper, et humilis, et ueritatem semper cum persecutione hominum predicans; et iterum, Qui uolunt in Christo pie uiuere, persecutionem patientur ; et quia Fides sine operibus mortua est in semetipsa  , et Dominus fatuis sola fide contentis respondet: Quia non noui uos : et bene credentibus, et Domine, Domine  dicentibus promisit quod non intrabunt in regnum celorum. Et dum non possunt, uel sui esse discipuli, uel digni se, qui non renuntiauerint omnibus que possident, unusquisque se consideret; et si hec fixe compleuit aut sustinuit, ne alienus sit a discipulis Domini nostri Iesu Christi, quia non debet degener esse filius, et discipulus Magistro non debet contraria predicare. Qui enim non intrat per ianuam in ouile ouium, ille fur est et latro . Et qui fugit castigandi et uitiosis resistendi laborem, mercenarius est, non filius semper in Ecclesia mansurus. Hec idcirco breuiter tetigi, ut si uolueritis, nos  quasi inferiores, uos patres docere, hanc uocem ueri Pastoris et in opere et in ore habeatis, quam sue agnoscunt oues: Non enim audiunt uocem alienorum, sed fugiunt ab eo , cuius uocem non agnoscunt, que nisi actualis sit, uoci ueri non concordat pastoris. Nec poterit sermo efficaciter penetrare animos disciplinatorum ab ore prolatus mercenarii, hoc signum habens, quod ipse primus non audit quod ab eo non auditur. Et quod prior actibus contempsit Magister nudo non potest tradere uerbo ad conseruandi exemplum.

III. Simul ergo omnes, siue clerici, siue monachi, istos primum canones ueros ac singulares Domini nostri Iesu Christi similiter compleamus, et sic postea tumore superbie deposito, unum in reliquis  scribere. Si omnes humiles simus et pauperes pro Christo uoluntarii, qui pro nobis pauper factus est, cum diues esset ; postea per humilitatem de terra uitiorum, ac per uoluntariam euangelice admonitionis paupertatem diuersis cupiditatibus depositis, curisque mortalibus detrusis, uelut amputatis diuersitatis ac discordie causis, omnes filii Dei ueram pacem et integram caritatem per morum similitudinem, et unius uoluntatis equalitatem inter se inuicem habebunt. Multum namque nocuit nocetque ecclesiastice paci morum diuersitas, et uarietas traditionum; sed tamen si, ut dixi, uenena superbie et inuidie, uane glorieque per Saluatoris nostri preceptum ad exemplum dicentis: Discite a me quia mitis sum et humilis corde , et reliqua,  humilitatis uere exercitiis curare primum festinemus, sine ullo deinceps scandalo, omnes perfecti, odio deleti [Forte deleto], sicut discipuli Domini nostri Iesu Christi, nos inuicem ex toto corde diligemus. Etsi aliqua sit traditionum diuersitas, sicut et de Paschate, dum non possunt humiles contendere, neque talem consuetudinem habet Ecclesia ; dum cito ueriora cognoscent qui eodem proposito, eodemque desiderio ueritatis agnoscende, similiter querunt quod rectius sequantur, quando nemo uincitur nisi error, et quando nullus in se, sed in Domino gloriatur; queramus itaque simul, queso uos, o amantissimi patres ac fratres, et uideamus qualis  uerior sit traditio, uestra an fratrum uestrorum in Occidente. Omnes enim ecclesie totius Occidentis  non respiciunt [An. recipiunt?] fieri debere Resurrectionem ante Passionem, id est, ante equinoctium Pascha, et uigesimam lunam non excedunt, ne sine auctoritate ueteris Testamenti sacramentum Noui Testamenti agant. Sed hec alias, alioquin quid quidem illi sentiunt de Pascha siue pape per tres tomos innotui, et adhuc sancto fratri uestro Arigio breui libello hoc idem scribere presumpsi.

Iu. Unum itaque deposco a uestra sanctitate, ut cum pace et caritate meam comportetis insipientiam, ac superbam, ut aiunt quidam, scribendi presumptionem,  quam necessitas extorsit, non uanitas, ut ipsa probat uilitas [An. utilitas?]; et quia huius diuersitatis auctor non sim, ac pro Christo Saluatore communi Domino ac Deo in has terras peregrinus processerim, deprecor uos per communem Dominum, et per eum qui iudicaturus est uiuos ac mortuos  adiuro, si mereamini ab eo agnosci. qui multis dicet: Amen dico uobis, quia nunquam noui uos , ut mihi liceat cum uestra pace et caritate in his siluis silere et uiuere iuxta ossa nostrorum fratrum decem et septem defun torum, sicut usque nunc licuit nobis inter uos uixisse duo lecim annis, ut pro uobis, sicut usque nunc fecimus, oremus ut debemus. Capiat nos simul, oro, Gallia, quos capiet regnum celorum, si boni simus  meriti. Unum enim regnum habemus promissum, et unam spem uocationis in Christo, cum quo conregnabimus , si tamen prius hic cum eo patiamur, ut et simul cum eo glorificemur. Ego scio quod multis superflua uidebitur hec mea loquacitas; sed melius iudicaui, ut et uos sciretis que nos et hic tractamus et cogitamus inter nos. Hi sunt enim nostri canones, dominica et apostolica mandata: [a 1Kb] in fides nostra est: hec arma, scutum et gladium: hec apologia: hec nos mouerunt de patria: hec et hic seruare contendimus, licet tepide; in his usque ad mortem perseuerare et oramus, et optamus, sicut et seniores nostros facere conspeximus.

u. uos uero, Patres sancti, uidete quid faciatis ad istos ueteranos pauperes et peregrinos senes: ut  ego arbitror, melius uobis erit illos confortare quam conturbare. Ego autem ad uos ire non ausus sum, ne forte contenderem presens contra Apostoli dictum dicentis: Noli uerbis contendere ; et iterum: Si quis contentiosus est, nos talem consuetudinem non habemus, neque Ecclesia Dei . Sed confiteor conscientie mee secreta, quod plus credo traditioni patrie mee iuxta Do . . . . . , et calculum LXXXIu annorum et Anatolium, ab Eusebio Ecclesiastice Historie auctore episcopo, et sancto Catalogi scriptore Hieronymo laudatum, Pascha celebrare, quam iuxta uictorium nuper dubie scribentem, et ubi necesse erat, nichil definientem, ut ipse  in suo testatus est prologo: qui post tempora D. Martini, et D. Hieronymi, et pape Damasi, post centum et tres annos sub Hilaro scripsit. uos uero eligite ipsi quem sequi malletis, et cui melius credatis iuxta illud Apostoli: Omnia probate; quod bonum est tenete . Absit ut ego contra uos contendam congrediendum, ut gaudeant inimici nostri de nostra Christianorum contentione, Iudei scilicet, aut heretici, siue pagani gentiles. Absit sane, absit; alioquin aliter [Leg. inter] nos potest conuenire, ut aut unusquisque in quo uocatus est, in eo permaneat  apud Dominum, si utraque bona est traditio: aut cum pace et humilitate sine ulla contentione libri legantur utrique; et que plus ueteri et Nouo Testamento concordant, sine ullius inuidia  seruentur. Nam si ex Deo est, ut me hinc de loco deserti quem pro Domino meo Iesu Christo de transmare expetiui, propellatis, meum erit illud propheticum dicere: Si propter me hec tempestas est super uos, tollite me, et mittite me in mare, ut commotio hec quiescat a uobis . uestrum tamen prius sit more illorum nautarum naufragum conari eripere uisceribus pietatis, et ad terram nauem trahere, sicut illi, licet ethnici, fecerunt Scriptura narrante: Et conabantur uiri redire, inquit, ad terram, et non poterant, quia mare ibat, et exsurgebat magis fluctus . Postremo in calce dicti, licet presumptuose, suggero, ut quia in uia huius seculi spatiosa , lata, et multi ambulantes currunt ad computa [Rectius, compita]  arcta, si aliqui pauci inueniuntur, qui per angustam portam et arctam que ducit ad uitam, iuxta preceptum Domini gradiantur, potius a uobis ad uitam transmittantur, quam prohibeantur; ne forte et uos cum Phariseis sermo Domini sugillet dicentis: ue uobis, Scribe et Pharisei, quia clauditis regnum celorum ante homines, et nec uos intratis, nec sinitis intreuntes intrare .

uI. Sed dicet aliquis: Nunquid nos non intramus in regnum celorum? Quare non potestis iuxta gratiam Domini, si efficiamini sicut paruuli , humiles scilicet et casti; simplices et innocentes in malo, prudentes tamen in bono , placabiles et iram in corde non tenentes? Sed complere hec omnia mulieres sepe uidentes, et circa  mundi facultates sepius rixantes et irascentes difficillime possunt. Idcirco nostri semel mundo renuntiantes, et causas uitiorum ac fomites iurgiorum in primis amputantes, facilius nudos, quam diuites sermonem Domini posse complere arbitrantur. Ante istas etenim quatuor res regnum celorum non intratur, sicut S. Hieronymus trium testis est, et quarti Basilius, qui iuxta euangelici uim dicti mores exponunt infantium. Infans enim humilis est, non lesus meminit, non mulierem uidens concupiscit, non aliud ore aliud corde habet. Que, sicut dixi, melius seruabit uacans, et uidens quod Deus ipse sit Dominus, quam diuersa uidens et audiens. Nullus  detrahat silentii bonis; nisi enim tepescant, secreti melius uiuunt quam publici, excepta austeriore adhuc uita, [a 1Kb] que maiorem licet mercedem. Ubi enim durior pugna, ibi gloriosior inuenitur corona. Ipsi ergo non credunt bonis secretis  qui publica mala non deuitant. Inde sanctus Hieronymus hec sciens iussit episcopos imitari apostolos, monachos uero docuit sequi Patres perfectos. Alia enim sunt et alia clericorum et monachorum documenta, et longe ab inuicem separata. Unusquisque quod arripuit, seruet, sed toti Euangelium et utrique, ac si unius corporis membra una consonantia Christum omnium caput sequantur per sua propria mandata, que sunt ab eo ostensa in pace et caritate perfecta esse. Que duo perfici perfecte  non possunt nisi a ueris humilibus, et ab unanimiter spiritualibus Christi mandata complentibus, Domino ipso testante: Si diligitis me, mandata mea seruate . Hoc est mandatum meum, ut diligatis inuicem sicut et ego dilexi uos . In hoc enim scient omnes quia mei discipuli estis, si uos inuicem diligatis . Tunc ergo potest certa esse unio animorum, et pax et caritas per Spiritum sanctum diffusa uisceribus credentium, quando similiter mandata diuina complere omnes desiderant: nam quanta sit dissimilitudinis in actualibus studiis mensura, tanta erit pacis et caritatis inter imperfectos fictura. Ut ergo in caritate non ficta nos inuicem amemus, Domini nostri iesu Christi precepta diligenter consideremus, et intellecta  complere festinemus, ut per suam doctrinam uno impetu feruoris nimii tota ad celestia festinet Ecclesia. Prestet hoc nobis sua gratuita gratia, ut omnes mundum horreamus, et illum solum amemus, illumque cum Patre et Spiritu sancto desideremus, cui gloria in secula seculorum. Amen. De cetero, Patres, orate pro nobis, sicut et nos facimus, uiles licet, pro uobis, et nolite nos a uobis alienos reputare; unius enim sumus corporis commembra, siue Galli, siue Britanni, siue Iberi, siue queque gentes. Ideo gaudeamus omnes gentes in cognitione fidei et agnitione Filii Dei ; et festinemus omnes occurrere in uirum perfectum, in mensuram etatis plenitudinis Iesu Christi; in quo nos inuicem amemus, inuicem laudemus, inuicem emendemus, inuicem  uisitemus, inuicem oremus, ut cum eo regnemus inuicem, et exsultemus. Date, queso, ueniam mee loquacitati ac procacitati supra uires laboranti, patientissimi atque sanctissimi Patres quique et fratres.



EPISTOLA III. AD BONIFACIUM Iu.

Domino sancto et in Christo apostolico Patri pape Columba peccator in Christo salutem.

Iam diu omnes sedi apostolice presidentes, dulcissimos omnibus presules fidelibus, ac merito apostolici honoris reuerendissimos Patres uisitare spiritu et consolare cupiens, nunc usque uotis pro diuersis  huius eui frigoribus, et tumultuosis gentium seditionibus interiacentium, ac si marina trabe interclusus, satisfacere non potui, insuaui scilicet, intransmeabitique, non tam thetis uisibilis, quam intelligibilis dorso, quod optime nostis, nobis opposito. Idcirco semel et bis Satanas impediuit portitores nostrorum ad bone memorie papam conscriptorum Gregorium olim apicum in subiectis positorum, qui tibi quoque offerendi discutiendique a nostra transmittuntur uilitate, non tam superba, ut per uerba demonstratur, diabolica presumptione, quam nostre regionis ritus obseruantie [Forte obseruantia], que calcarent uere computationis necessaria probatione, dum non eosdem terminos scandunt libri nostre prouincie, et istorum liber Gallorum, qui a nostris uiris non recipitur per  duo loca magistris, sicut in epistolis nostre paruitatis, quantum potuimus, ad supra dictum beatum papam, licet presumptuose, indicare pro uiribus studuimus. Itaque ne si eadem iterarem, ad te quoque scribendo fastidium potius generarem, quam ingenium probare utrorumque auctorum tibi, ut decet, reseruarem, cum salutationum condignis officiis preces tantum ad te per Dominum nostrum Iesum Christum et Spiritum sanctum, et per unitatem fidei nostre que inuicem est, qua unum Patrem nostrum qui est in celis, ex quo omnia, et unum Redemptorem nostrum Filium Dei, per quem omnia, et unum Spiritum sanctum in quo omnia , corde credimus, et ore confitemur, unum Dominum esse in Trinitate, et Trinitatem in Unitate, unamquamque  scilicet personam plenum Dominum, et totas tres personas unum Dominum fundimus, ut nobis peregrinis laborantibus tue pie sententie prestes solatium, quo, si non contra fidem est, nostrorum traditionem robores seniorum, quo ritum Pasche, sicut accepimus a maioribus, obseruare per tuum possimus iudicium in nostra peregrinatione. Constat enim nos in nostra esse patria dum nullas istorum suscipimus regulas Gallorum, sed in desertis sedentes, nulli molesti, cum nostrorum regulis manemus seniorum, pro quibus defendendis, siue ad uos, ut dixi, apostolicos Patres; siue ad istos nostros uicinos fratres, nostros in Christo patres scripsimus istas, quas hec chartula tibi commendat epistolas; ut quia dum [Al., et quandoquidem] meritis satisfacere non  potuimus, utpote tumultuantibus potius quam ratiocinantibus, uestre mata [Leg. mature] punctum auctoritatis postulamus, cum [Forte ut cum iud.] iudicio inter iustos possimus uiuere cum ecclesiastice pace unitatis, sicut sancti Patres, Polycarpus scilicet et papa Anicetus sine scandalo fidei, imo cum integra caritate separantes, unusquisque quod accipit [Leg. accepit] seruans, et in quo uocatus est, permanens, docuerunt. uale, dulcissime in Christo papa; memor nostri in sanctis orationibus iuxta sanctorum cineres, et in piissimis sanctionibus iuxta Constantinopolitane synodi centum quinquaginta auctores,  ecclesias Dei in barbaris gentibus constitutas, suis uiuere legibus sicut edoctas a Patribus iudicantes.



EPISTOLA Iu. AD DISCIPULOS ET MONACHOS SUOS.

Dulcissimis suis filiis, discentibusque karissimis, fratribus frugalibus, cunctis simul monachis suis, Columba peccator in Christo salutem mittit.

I. Pax uobis , sicut Dominus optans dixit discipulis suis, sit et salus et sempiterna caritas. Hec tria tribuat uobis Trinitas cum eo [Forte ea], et inter uos custodiat cum uoto meo. Studii mei magnitudinem erga salutis uestre intuitum solus nouit qui dedit, et desiderium meum erga doctrine uestre profectum; sed quia iuxta sermonem Domini orta est tribulatio et persecutio propter uerbum,  nulla nunc alia admonitio uobis congruit, nisi ut caueatis ne sitis terra illa petrosa que semina non potest, sui tenuitate cespitis, accepta nutrire; ne et de uobis dicat Dominus: Orta autem tribulatione et persecutione propter uerbum, continuo scandalizantur . Nos ipsi scimus quod cum gaudio et feruore suscepimus [Ms. suscipimus] uerbum Domini: caueamus nunc, ne simus temporales . Patientia nobis necessaria est , ut probatio fidei nostre, sicut scriptum est, sit pretiosior auro . Scitote quod [a 1Kb] circa caduca contentio est, circa regnum celorum est: non est nouum pugna sit et contentio circa regnum. Neque speretis quod homines per se uos persequantur: demones sunt in his qui inuident bonis uestris;  contra quos arma Dei arripite, que demonstrat Apostolus , et uiam facite in celum; iugulatis illis orationum feruentium ac si quibusdam sagittis. Quidquid enim cum fide et unanimitate oraueritis, dabitur uobis: sed uidete ut unum cor et anima una sitis, ut mercede presenti accipiatis quidquid salutiferum petieritis a Patre Domini nostri Iesu Christi, nostroque communi omnium Patre, iuxta promissum Domini nostri dicentis: Si conuenerint duo ex uobis super terram, de omni re quamcunque petierint, fiet eis a Patre meo qui in celis est . Alioqui si non unum uelle et unum nolle habetis, melius est ut non simul habitetis. Ideo mando ego uobis, ut omnes qui mihi ex corde uolunt consentire, et sensum agnoscunt meum et  amant, sint cum uero sequace meo Attala, qui [b 1Kb] aut sit ibi, aut post me uelit uenire, sue sit electionis: suo enim sensui animarum uestrarum periculum, uos illi obedite. Sed si ille uenire uoluerit, ualdolenus sit prepositus, quia cito Deo auxiliante poterit intelligere certum. Sed interim cauete ne sit inter uos, qui unum uotum habeat inter uos, quicunque ille fuerit: plus enim nobis nocuerunt, qui apud nos unanimes non fuerunt.

II. Tu scis, amantissime Attala, qui sensui tuo onerosi sint; depone continuo, tantum cum pace deponas et cum regule unitate, tantum Libranum  honora, et semper ualdolenum tene, si illic sit cum congregatione; bene illi Deus faciat, humilis fiat, et meum illi da osculum, quod tunc festinans non habuit. Tu uero indolis imbuende scis diu uotum meum; si uideris illic profectum animarum, sta ibi; si uideris pericula, ueni inde: pericula autem dico, discordie pericula; timeo enim ne et illic propter Pascha sit discordia, ne forte, diabolo insidiante, uos alienare uelint, si cum eis pacem non teneatis: infirmius enim nunc sine me ibi stare uidemini. Idcirco cauti estote, considerantes tempus, quo sanam non sustinent doctrinam . uos ipsos docete, et qui uelint audire: tantum inter uos non sit qui unum non sit. Paci enim maxime prouide, sollicitus semper seruare unitatem spiritus in uinculo pacis . Quid enim prodest habere corpus, et non habere cor? Fractus sum, fateor, hac causa, dum uolui totos adiuuare, qui, cum loquebar illis, impugnabant me gratis : et dum omnibus credidi, pene factus sum stultus. Ideo tu prudentior esto: nolo subeas tantum onus, sub quo ego sudaui: scis iam guttule, seu mee scientie paruitatem: didicisti omnia omnibus conuenire monita, quia mores diuersi sunt, et qualitates hominum longe distant inter se. Sed quid facio? Iam te ad laborem illum immensum prouocabo, quod ego fugio ipse: si aperuero doctrine diuersitatem, temperabo. Ergo diuersus esto, et multiplex ad curam eorum qui tibi obedierint cum fide et amore; sed tu et ipsum eorum time amorem, quia tibi periculosus erit.

 III. Sed angustie undique sunt, carissime; periculum si oderint, periculum si amauerint. Scito utraque uera esse; inde uel odire, uel amare: in odio pax, in amore integritas perit. Tene igitur te ad unius desiderii impetum, quo meum scis cor desiderare. Scis me amare multorum salutem, et secretum mihimetipsi; unum pro profectu Domini, id est, Ecclesie eius; alterum pro ipsius desiderio; sed hec uota sunt potius in me quam acta; in te uero sint perfecta, oro, quia, me absente, utraque potes uel ex parte cognoscere: non iubens tamen scribo. Scito igitur meum ad totos iussum, ut quia diuersa sensi multorum uota ad firmitatem regule retinendam, ad radicem ramos ligaui, qui sui fragilitate a mea parua declinauerint [Al., declinauerunt] firmitate, id est, a doctrine recesserunt ueritate. Qui enim sensum meum  seruauerint, sic Deo seruiant, eligentes semper sibi sapientiores et religiosiores, si tamen humiles sint et misericordes. Quicunque sint rebelles, foras exeant: quicunque sint obedientes, ipsi fiant heredes. Hec tu obserua; et quicunque mei sunt ex integro, et propter unitatem et humilitatem, quamuis multi, Christo uos dilatante et multiplicante, sitis, ad eum qui iuxta altare quod sanctus Aidus episcopus benedixit, Deo seruierit, omnes aspiciant. Idcirco et tu, si me istorum persecutio . . . . .

Iu. Hec scripsi propter incertos exitus rerum. Mei uoti fuit gentes uisitare, et Euangelium eis a nobis predicari; sed fel modo referente eorum teporem, pene meum tulit inde animum. Lacrymosam  tibi uolui scribere epistolam; quia [Leg. sed quia] scio cor tuum idcirco necessariis tantum allegatis, duris et ipsis arduisque, altero stylo usus sum malens obturare quam prouocare lacrymas. Foris itaque actus est sermo mitis, intus inclusus est dolor. En promunt [Forte promanant] lacryme: sed melius est obturare fontem; non enim fortis militis est in bello plorare. Non est hoc nouum quod nobis contigit: hoc maxime quotidie predicebamus. Quidam philosophus olim, sapientior ceteris, eo quod contra omnium opinionem unum Deum esse dixerit, in carcerem trusus est. Euangelia plena sunt de hac causa, et inde sunt maxime conscripta: hec est enim ueritas Euangelii, ut uere Christi crucifixi discipuli eam sequantur cum cruce. Grande exemplum ostensum  est, grande sacramentum declaratum est: Dei Filius uoluntarius , crucem ascendit ut reus, relinquens nobis  exemplum, ut sequamur uestigia eius . Beatus igitur est qui huius passionis et istius confusionis fit particeps. Inest enim aliquid admirabile celatum: Quod enim stultum Dei est, sapientius hominibus; et quod infirmum Dei est, fortius hominibus est . Mirum in modum cernitur in stultitia sapientia innumerabilis, et in infirmitate fortitudo incomparabilis. Ergo ibi absconsa sunt omnia desiderabilia refrigeria, salutis mysteria; sed dura sunt, ut pretiosa sint; obscura sunt, ut paucis sint digna: paucis uero digna, quia nimis mira sunt. Itaque patienter sustineamus omnia aduersa pro ueritate,  ut simus participes Domini passionum: Si enim compatiamur, conregnabimus . Quid his adiiciendum est, nisi perseuerantia? Qui enim perseuerauerit usque in finem, hic saluus erit . In fine enim iudicium consistit, et in exitu laus canitur. Sed, ut sit perseuerans, oret iugiter quisque auxilium Dei cum omni mentis humilitate: Non enim, inquit, uolentis, neque currentis, sed Dei miserentis est ; quia maior et melior est Dei misericordia super uita , quamuis bona hominis; non enim digni sunt misericordia nisi qui se miseros confitentur coram Deo, et indignos se sentiunt salute per se, nisi sola Domini misericordia de tantis periculis eripiantur. Qui licet bonorum conscii sibi sint operum, tamen Dei iudicia timentes, et multa perpetrasse iniusta gementes,  in Dei solius pietatem humiliter confidunt: quorum timor perfectus plus placet, quo plus humilitati studet: Beneplacitum enim Domino super timentes eum, et in eis qui sperant super misericordia eius .

u. Nullum itaque saluabit dextera sua, iuxta uerbum Domini ad Iob (quo iustificationem illius quibusdam potentie experimentis quodammodo derisit, dicens: Et tunc confitebor quod saluare te poterit dextera tua  nisi qui humiliter suam possibilitatem, et ipsam datam exercuerit cum timore et tremore in uoluntate. Dei, orans frequenter: Ne proiicias me a facie tua ; et Ne repellas me a mandatis tuis : quia  sepe, ut ait quidam, magnitudo uirtutis quibusdam fuit occasio perditionis; qui nimirum ex quo pulchriores sunt uirtutibus, ab humilitatis gradu descendunt. Inde scriptum est: Quo pulchrior es, descende, surge, et dormi cum incircumcisis ; ac si aliis uerbis anime diceret superbe: quia tua sanctitate te eleuasti in superbiam, descende inde modo, et esto inter peccatores computanda, quia nichil apud me est quod cum superbia efficitur. Angusta, uides, porta est, et paucis degressa perfectionis uia, que a leua uitia, a dextera uanitatis et superbie mala declinat. Gradiendum igitur est uia regia ad ciuitatem Dei uiuentis, per afflictionem carnis, et contritionem cordis; per corporis laborem, et spiritus humiliationem; per studium nostrum,  officii rem legitimi, non meriti dignitatem, et, quod his maius est, per Christi gratiam, fidem, spem et caritatem. Multa carne pericula; cognosce causam belli, glorie magnitudinem, fortem non nescias hostem, et libertatem in medio arbitrii, portam intellige hostibus apertam ab Aquilone; ideo et Hierusalem ab Aquilone aperitur; inde illa parte obseruat in Aquilone inimicus habitans. Inde scriptum est: Ab Aquilone exardescunt mala super omnem terram . Si tollis hostem, tollis et pugnam; si tollis pugnam, tollis et coronam: si hec sint, ubi fuerint, uirtus, uigilantia, feruor, patientia, fidelitas, sapientia, stabilitas, prudentia sint necesse est; si non, strages. Et ut inferam: Si tollis libertatem, tollis dignitatem.

 uI. Ecce quibus circumdamur diuersitatibus; et quibus circumluimur; ac si uortigum [Al. uorticum] fragoribus, carissime discens, exceptis que intrinsecus latent, et intra nosmetipsos quotidie militant contra nos. Ideo in tantis periculis uelle et currere; licet tuum, non est tuum: non enim sufficit infirmitas humana inter tantas contrarietates peruenire ad quod uult, nisi misericordia Domini et uelle faciat uota gaudentis compleri, et currere prosperitate, lapsus et offendicula, casusque contrarios euadente, cursus inoffense finiri. Quapropter mentis humilitas meriti est causa, sine auxilio enim non potest adiuuari; non meretur superbus, induratur derelictus; ingratus non orans, indeuotus est seruus. Piger flagellatur in uita, contemnitur famulatio; desperatus  etiam fastidio, dignus uiris esse minime reputatur. Quid ergo dicemus ad hec, o nos miseri, qui antequam malis carere meremur, bonis nobis blandimur, et ante uitiorum depositionem, perfectionem habere speramus! Totum scire cupimus, totum facere quod scimus piget, sperantes dicta pro factis rependere. Forsan hoc hic; nam illic non posse manifestum est ante Dominum, quia ibi non qui dixerit, sed qui fecerit, saluus erit.

uII. Nunc mihi scribenti nuntius superuenit, narrans mihi nauem parari qua inuitus uehar in meam regionem, sed si fugero, nullus uetat custos: nam hoc uidentur uelle ut ego fugiam. Si in mare proiiciar more Ione, qui et ipse in Hebreo Columba dicitur,  orate ut uice ceti sit quidam felici reuocans remigio tutus celator, qui Ionam uestrum terre reddat optate. Sed iam nunc finem epistola pergamine [pergamene] sumere cogitur, licet materie magnitudine protendi longius compellitur [Al., compellatur]: amor non tenet ordinem; inde missa confusa est. Totum dicere uolui in breui; totum non potui. Que uolui scribere, nolui pro diuersitate uoluntatum. uoluntas mea forte lenocinio non caret; fiat uoluntas Dei per omnia: ille si uoluerit, uotum sit meum. uos uidete conscientias uestras, si puriores et sanctiores sunt me absente: nolite me querere per amorem, sed per necessitatem tantum. Non sitis occasione hac destitutores, neque hac separatione libertatem queratis, que uos in seruitutem uitiorum  redigat. Meus est, qui amat unitatem; non est meus, qui separat: Qui, enim non congregat, ait Dominus meus, dispergit . Alioquin si uideatis perfectionem a uobis plus elongari quam ante, et me sors a uobis separauerit, et non sufficiat Attala ad gubernationem uestram, quia fratres uestri hic in uicinia Brittonum sunt; uos totos insimul adunate in una parte que melior sit, quo facilius contra uitia et insidias diaboli dimicetis: et quem toti elegeritis, interim uobis presit: quia si mihi liberum sit, Deo uolente, pertinebit mihi de uobis. Si uero uobis placent loca, et Deus illic uobiscum edificat, crescite ibi benedictione in mille millia . Orate pro me, uiscera mea, ut Deo uiuam.



EPISTOLA u. AD BONIFACIUM PAPAM Iu.


Pulcherrimo omnium totius Europe, ecclesiarum capiti, pape predulci, precelso presuli, pastorum Pastori, reuerendissimo speculatori: humillimus celsissimo, maximo, agrestis urbano, micrologus eloquentissimo, extremus primo, peregrinus indigene, pauperculus prepotenti , rara auis, scribere audet Bonifacio Patri Palumbus.

I. Quis poterit glaber audire? quis non statim dicat: Quis est iste garrulus, presumptuosus, qui non rogatus talia scribere audet? Quis talionis incentor non confestim in illud antiquum probrosum erumpat elogium, quo Moysi Hebreus ille, qui faciebat iniuriam fratri suo, respondit: Quis te constituit  principem, aut iudicem super nos ? Cui ego prior respondeo non esse presumptionem ubi constat esse necessitatem ad Ecclesie edificationem; et si in persona cauillatur, non quis dico, sed quid dico, consideret. Quid enim tacebit peregrinus Christianus, quod iam diu declamat uicinus Arianus? Meliora namque sunt uulnera amici quam fraudulenta oscula inimici . Alii detrahunt leti in secreto; ego tristis ac dolens arguam in publico; sed schismatis noxii mala, non impiorum pacificorum bona. Non igitur pro uanitate aut procacitate scribere uilissime qualitatis homunculus tam precelsis uiris presumo: dolor enim potius me quam elatio compellit uobis indicare, humillima,  ut decet, suggestione, quod nomen Dei per uos contendentes utrinque blasphematur inter gentes.

II. Doleo enim, fateor, de infamia cathedre S. Petri: scio tamen super me esse negotium, et quod prima fronte sub prunas, ut dicitur, faciem ponam; sed quid mihi facies coram hominibus, ubi zelus [Forte zelum] fidei prodi necesse est? Coram Deo et angelis non confundar; laus est pro Deo coram hominibus confundi; si exaudiar, commune lucrum erit: si despiciar, mea merces erit. Ego enim, ut amicus, ut discipulus, ut pedisequus uester, non ut alienus loquar; ideo libere eloquar nostris utpote magistris, ac spiritualis nauis gubernatoribus, ac mysticis proretis dicens: uigilate, quia mare procellosum est, et flagris exasperatur feralibus, quia  non sola minax unda, que etiam permota pontum semper [Forte, super] cautis spumosis concaue uorticibus, hyperbolice licet de longe turgescens extollitur, et ante se calabra fulcatis octo millibus trudit; sed tempestas totius elementi, nimirum undique consurgentis, et undique commoti, mystice nauis naufragium intentat; ideo addo timidus nauta clamare: uigilate, quia aqua iam intrauit in Ecclesie nauem, et nauis periclitatur. Nos enim SS. Petri et Pauli et omnium discipulorum, diuinum canonem [a 1Kb] Spiritu sancto scribentium, discipuli sumus, toti Heberi, ultimi habitatores mundi, nichil extra euangelicam et apostolicam doctrinam recipientes: nullus hereticus, nullus Iudeus, nullus schismaticus fuit; sed fides catholica, sicut a uobis primum sanctorum  scilicet apostolorum successoribus, tradita est, inconcussa tenetur. Qua fiducia roboratus ausus sum, ac si stimulatus, suscitare uos contra eos qui blasphemant tuos, et hereticorum receptores clamant ac schismaticos uocant; ut gloriatio mea qua pro uobis fidus illi respondens locutus sum, non sit inanis, et illi confundantur, non nos. Ego enim pro uobis promisi, quod nullum hereticum Ecclesia Romana defendat contra catholicam fidem, sicut discipulos ita decet sentire de magistro. Idcirco libenti animo et piis auribus necessarie insinuationem presumptionis mee suscipite: quidquid enim dixero, aut utile, aut orthodoxum, uobis reputabitur; laus enim magistri in discipulorum suorum doctrina est; ideo, si sapienter locutus fuerit filius, letificabitur pater, et  uestra laus erit, quia a uobis, ut dixi, processit; non enim riuo puritas, sed fonti reputanda est. Si uero aliqua tanquam zeli modum excedentis, uerba, aut in hac aut in altera contra Agripp . . . , qui me mouit ad scribendum epistola inueneritis incondita, mee indiscretioni, non elationi deputetis.

III. uigilate itaque pro Ecclesie pace, subuenite ouibus uestris, iam tanquam luporum terroribus pauidis, que uos ipsos insuper nimio utpote pauore in alternantem circumacte conuertibulum timent. Ideo dubitantes partim uenientes, partim uero recedentes, sicut ueniunt, sic reuertuntur, et semper in pauore sunt. Quamobrem utere ueri, o papa, pastoris  sibilis, notaque uoce, et sta inter illas et lupos, ut, deposito pauore, tunc primum te ex integro cognoscant pastorem. Populus enim quem uideo, dum multos sustinet hereticos, zelosus est, et cito tanquam grex pauidus turbatur, et inde non cito securus est quia tantos Italia lupos habuit, quorum catuli uix possunt toti elidi: dum nimirum inter antra tanti nutriti sunt. Antra deleat Deus, [b 1Kb] tale semen, et nutriat grege suo, teque compungat: uigilanter insistas officio tuo pastorali, stans super custodiam tuam die ac nocte, ut uideas baculum illum nuceum, quem uncinum , postea uidere merearis tempore fructus colligendi ueros. Ut ergo honore apostolico non careas, conserua fidem apostolicam, confirma testimonio,  robora scripto, muni synodo; ut nullus tibi iure resistat. Noli despicere consiliolum alienigene, tanquam doctor illius zelantis pro te. Mundus iam declinat, Princeps pastorum appropinquat: caue ne te negligentem inueniat, et conseruos pugnis mali exempli percutientem manducantemque cum Hebreis, et bibentem, ne contingat sequentia securitati: Qui enim ignorat, ignorabitur . Non sufficit tibi quod pro te ipso sollicitus sis, qui multorum curam suscepisti: cui enim plus creditur, plus ab eo exigitur.

Iu. uigila itaque, queso, papa, uigila; et iterum dico: uigila; quia forte non bene uigilauit uigilius, quem caput scandali isti clamant, qui uobis culpam iniiciunt. uigila primo pro fide, deinde pro operibus  fidei iubendis uitiisque calcandis; quia tua uigilantia multorum erit salus, sicut e contrario tua securitas multorum erit uastatio. Mittat te Isaias in montem qui euangelizas Sion , imo per Isaiam Deus, iuxta tui nominis interpretationem, in speculam uere contemplationis ponat; in qua, quasi cunctis mortalibus altior positus uicinusque celestium effectus, exaltans quasi tuba uocem tuam annunties populo Domini tui, tibi ab eo commisso peccata eorum, et domui Iacob iniquitates eorum . Noli timere culpam mendacii: habes enim quod annuntiare debeas; multi enim, quod grauius est, per securitatem pastorum in his regionibus deiecti sunt, et multi per prosperitatem infelicissime abundantie decepti sunt. Inde quia iuxta  minas Domini, sanguis sanctorum de manibus requirendus erit pastorum, uigilandum est diligenter, id est, predicandum est frequenter uerbum Domini a pastoribus, scilicet Ecclesie, speculatoribus et magistris, ut nullus pereat per ignorantiam. Si enim per socordiam perierit, suus sanguis in suum caput reputabitur.

u. Sed cur hec mordacius diu omnibus nota commemorauerim, in subiectis subnectam. Faciunt enim et hec ad proposita suggestionis prime genera: ligata namque sunt simul utraque: ex his enim pendent illa; et ideo ista primum amputanda sunt; non enim curat de errore, qui non curat de religione,  hic namque totus consistit agon, hic tota stat causa, hic ille gladius bis acutus  pertingens usque ad diuisionem carnis et anime, compagum, medullarum, qui est discretor cordis et cogitationum  usque ad os debet secare neruos. Hinc sale diuino sermo noster conditus est  ; hinc scintille de illo diuino [Suppl. igne], quem Dominus in terram mittere uenit  descendentes comburant lignum, fenum, stipulam  que male superedificantur a multis super fundamentum. Hoc admirandum, cum toties superedificamur Christiani, preter quod nemo aliud potest ponere, preter id quod positum est, quod est iehsu Christus . Heu quanta gehenne  fomenta ubique preparantur de his infelicibus edificiis, super que comburenda sermo ille scintillans Domini descendens de incendii illius semper uiui immensitate cecidit dicendo: Attendite uobis, ne forte aggrauentur corda uestra in crapula, et ebrietate, et curis huius uite, et superueniat in uos dies illa repentina: tanquam laqueus enim superueniet in omnes qui sedent super faciem uniuerse terre .

uI. uides quo terrore Dominus nostrum soporem ac noxium teporem ad uigilantiam, suscitat, ne imparati inueniamur. Ideo ego dixi: Papa, uigila: tempus est de sommo surgere : Dominus appropinquat, et prope iam in fine consistimus inter tempora periculosa. Ecce conturbantur gentes,  inclinantur regna: ideo cito dabit uocem suam Altisimus, et mouebitur terra. Ego quasi timidus dum non sim fortis bellator, quia hostem aduersariorum circumdedisse nos uideo, te licet importunis clamoribus, tanquam ducum principem suscitare conor; ad te namque totius exercitus Domini, in campo potius torpentis, quam pugnantis, et partim  aduersariis potius manus dantis, quam resistentis, periculum pertinet. Te totum exspectat, qui potestatem habens omnia ordinandi, bellum instituendi, duces excitandi, arma corripi iubendi, aciem construendi, tubas undique sonandi, certamen demum, te in fronte gradiente, ineundi. Quia ue diu apparet in hac regione, in hoc spirituali bello uicti sumus, etiam Christiani, uitiis primum carnalibus ac  pomposa conuersatione; deinde fidei uacillantis tepore, qua infirmata, inimicis nostris, dum non sensimus, circumdati sumus triplicibus qui dati sunt nobis ad uindictam nostre luxuriose securitatis. Omnium enim malorum causa est cece prosperitatis securitas.

uII. Miror, fateor, talem securitatem; et unde hic lethalis sopor totos pene cooperit, nescio que corda, que aures, qui sensus, quos nequaquam ignita ipsius Domini uerba suscitauerunt ad uigilantiam zeli iugiter feruentis, ad contemptum mundi, ad paupertatem Christi, sicut multas gentes ita asseruerunt. Ego enim de extremo mundo ueniens, ubi bella Domini  preliari spirituales duces conspexi, et sperans in antea uidere fortiores peritioresque huius sancti conflictus duces; et ita inueniens, ac si quidam campi bellici roscidus cadauerum ac madidus post pugnam contemplator, stupeo, et dolens ac timens, ad teque tantum qui unica spes de principibus es, per honorem potens Petri apostoli sancti, respiciens plango tanti exercitus stragem. Sed quia fragilis ingenii cymba, non tam in altum iuxta uerbum Domini  ducta est, quam adhuc in uno hereat loco: non enim charta totum comprehendere potest, quod animus uariantibus causis, epistole angustiis concludere uoluit, a rege rogor, ut singillatim suggeram tuis piis auribus sui negotium doloris: dolor namque suus est schisma populi pro regina, pro filio, forte et pro se  ipso; fertur enim dixisse, si certum sciret et ipse crederet.

uIII. Redeamus ad librum, quem iuxta ripam dimisimus. Ne igitur hoc fune erroris longissimo liget latro antiquus homines, causa schismatis incidatur, queso confestim a te cultello quodammodo sancti Petri, id est, uera in synodo fidei confessione, et hereticorum omnium abominatione ac anathematizatione, ut mundus cathedram Petri ab omni errore, [a 1Kb] horrore, si quis est, ut aiunt, intromissus; si non puritas agnoscatur ab omnibus. Dolendum enim ac deflendum est, si in sede apostolica fides catholica non tenetur. Sed ut totum dicam  dolendum quoque est quod non uos priores pro zelo fidei, ut decebat, diu parte  a uobis recedente , continuo, ostensa prius uestre fidei puritate condemnastis, nec excommunicastis, [b 1Kb] quare uel infamare auderet fidei orthodoxe sedem principalem. Scitis enim quam seua animaduersione a patribus in synodo Nicena sancta damnati sunt innocentium criminatores. Sed hec dicens, non nesciens multas esse causas in multitudine clamosa et acuta, tumultuosa, que non permittunt hec ad purum usque inuestigari, non quia crederem, sed quia nunc fieri debeant, dixi. Si qui sunt rebelles contra ueritatem uestri comprouinciales, tantum culpa includat hos; non enim ignem flare potest os farina aut aliqua materia plenum: omnis enim res leditur uicina contrarietate. Idcirco precor uos pro Christo: subuenite fame uestre, que laceratur inter gentes, ne  perfidie uestre reputetur ab emulis, si amplius taceatis. Nolite itaque amplius dissimulare, nolite tacere; sed potius emittite uocem ueri Pastoris, quam agnoscunt sue oues que alienorum uocem non audiunt, sed fugiunt ab eo .

IX. Ego instigo uos, meos patres ac proprios patronos, ad depellendam confusionem de facie filiorum uestrorum ac discipulorum, qui pro uobis confunduntur: et, quod his maius est, ut caligo suspicionis tollatur de cathedra S. Petri. Inde conuentum coge, ut ea que uobis obiiciuntur, purgetis; non enim lusus currus uobis obiicitur. Hereticorum enim  receptio, ut audio, uobis reputatur, quod absit, credi uerum fuisse, esse uel fore. Dicunt enim Eutychen, Nestorium, Dioscorum, antiquos, ut scimus, hereticos a uigilio in synodo, nescio quam [Forte qua], in quinta receptos fuisse. Ecce causam totius, ut aiunt, scandali; si et uos sic recipitis, ut dicitur, aut si et ipsum uigilium scitis sic infectum defunctum fuisse, quare illum contra conscientiam recitatis? Omne enim, quod non ex fide, peccatum est . Iam uestra culpa est, si uos deuiastis de uera fiducia, et primam fidem irritam fecistis : merito uestri iuniores uobis resistunt, et merito uobiscum non communicant, donec perditorum memoria deleatur, et obliuioni tradatur. Si enim hec certa magis quam fabulosa sunt, uersa uice filii uestri in caput conuersi  sunt, uos uero in caudam ; quod etiam dici dolor est: ideo et uestri erunt iudices qui semper orthodoxam fidem seruauerunt, quicunque illi fuerint, etiamsi iuniores uestri uideantur. Ipsi autem orthodoxi et ueri catholici, qui neque hereticos, neque suspectos aliquos aliquando receperunt neque defenderunt, sed in zelo uere fidei permanserunt. Si igitur et isti non tales sint, ut seniores ordine, culpa tamen maiores iuste iudicent, certatim inuicem ueniam pro tam longa discordia postulantes, et utrique nullum contra rationem defendentes, nec uos hereticos, nec illi suspectos, quo utrique culpabile celerius concordare.

X. Sed indulgete mihi talia confragosa loca [a 1Kb] transnanti, si qua forinsecus uerba aures pias offenderunt,  quia consequentie [consequentis] ratio historie nichil me de questione preterire permittit, et libertas paterne consuetudinis, ut ita dicam, me audere ex parte facit. Non enim apud nos persona sed ratio ualet: amor autem pacis euangelice totum me dicere cogit, ut uobis sit stupor ambobus, qui unus chorus esse debuistis, [b 1Kb] magnitudo sollicitudinis mee pro concordia, pace uestra. Si enim patitur unum membrum, compatimur [compatiuntur] omnia membra . Nos enim, ut ante dixi, deuincti sumus cathedre S. Petri: licet enim Roma magna est et uulgata; per istam cathedram tantum apud nos est magna et clara. Quanquam enim Ausonici decoris, ac si augustissimum quoddam, ac etheris procul seiunctum climatibus promiscuis, urbis quondam  condite nomen, nimio fauore omnium prope gentium, totis per orbem, usque in occidua transmundialis limitis loca, triundalibus saltuatim, licet hyperbolice, pelagi uorticibus undique consurgentibus , non prohibentibus longe lateque uulgatum est; ex eo tamen tempore, quo Deus et Dei Filius esse dignatus est, ac in duobus illis feruentissimis Dei Spiritus equis, Petro scilicet et Paulo apostolis , per mare gentium equitans, turbauit aquas multas, et innumerabilium populorum millibus multiplicauit quadrigas, supremus ipse auriga currus illius,  qui est Christus, Pater uerus, agitator Isrel, trans Euriporum rheuma, trans Delphinum dorsa, trans turgescentem dodrantem, ad nos usque peruenit. Ex tunc uos magni estis et clari, et Roma ipsa nobilior et clarior est; et si dici potest, propter Christi geminos apostolos , de quibus infertur: In omnem terram exiuit sonus eorum, et in fines orbis terre uerba illorum [Ibid., 5] uos prope celestes estis, et Roma orbis terrarum caput est ecclesiarum, salua loci dominice resurrectionis singulari prerogatiua. Et ideo sicut magnus honor uester est pro dignitate cathedre, ita magna cura uobis necessaria est, ut non perdatis uestram dignitatem propter aliquam peruersitatem. Tandiu  enim potestas apud uos erit, quandiu recta ratio permanserit: ille enim certus regni celorum clauicularius est, qui dignis per ueram scientiam aperit, et indignis claudit. Alioquin, si contraria fecerit, nec aperire, nec claudere poterit.

XI. Cum hec igitur uera sint et sine ulla contradictione ab omnibus uera sapientibus recepta sint  et uos per hoc forte superciliosum nescio quid, pre ceteris uobis maioris auctoritatis, ac in diuinis rebus potestatis uindicatis; noueritis minorem fore potestatem uestram apud Dominum, si uel cogitatis hoc in cordibus uestris: quia unitas fidei in toto orbe unitatem fecit potestatis et  prerogatiue; ita ut libertas ueritati ubique ab omnibus detur, et aditus errori ab omnibus similiter abnegatur: quia confessio recta etiam sancto priuilegium dedit clauiculario communi omnium Nonno, liceat etiam iunioribus uestris sollicitare uos pro zelo fidei, pro amore pacis, pro Ecclesie unitate communis matris, que nimirum intra uiscera more Rebecce  discerpitur materna, et dolet pro rixa ac intestino bello filiorum suorum, et mesta luget diuisionem uiscerum suorum. Lacrymis in his opus est magis, quam uerbis. Quomodo preualuit inimicus Christiani nominis post Filii Dei uiua uerba, post Euangeliorum plenitudinem, post apostolicam doctrinam, post neotericam orthodoxorum auctorum scripturam, qui de nouo ac ueteri sacramenta fidei diuerso sermone  aperuerunt? Corpus Christi diuidere, et membra separare et ipsus Filii Dei Saluatoris mundi tunicam scindere, que est unitas? Tuum est hoc artificium, diabole, quem Christus pax nostra, qui fecit utraque unum , uincat.

XII. Ideo cito, karissimi, concordate, et conuenite in unum, et nolite contendere pro antiquis litibus; sed magis tacete, et eterno silentio ac obliuioni eas tradite; et si qua dubia sunt, diuino iudicio reseruate. Que autem manifesta sunt, de quibus homines iudicare possunt, iuste sine personarum acceptione iudicate; sitque iudicium pacificum in portis  uestris, et agnoscite uos inuicem, ut sit gaudium in celo et in terra pro pace et coniunctione uestra. Quid uobis aliud defendere, preter fidem catholicam, si ueri Christiani estis utrique? Non enim ego possum scire, unde Christianus contra Christianum de fide possit contendere; sed quidquid dixerit orthodoxus Christianus, qui recte Dominum glorificat, respondebit alter Amen, quia et ille similiter amat et credit. Unum itaque omnes dicite, et unum sentite, ut utrique unum sitis toti Christiani . Nam si, ut audiui, aliqui in Christo duas substantias non credunt, heretici potius quam Christiani credendi sunt: Christus enim Saluator noster uerus Deus, eternus sine tempore, et uerus homo absque peccato ex tempore est; qui iuxta diuinitatem ceternus est Patri,  et iuxta humanitatem iunior est matre. Qui natus in carne, nequaquam deerat celo: manens in Trinitate, uixit in mundo. Et ideo si scriptum est in u synodo, ut quidam mihi dixit, quod qui duas substantias adorat, orationem suam diuisam habeat, ille diuisus est a sanctis, et separatus est a Deo, qui scripsit. Nam nos pro unitate persone, in qua complacuit plenitudinem diuinitatis inhabitare corporaliter , unum Christum credimus, diuinitatem eius et humanitatem, quia qui descendit, ipse est qui ascendit super omnes celos, ut adimpleret omnia . Si qui aliter de Incarnatione Domini senserit, hostis est fidei, et abominandus est omnibus Christianis, ac anathematizandus, cuiuscunque ordinis, aut status, aut gradus fuerit; nullus enim ad iniuriam  Dei hominem honorare debet. Ideo queso uos pro Christo, nulli parcite qui uos a Christo separare tentauerit; sed potius ei in faciem resistite, si quis nolens recte credere, uos a fide catholica reuocare uoluerit.

XIII. Date, queso, ueniam mihi nimis iniurioso, asperoque cuidam loquaci, qui de tali causa aliter scribere non potui. Dum enim ueritati per omnia placere uolui, azyma cum amaritudine non nesciens comedenda, soli Deo seruiui, qui est benedictus in secula. Ego germanitatem meam probaui et zelum fidei mee, dum malui reprehensoribus locum dare, quam in tali causa os, quamuis ineruditum, non aperire. Idcirco quamuis trisulcus arcuato uulnere  scorpius insurgat, in his de quibus scriptum est, extendere linguam suam, sicut arcum mendacii; qui noua queque, licet epicroca, iudicant, copes nimirum effecti, hyperbolice; quique oliginosis celotes palearibus, scriptis quibusque non lepidis, inuidie refragationis semper opponunt pellaces. Sed quando rex gentilis peregrinum scribere Longobardus, Scotum hebetem rogat, quando unda torrentis antiqui retro redundat; quis non mirabitur potius quam calumniabitur? Ego tamen non trepidabo, neque in causa Dei linguas hominum formidabo, que frequentius mentiuntur quam uera loquuntur; cum potius uerecundie resistendum, quam ignauie subiiciendum sit, ubi necessitas cogat.

XIu. Igitur, ut ad id loci regrediar unde digressus  sum, rogo uos, quia multi dubitant de fidei uestre puritate, ut cito tollatis hunc neuum de sancte cathedre claritate; non enim decet Romane Ecclesie grauitatem hec instantis leuitatis fama, ut qualibet ui possit moueri a soliditate uere fidei, pro qua tot martyres sui suum sanguinem fuderunt, malentes mori quam conuelli. Nunquid enim si in nostris temporibus persecutio uenerit ultima squamme illius inuise, cuius corium uix uniuerse naues poterunt portare, non usque ad sanguinem resistemus aduersus peccatum repugnando , sicut patres nostri fecerunt, apostolos dico, et tot martyres? Si grauis fuit persecutio in initio fidei, quanto magis in fine, de quo Dominus dicit: Putasne ueniens Filius hominis inueniat fidem in terra ?  Et iterum: Nisi breuiati fuissent dies illi, non fieret omnis caro salua . Felix quem mors ante tollat, quam infirmus neget. Dicit tamen electos ibi futuros; de quibus nimirum predixit discipulis suis: Ecce ego uobiscum sum omnibus diebus usque ad consummationem seculi . Cum itaque electi futuri in diebus illis periculosioribus ceteris, ante etenim [Al. etiam] ac retro incomparabilibus, sustinebunt, Domino roborante, maiora; cur nos in tutioribus adhuc ac securioribus, uel pro fide nostra qua [Add., ab] ethnicis ac Iudeis ac hereticis differimus, non sustinebimus, Domino adiuuante, minora?

Xu. Sed talia suadenti, utpote torpenti actu, ac dicenti potius, quam facienti mihi, Ione Hebraice,  Peristere Grece, Columbe Latine, potius tantum [Al., tamen] uestre idiomate lingue nancto [Al., nuncupato], licet prisco inter [Al., nitar] Hebreo nomine, cuius et pene subiui naufragium, ueniam, queso, sicut sepe rogaui, date; quia necessitate magis, quam cenodoxia scribere coactus sum, dum quidam litteris suis quibus me primo pene ingressu in huius regionis terminos arripuit, uos mihi cauendos, tanquam in Nestorii sectam decidentes, significauit. Cui attonitus respondi in breui, ut potui, non credens sue allegationi: sed ne ullo modo ueritati essem contrarius, iuxta suam epistolam, et iuxta meam bonam de uobis estimationem   responsum uariaui, quod uobis direxi relegendum ac concertandum, sicubi contra ueritatem uenit; non enim me inter irreprehensibiles profiteri audeo.

XuI. Post hanc autem scribendi occasionem, insuper regis insistit iussio * Agilulfi: cuius postulatio me in stuporem ac in sollicitudinem posuit multiplicem: quippe quia non sine miraculo reor esse quod uideo. Reges namque Arianam hanc labem in hac diu regione, calcando fidem catholicam, firmarunt; nunc nostram rogant roborari fidem. Forte Christus pio nos [Leg. pio nos oculo] tunc respicit, cuius fauore omne nascitur bonum. Nos ualde miseri sumus, si nostra de parte scalon amplius fiat. Rogat itaque rex, rogatque regina, rogant te toti, ut quam celerrime possit fieri, fiant omnia unum, fiat ut patria  pax, pax fiat mox fidei, ut toti deinceps, grex unus fiat Christi. Rex [Leg. Regis] regum tu Petrum, te tota sequatur Italia. Quid suauius pace per [Forte post] bella? Quid dulcius coniunctione fratrum diu separatorum? Quam alacer post annos superuenit Pater post [Redundat post] multos? Quam suaue diu exspectanti matri narratur aduentus? Ita Deo patri pax filiorum, gaudium erit in euum seculorum, et letitia Ecclesie matris tripudium fiet sempiternitatis. De cetero, sancte papa et fratres, orate pro me uilissimo peccatore et meis comperegrinis, iuxta loca sancta et sanctorum cineres, et precipue iuxta Petrum et Paulum, uiros similiter et magnos magni Regis duces, ac fortissimos campi felicissimi bellatores, Dominum crucifixum cum cruore sequentes;  ut mereamur Christo herere, placere, gratias agere, eumque cum patre et Spiritu sancto sine fine laudare uobiscum [Add. et cum] omnibus sanctis hic et in eterna secula seculorum. Amen.



[a 1Kb] EPISTOLA uI. AD QUEMDAM SUUM DISCIPULUM.

I. Mundus iste transit: et quotidie decrescit. Nemo uiuens manebit: nullus uiuus remansit: totum humanum genus ortu utitur pari, et de simili uita fine cadit equali: [b 1Kb] deferentibus uitam mors incerta subripit: omnes superbos [c 1Kb] uagos meror mortis corripit: quod pro Christo largiri nolunt, omnes auari inopportune amittunt: post se colligunt alii: paruum ipsi uiuentes Deo dare uix audent, morti cuncta relinquunt: nichil de ipsis habent. Quotidie  decrescit uita presens quam amant: indeficiens manebit sibi pena, quam parant. Lubricum cum labitur [d 1Kb] conantes colligere, et hoc quod sese ducit, minus [e 1Kb] timent credere. Dilexerunt tenebras tetras magis, quam lucem . Imitari contemnunt uite Dominum ducem. uelut in somnis regnent, una ora letantur; sed eterna tormenta adhuc illis  parantur. Ceci nequaquam uident, quid post obitum restat peccatoribus, impiis quod [Forte quid] impietas prestat.

II. Cogitare conuenit te hec cuncta, amice. Absit tibi amare huius formulam uite. Omnis enim caro fenum , flagrans licet, florida: sicque quasi flos feni omnis est gloria. Orto sole arescit fenum, et flos deperit : sic est omnis iuuentus, uirtus cum defecerit. Pulchritudo hominum senescens delabitur: uultus Christi radius pre cunctis amabilis, magis diligendus est, quam flos carnis fragilis. Caueto, filiole, seminare species, quas mors ingreditur non parua pernicies. Plerique perpessi sunt penarum incendia, uoluntatis lubrice nolentes dispendia. Poculum impiissime noli unquam bibere:  inde multos plerumque uides letos ridere: nam quoscunque uideris ridere inaniter, scito in nouissimis quod flebunt amariter.

III. Conspice, carissime, sic esse libidinem, ut morsum mortiferum, [f 1Kb] quod uincit dulcedinem. Noli pronus pergere per uias mortalium: [g 1Kb] quam multis euenisse conspicis naufragium. Perge inter laqueos cum suspensis pedibus, per quos captos ceteros incautos comperimus. De terrenis eleua tui cordis oculos: ama amantissimos angelorum populos. Beata familia que in altis habitat, ubi senex non gemat, neque infans uagiat: ubi laudes Domini nulla uox retinet [An reticet?]: ubi non esuritur, ubi nunquam sititur: ubi cibo superno plebs celestis pascitur: ubi nemo moritur, quia nemo nascitur: ubi aula  regia celestis pascitur, in qua male resonans nulla uox audita est: ubi uita uiridis ueraque futura est, quam nec mortis nec meroris metus consumpturus est. Leti letho transacto letum Regem uidebunt: cum regnante regnabunt: cum gaudente gaudebunt. Tunc dolor, tunc tedium, tunc labor delebitur: tunc Rex regum, Rex mundus a mundis uidebitur.





SANCTI COLUMBANI ABBATIS CARMINA.

*


LECTORI.

   Que facere meliora nequii, utor pro meis,
Nam dicta uetera inuertere impietas mera est.



I AD HUNALDUM EPISTOLA.


[1Kb] [Figure: [Pem] 10Kb] Casibus innumeris decurrunt tempora uite,
Omnia pretereunt: menses uoluuntur et anni.
Labitur in senium momentis omnibus etas:
Ut tibi perpetuam liceat comprehendere uitam.
[5] Molles illecebras uite nunc sperne caduce.
Blanda luxuria uirtus superatur honesta.
Ardet auaritia, cecaque cupidine pectus.
Nescit habere modum uanis mens dedita curis.
uilius argentum est auro, uirtutibus aurum.
[10] Summa quies nil uelle supra quam postulat usus.
 Hos ego uersiculos misi tibi sepe legendos:
Ut mea dicta tuis admittas auribus, oro.
Nec te decipiat uana et peritura uoluptas.
Aspice quam breuis est procerum regumque potestas.
[15] Lubrica mortalis cito transit gloria uite.
Da ueniam dictis: fuimus fortasse loquaces.
Omne quod est nimium, semper uitare memento.
   Suscipe, Hunalde libens, et perlege mente serena
Dicta Columbani fida te uoce monentis:
[20] Que licet ornatu careant sermonis honesti,
uota tamen mentisque pie testantur amorem.
   uiue Deo fidens, Christi precepta sequendo,
 Dum modo uita manet, dum tempora certa salutis.
Tempus et hora uolat, momentis labitur etas.
[25] Despice, que pereunt, fugitiue gaudia uite.
Non fragiles secteris opes et inania lucra,
Nec te sollicitet circumflua copia rerum.
Sint tibi diuitie, diuine dogmata legis,
Sanctorumque Patrum casta moderamina uite,
[30] Omnia que dociles scripserunt carmine uates.
Has cape diuitias: semper contemne caducas,
In mentemque tibi ueniat tremebunda senectus,
Quam gelide tandem sequitur uiolentia mortis.
Ultima iam sapiens meditatur tempora uite.
[35]  Torpentes senio uires, morbosque frequentes,
Incertumque diem lethi, certosque dolores.
   Multa senem fragilis uexant incommoda carnis.
 Nam macie turpi tabescunt languida membra.
Tunc genuum iunctura riget, uenasque per omnes
[40] Illius in toto frigescit corpore sanguis.
Sic baculo nitens artus sustentat inertes.
Quid tristes memorem gemitus? quid tedia mentis?
Somnus abest oculis: illum sonus excitat omnis.
Quid tunc argenti, fului quid proderit auri
[45] Improba congeries multos collecta per annos?
Munera quid procerum? ditis quid prandia mense?
Quid meminisse iuuat transacte gaudia uite,
uenerit extremi tandem cum terminus eui?
   Hec dum uita uolat, uigili qui mente retractat,
[50] Spernit auaritiam, uanosque refutat honores.
 Quid modo terrenis mentes intendere curis
Mortales cupiunt? quid turpia lucra sequuntur?
Semper auarus eget nummo, testante peta:
Crescit amor nummi quantum ipsa pecunia crescit.
[55] Indiget inter opes, nec habet quod habere uidetur.
Ille domi solus nummos abscondit in arca,
Diuitias cumulans, dum sese nescit amare,
Plus amat heredem, seruat qui cuncta fidelis.
   O nimium felix, parcus cui sufficit usus,
[60] Corporis ut curam moderamine temperet equo!
Non misera capitur cecaque cupidine rerum,
Nec maiora cupit, quam que natura reposcit.
 Non lucri cupidus nummis marsupia replet,
Nec molles cumulat tinearum ad pabula uestes.
[65] Pascere non pingui procurat fruge caballos,
Nec trepido tales uoluit sub pectore curas,
Ne subitis pereat collecta pecunia flammis,
Aut fracta nummos rapiat fur improbus arca.
uiuitur argento sine iam, sine uiuitur auro.
[70] Nudi nascuntur, nudos quos terra receptat.
Diuitibus nigri reserantur limina Ditis,
Pauperibusque piis celestia regna patescunt.
Temnere diuitias monuit Saluator auaros.
Quisquis amat Christum sequitur uestigia Christi.
[75]  Nam breuis et fragilis moriture gloria carnis
Quidquid habet, rapidi uelox fuga temporis aufert.
Pulchre ueridici cecinit uox talia uatis,
 [1Kb] Tempora dinumerans eui uiteque caduce,
Omnia tempus agit, cum tempore cuncta trahuntur.
[80] Alternant elementa uices, et tempora mutant:
Accipiunt augmenta dies, noctesque uicissim.
Tempora sunt florum, retinet sua tempora messis:
Sic iterum spisso uestitur gramine campus.
Tempora gaudendi, sunt tempora certa dolendi.
[85] Tempora sunt uite, sunt tristia tempora mortis.
Omnia dat, tollit, minuitque uolatile tempus.
uer, estas, autumnus, hiems, redit annus in annum.
Omnia cum redeunt, homini sua non redit etas.
Hec sapiens omni semper reminiscitur hora,
[90] Atque domum luctus epulis preponit opimis.
    Ultimo nunc humili concludam uerba precatu!
Sis memor ipse mei, uersus cum legeris istos:
Tempora sic habeas optate longa senecte.



II MONOSTICHA.


[2Kb] Hec precepta legat deuotus, et impleat actu,
uirtutum titulis uitam qui querit honestam,
uel homines inter cupiat preclarus haberi,
uel morum meritis celestia regna mereri,
[5] Atque Deo Christo socius sine fine uideri.
   Impleat ipse Dei, qui uult sua uota uenire.
uiue Deo fidens, Christi precepta secutus.
Sint tibi diuitie, diuine dogmata legis.
Diuitias Domini faciet benedictio claras.
[10]  Corporis exsuperat uires prudentia mentis.
Omnibus est mundi melior sapientia gazis.
Semper amanda quidem est rerum doctrina bonarum.
Optimus est animus Christi uestitus amore.
Demonas aduersus magna est oratio uirtus.
[15] Ut moneas charum noli desistere amicum.
Morbi causa mali nimia est quecunque uoluptas.
Tu dare ne claudas palmas, et prendere pandas.
Semper in ore tuo resonent bona uerba salutis.
Ne, rogo, uindictam tua mens meditetur amaram.
[20] Sint tibi pacifici magna dulcedine mores.
Ne tua peniteat, caueas, uictoria temet.
Fer patris imperium, dum uerbis exit in iras.
Quisque dies uite est uelut ultimus ecce putandus.
 Quod dare non possis noli promittere uerbis.
[25] Qui prodesse potest, non est fugiendus amicus.
Octenas studeas uitiorum uincere turmas.
 Te ferat ad celum quadriga repleta salutis.
Lingua suos habeat frenos in corde ligatos.
uir bonus esse nequit, nisi qui fiet omnibus equus.
[30] Qui scelera abscondit, ueniam non forte meretur.
Qui bona desuescit, mox hic consuescit iniqua.
Non tu, queso, iocis ledas nec carmine quemquam.
Sepius auditu instrueris quam uoce fruaris.
Sit seruus mentis uenter; sit serua libido.
[35] Non perdit pietas quidquid largire uidetur.
Non opibus bona fama datur, sed moribus almis.
Fac ne te merito uerbis irrideat alter.
Pro misero miserans lacrymas effunde sodali.
Eripe, si ualeas, non suggere tela furenti.
[40] Sepe nocet puero miseratio blanda magistri.
Ignotum noto nunquam preponas amico.
 Omnia que dicunt homines, tu credere noli.
Non sibi quis uiuat, Christo sed uiuat ubique.
Non tua, sed Christi queras, qui diligis illum.
[45] Non te, non mundum, Christum sed dilige solum.
Cum sapiente loquens perpaucis utere uerbis.
Nil oculi prosunt, quibus est mens ceca uidendi.
Diuitis opprobrium gemitus est pauperis ingens.
Plurima discenti semper sapientia crescit.
[50] Iudicium restat cunctis certissime factis.
Adueniet Iudex cunctis qui iusta rependat.
Inclyta perpetuam prestat patientia uitam.
Te feritate magis faciet moderatio clarum.
Egregios faciet mentis constantia mores.
[55] Consilio facias, rogo, sit tibi quidquid agendum.
Omnis quippe etas aliquo sub fasce laborat.
 uera quidem ueterum iuuenis paradigmata rere.
Felix qui causam loquitur prudentis in aurem.
Tantum uerba ualent quantum mens sentiat illa.
[60] Omnibus est locuples qui rebus abundat honestis.
Non erit antiquo nouus anteferendus amicus.
Difficile inuenies uerum fortassis amicum.
Moribus egregiis facias tibi nomen honestum.
Nemo quidem plures habuit quam perdit amicos.
[65] Cui prodest, socio qui non prodesse probatur?
Sola fides fidei dono ditabitur almo.
Leuis non animam torquentis cura fatiget.
Res seuera quidem semper declarat honeste.
Quid peius, quam se ut iungat habitator iniquus?
[70] Actibus, aut uerbis noli tu assuescere prauis.
Est non esse quidem satius quam uiuere praue.
 Mens bona thesauros precellit munere cunctos.
uitam quippe tuam tota uirtute tuere.
Omnia pro uita sunt amittenda tuenda.
[75]  [15Kb] Premeditata quidem leuius sufferre ualebunt.
Que subito adueniunt, multo grauiora uidentur.
Gaudia sunt populi rector pius atque benignus.
Mors aliena monet proprie nos mortis ubique.
Felix alterius cuius documenta flagella.
[80] Premia non capiet, ingrato qui bona prestat.
Sit tibi charus homo, ut frater; Deus ut pater almus.
Omnis paulatim letho nos applicat hora.
Ante diem mortis nullus laudabilis exstat.
Quelibet ex fructu proprio cognoscitur arbor.
[85] Doctor erit magnus factis qui quod docet implet.
Quod tibi uis fieri, hoc alii prestare memento.
Pauperibus iustis celestis gloria restat.
Quod tibi non optes, alii ne feceris ulli.
 Aequum pondus habe, teneas et statera iustum.
[90] Non tibi sit modius duplex, nec statera dupla.
Corripe prudentem: reddetur gratia uerbis.
Si tu recta facis, ne cures uerba malorum.
Utile consilium dominus ne despice serui.
Inter conuiuas fac sis sermone modestus.
[95] Cum quid peccaris, castiga te ipse subinde.
uulnera dum sanas, dolor est medicina doloris.
Diuitias Domini faciet benedictio claras.
Aeternam tribuit felix clementia uitam.
Utere quesitis opibus, fuge nomen auari.
[100] Disce, sed a doctis; indoctos ipse doceto.
Contra uerbosos noli contendere uerbis.
Sermo datur multis, animi sapientia paucis.
Non leta extollant animum, non tristia frangant.
 Proximus esto bonis, si non potes optimus esse.
[105] Quanto maior eris, tanto tu cautior esto.
Cumque alium censes, propriam prior inspice uitam.
Plus tua, quam alterius damnabis crimina iudex.
Sis bonus atque bonis; lesus nec lede nocentem.
Qui prodesse potest, non est fugiendus amicus.
[110] Cum fueris felix, que sunt aduersa caueto.
Que culpare soles, hec tu ne feceris ipse.
uita aliena tue tibi sit cathegita uite.
Ira odium generat, concordia nutrit amorem.
Sit sale iam sophie sermo tibi conditus omnis.
[115] Magna quidem uirtus nostre est moderatio lingue.
Crede Deo, et proprios tunc tu tibi dirige gressus.
Lux, timor est Domini, cordis: hunc dilige semper.
 In Domino sperans nullus confunditur unquam.
uir prudens animo est melior quam fortis in armis.
[120] Corporis excellit uires sapientia mentis.
Diuitias animo iniustas attendere noli.
 uerbum dulce quidem tibi multiplicabit amicos.
Conuerti ad Dominum ne tardes tramite recto.
Doctrinis etiam uariis non flexilis esto.
[125] Te uia nam Domini teneat firmissima semper.
Iustitie et pacis placeant tibi uerba loquendo.
Pax, precor, alma tuo placeat tibi semper in ore.
Semper in ore tuo resonent pia uerba salutis.
Rex sapiens populum melius defendit ab hoste.
[130] Insipiens rector populum disperserit omnem.
Gloria magna quidem regi est sapientia iusta.
Iniuriasque tuas in fratrem ulciscere noli.
Semper auarus amat mendacia, furta, rapinas.
Sufficiat rerum dederat tibi quod Deus ipse.
[135] Quid terrenus homo, puluis et terra superbit?
Principium sceleris proh dira superbia constat.
 Sit tibi cura tue, tota uirtute, salutis.
Una dies, quales fuerint, ostendit amicos.
Peccasti solus, ignoscere tu tibi noli.
[140] Quod tacitum cupias, tacito committe sodali.
Inuidiam nimio cultu uitare memento.
Inuidie maculat famam mala pestis honestam.
Nil sine consilio facias, sic facta probantur.
Qui Domino credit, seruat mandata salutis.
[145] Semper enim sapiens metuit sibi iudicis iram.
Instanter facias, sors que tibi tradat agenda.
Cum homine iniusto nolito manere frequenter.
Nec redit unda fluens, nostrum nec tempus in annis.
Omnia finis edax deuastat gaudia mundi.
[150] Qui pius et clemens, Dominus miserebitur illi.
 Infer nullatenus benefactis mente querelas.
Improperes nunquam, dederis munuscula si qua.
Omnis pertractet primum mens uerba loquele.
Corporis auxilium medico permitte fideli.
[155] Dum poteris, benefac caro tu semper amico.
Sic nouus atque nouum uinum ueterascat amicus.
Rebus in aduersis nunquam dimittis amicum.
Semper amicus amat, duratque fidelis amicus.
Alma dies noctem sequitur; sic dona labores.
[160] Tempora dum uariant, animus sit semper honestus.
Consilio mentis quodque imminet ante uideto.
Dum tibi uita uiget, lacrymis mala crimina purges.
Noli iterare scelus, lacrymis dum diluis illud.
Luxuriis animo noli seruire malignis.
[165]  Qui modica spernit, minuit maiora per horas.
Tollitur ex numero sanctorum perfidus omnis.
Oderit insipiens sapientis uerba magistri.
Excitat in risus fratres uerbosus amaros.
Nil illo peius, sceleri qui gaudet iniquo.
[170]  [1Kb] Cui secreta quidem credas cautissime cerne.
Corripe peccantem; noli et dimittere amicum.
Corripere est melius notum quam perdere amicum.
Qui fratri ignoscit, ignoscit Christus et illi.
Obseruat sapiens sibi tempus in ore loquendi.
[175] Insipiens loquitur spretum sine tempore uerbum.
Multiloquax animam meritis denudat honestis.
Gloria quippe Deum Dominumque est magna timere.
Radix est sophie Dominum de mente timere.
Aurum flamma probat; homines tentatio iustos.
[180] Sperate in Domino, et ueniet miseratio uobis.
Dilige, qui cupias celi bona gaudia, Christum.
Felices faciet natos benedictio patris.
Pauperis et miseri mentem ne afflixeris unquam.
 Diligit Sophia se semper Christus amantem.
[185] Ne citus in lingua fueris, nec segnis in actu.
Non erit innocuus falsus per famina testis.
Diuitias addit Domini benedictio plures.
Iam magnum reddas modico tu munus amico.
Semper amicus amat: amor est pretiosior auro.
[190] Diues erit, dure semper qui operatur in agro.
Otia qui sequitur, ueniet huic semper egestas.
Omnibus est opibus melior uir mente fidelis.
Exsuperat numerus iustorum regna potentum.
Ecce timens Dominum uiuet felicibus annis.
[195] Exspectat letus celestia gaudia iustus.
Impius horrendas spectat pro crimine penas.
Corruit in preceps, populus rectore nefando.
Preparat eternam mitis clementia uitam.
 Qui bona sectatur, prima bene surgit in hora.
[200] Multorum profert sapientis lingua salutem.
Hostibus in bello dominatur dextera fortis.
Seruiet et segnis duro sub fasce laborum.
Lingua placata sibi multos acquirit amicos.
Pone tuis uerbis uectes serasque loquelis.
[205] Qui precepta Dei metuit, in pace moratur.
Nam bona perpetuam tribuet doctrina salutem.
Diligit hic natum uirga qui corrigit illum.



III AD FEDOLIUM EPISTOLA.


[1Kb] Accipe, queso,
Nunc bipedali
Condita uersu
Carminulorum,
[5]  Munera parua:
Tuque frequenter
Mutua nobis
Obsequiorum
Debita redde.
[10] Nam uelut estu
Flantibus Austris
Arida gaudent
 Imbribus arua;
Sic tua nostras
[15] Missa frequenter
Letificabit
 Pagina mentes.
Non ego posco
Nunc periture
[20] Munera gaze;
Non, quod auarus
Semper agendo
Congregat, aurum
Quod sapientum
[25]  Lumina cecat,
Et uelut ignis
Flamma perurit
Improba corda.
Sepe nefanda
[30] Crimina multis
Suggerit auri
Dira cupido;
E quibus ista
Nunc tibi pauca,
[35] Tempore prisco
Gesta retexam.
Exstitit ingens
Causa malorum
Aurea pellis.
[40]  Corruit auri
Munere paruo
Cena dearum,
Ac tribus illis
Maxima lis est
[45] Orta deabus.
Hinc populauit.
Troiugenarum
Ditia regna
Dorica pubes.
[50] Iuraque legum
Fasque fidesque
Rumpitur auro.
Impia quippe
Pygmalionis
[55]  Regis ob aurum
Gesta leguntur.
Sic Polydorum
Hospes auarus
Incitus auro
[60] Fraude necauit.
Femina sepe
Perdit ob aurum
Casta pudorem.
Non Iouis auri
[65] Fluxit in imbre;
Sed quod adulter
Obtulit aurum,
Aureus ille
Fingitur imber.
[70]  Amphiaraum
Prodidit auro
Perfida coniunx.
Hectoris heros
uendidit auro
[75] Corpus Achilles.
Et reserari
Munere certo
 Nigra feruntur
Limina Ditis.
[80] Nunc ego possem
Plura referre,
Ni breuitatis
Causa uetaret.
Hec tibi, frater
[85] Inclyte, parua
Litterularum
Munera mittens,
Suggero uanas
Linquere curas.
[90] Desine, queso,
Nunc animosos
Pascere pingui
 Farre caballos,
Lucraque lucris
[95] Accumulando,
Desine nummis
Addere nummos.
Ut quid iniquis
Consociaris,
[100] Munera quorum
Crebra receptas?
Odit iniqui
Munera Christus.
Hec sapienti
[105] Despicienda,
Qui fugitiue
Atque caduce
 Cernere debet
Tempora uite.
[110] Sufficit autem
Ista loquaci
Nunc cecinisse
Carmina uersu.
Nam noua forsan
[115] Esse uidetur
Ista legenti
Formula uersuo.
Sed tamen illa
Troiugenarum
[120] Inclyta uates
Nomine Sappho
uersibus istis
 Dulce solebat
Edere carmen.
[125] Si tibi cura
Forte uolenti
Carmina tali
Condere uersu,
Semper ut unus
[130] Ordine certo
 [1Kb] Dactylus istic
Incipiat pes.
Inde sequenti
Parte trocheus
[135] Proximus illi
Rite locetur.
Sepe duabus
Claudere longis
Ultima uersus
[140] Iure licebit.
Tu modo, frater
Alme Fedoli,
Nectare nobis
Dulcior omni,
[145] Floridiora
 Doctiloquorum
Carmina linquens
Friuola nostra
Suscipe letus.
[150] Sic tibi Christus
Arbiter orbis,
Omnipotentis
Unica proles,
Dulcia uite
[155] Gaudia reddat:
Qui sine fine
Nomine Patris
Cuncta gubernans
Regnat in euum.
[160]  Hec tibi dictatam morbis oppressus acerbis,
Corpore quos fragili patior, tristique senecta
Nam dum precipiti labuntur tempora cursu,
Nunc ad Olympiadis ter senos uenimus annos.
Omnia pretereunt, fugit irreparabile tempus.
[165] uiue, uale letus, tristisque memento senecte.



Iu IN MULIERES.


Omnis mente pius fugiat mortale uenenum,
   Quod mulieris habet lingua superba male.
Collatum uite destruxit femina culmen:
   Femina sed uite gaudia longa dedit.



u DE uANITATE ET MISERIA uITAE MORTALIS.




[1]     [1Kb] Mundus iste transit, et
Quotidie decrescit,
Nemo uiuens manebit,
Nullus uiuus remansit,

[5]    Totum humanum genus
Ortu unitur pari,
Et de simili uita
Fine cadit equali.

   Deferentibus uitam
[10] Mors incerta surripit:
Omnes superbos, uagos,
Meror mortis corripit.

   Quod pro Christo largiri
Nolunt omnes auari
[15] Importune amittunt:
Post se colligunt ali.

   Paruum ipsi uiuentes
Deo dare uix audent:
Morti cuncta relinquunt;
[20] Nihil de ipsis habent.

   Quotidie decrescit
uita presens, quam amant;
Indeficiens manebit
Sibi pena, quam parant,

[25]    Lubricum quod labitur
Conantes colligere,
Et hoc, quod se seducit,
Minus timent credere.

   Dilexerunt tenebras
[30] Tetras magis quam lucem:
Imitari contemnunt
uite Dominum ducem.

   uelut in sommis, regnent,
Una hora letantur;
[35] Sed eterna tormenta
 Adhuc illis parantur.

   Ceci nequaquam uident
Quid post obitum restat
Peccatoribus impiis,
[40] Quod impietas prestat.

   Cogitare conuenit
Te hec cuncta, amice,
Absit tibi amare
Huius formulam uite.

[45]    Omnis caro ut fenum
Flagrans, licet florida,
Sicque h quasi flos feni,
Omnis eius gloria.

   Orto sole arescit
[50] Fenum, et flos deperit;
Sic est omnis iuuentus,
uirtus cum defecerit.
   Pulchritudo hominum
Senescens delabitur.

   uultus Christi radius,
Pre cunctis amabilis,
Magis est diligendus,
[60] Quem flos carnis fragilis.

   Caueto, filiole,
Seminare species,
Quas mors ingredietur
Non parua pernicies.

[65]    Plerique perpessi sunt
Penarum incendia,
uoluntatis lubrice
Nolentes dispendia.

   Poculum impssime
[70] Noli unquam bibere,
 Unde multos plerumque
uides letos ridere.

   Nam quoscunque uideris
Ridere inaniter,
[75] Scito in nouissimis,
Quod flebunt amariter.

   Conspice carissime,
Sic esse libidinem,
Ut morbum mortiferum
[80] Qui uincit dulcedinem

   Noli pronus pergere
Per uias mortalium:
Quam multis euenisse
Conspicis naufragium?

[85]    Perge inter laqueos
Cum suspensis pedibus
Per quos captos ceteros
Incautos comperimus.

   De terrenis eleua
[90] Tui cordis oculos;
Ama amantissimos
Angelorum populos.

   Beata familia
Que in altis habitat,
[95] Ubi senex non gemat,
Neque infans uigilat;

   Ubi laudes Domini
Nulla uox retinet:
Ubi nunquam esuritur,
[100] Ubi nunquam sititur;

   Ubi cibo superno
Plebs celestis pascitur;
Ubi nemo moritur,
Quia nemo nascitur;

[105]    Ubi aula regia
 [1Kb] q Forte celestis pascitur,
In qua male resonans
Nulla uox audita est;

   Ubi uita uiridis
[110] ueraque futura est
 Quam nec, mortis, nec meroris
Metus consumptus est.

   Leti letho transacto
Letum regem uidebunt,
[115] Cum regnante regnabunt,
 Cum gaudente gaudebunt;

   Tunc dolor, tunc tedium
Tunc labor delebitur,
Tunc Rex regum, Rex mundus
A mundis uidebitur.





IN S. COLUMBANI CARMINA GOLDASTI NOTAE.



PROeMIUM.


Prisci illi Christiani suorum scriptis Patrum ita erant addicti, ut gentilium libros non modo non contrectarent, sed uelut a rebus uetitis sacras manus abstinerent. Ideo ergo monachos existimo in hac institutione barbarissimos factos, quia nichil ex illis unde bonarum litterarum elegantia petitur, uel audiuerunt uel uiderunt. Sed Biblia in semi-Latinum sermonem conuersa, et balbutientes in ignara lingua scriptores; sed streperas Grecorum uernaculorumque uerborum inflexiones, pace illorum liceat dixisse, primi omnium sapientiam perdiderunt; quam ut in auita possessione remorarentur, maiorum gentium Patres satagebant. Exstant Basilii et Augustini scripta de legendis gentilium libris; sed frustra: idcirco aliam uiam institerunt, eos scriptores, qui preceptis sapientie animos hominum componunt, Christiani nominis prescriptione commendandi; quod in Seneca legimus, Claudiano et Pythagoricis  an Stoicis factitatum, quorum D. Hieronymus sectam religioni simillimam Christiane censet. Alii dicta factaque meliora que sententiarum ac prouerbiorum facie Christianis obtruderent, promptare laborabant. Cuiusmodi prouerbiorum uetustissimus Codex penes nos seruatur, ex Ouidio, uirgilio, Horatio, Lucretio, Statio, Lucano, Iuuenali, Persio, aliis excerptis. Exstitere item alii qui ex ueterum dictis, ueluti cementis et materia, libros suos, tacitis architectum nominibus, exedificarent; tacitis, quippe inuisis. Eo in genere Columbanus precluet, cuius farraginem et quodammodo quasi consutum centonem damus. Fraus non impia, ab fine ubi laudatur in quem frausus est: tangit in ea ad Hunaldum epistola: nam prolatis Horatii uersibus, subiicit:

Hos ego uersiculos misi tibi sepe legendos;
scilicet inuisos fuisse sibi, unde Hunaldus peteret, Horatii libros. Hec uana religio, an uerius certius superstitio, preter Britannos, plorasque gentes incesserat;  namque illis boni in utraque lingua scriptores et adultis lectitabantur, et pueris in schola proponebantur. Franci, imperatore Carolo, ea demum liberari ceperunt, Ioannis, Clementis et Alcuini opera atque magisterio. Ab his ex Britannia optimi quique libri aduecti importatique: ex petis, ut rem loquar, uirgilius, Ouidius, Horatius, Iuuenalis, Persius, Lucanus, Statius, Nemesianus, Calpurnius, Maximianus, alii. De ual. Martiali, an Lupi et Hincmari euincant testimonia, merito addubites; cuius, pereque ceterorum, ad imitandum Francis propositum exemplar, maiori quod utinam felicitate quam studio: nam quod Patres illi raro ea quam dixi de causa fecerunt, id isti in consuetudinem uertere. Quin solemne quibusdam ab hoc euo, ut suis uersibus adderent semper aliquem ex peta antiquo, itaque rithmum conficerent. Eiuscemodi lusus dicitur cuidam Raimundo usitatus fuisse, cuius uersus circumferuntur. Exemplar uide:

Ut mens se uideat posita caligine fumi,
 Quis uetat apposito lumen de lumine sumi?
Quod si perfecte nequeo res edere cunctas,
Ut desint uires, tamen est laudanda uoluntas.
Nobilior imitatio fuit et magni estimata, quam apud  Grecos Eudoxia que Homerum, apud Latinos Proba Faltonia, que uirgilium expressit, instituerunt; Quibus Isidorus adiungit Pomponium quomdam, qui inter cetera styli otia Tityrum in Christi honorem composuit, similiter et Aeneidas, Etymolog. l. I, c. 38. De Proba idem de uiris illustr. c. 5; Honorius, c. 43; Sigebertus c. 52.



IN EPISTOLA AD HUNALDUM.

uers. 2. Menses uoluuntur in annis. Q. l. et anni, minus recte. In Monost.: Nostrum nec tempus in annis.

3. Labitur in senium. Imitatio ueterum. Ouidius uI Fastor.:

Tempora labuntur, tacitisque senescimus annis.
Ausonius Epigramm.: senescimus; effugit etas. Fortunatus lib. uII:

Tempora lapsa uolant, fugitiuis fallimur horis,
    Ducit et in senium lubrica uita uiros.

4. Perpetuam l. c. uitam. Aeternam, perptuelle. Lexicon Greco-Lat.: sempiternus, eternus, perpetuus, etc. Salomo Constantiensis, Lexico: Perpetuum, perenne, eternum, immortale, sempiternum. ualerianus Cimelensis, de Bono disc. : . . . preiudicium perpetue mortis excludere. Dicitur et perpes, et comperpetus, Prudentio, Apotheosi.---Perpetuitas, eternitas, perptuit. Idem Salomo: Perpetuitas ad angelos uel ad animum pertinet; sempiternitas uero ad Deum. Perpetuare, eternare. Ennius annalibus. lib. IX de Romanis; libertatemque ut perpetua? sint maxime. Arator Hist. apost. lib. I:

His est tibi, Roma, catenis perpetuata solus.
Maltheus uindonicensis in Tobia explicat Columbanum:

uitam perpetuat, futurum prestat honorem.

7. Ardet auaritia cecaque cupidine. Epist. seq.  cecaque cupidine rerum. Raymundus Astucius libro de hominis Pugna: Ligat omnes ceca cupido. Apud Horatium, lib. I, ep. 1, legitur:

Feruet auaritia miseroque cupidine pectus.
Ubi Glossis cupido pro amore exponitur in peruetusto Schobingeri Ms.

9. uilius argentum est auro. Ex Horatio d. epist. 1, ad Mecenat.

10. Summa quies nil uelle super. Ex Prudentii Psychomachia, super absolute positum. Salomo in Lexico: super interdum, aut nimium, aut satis accipimus. Dositheus lib. I, super pro insuper et amplius.

16. Da ueniam dictis. Imitatio Ouidiana: Da ueniam uitiis, etc., de Ponto.



IN EPIST. AD SETHUM.

2. Dicta Columbani. Monita, . Ad Hunaldum:

Ut mea dicta tuis admittas auribus, oro.

 Lucilius, lib. XXuII:

Cognoscas simul et dictis animum attendas, rem,

Ita hunc uersum putaui reponendum, qui uulgo impolitus et circumfertur.

 Ouidius, III de Arte amandi:

Hec quoque pars dictis erudienda meis
Ita u. q. c. et Ms. Pauli Stephani. Gratianus ita Sententias Isidori uocat dicta, XXIII, quest. u. CXX, ex dictis Isidori, et dist. IX, CII. Ex uerbis Isidori. uerba sunt prouerbia, . Hinc ueterum sapientum de moribus libri prouerbia indigetata. Prouerbia Salomonis, prouerbia Senece, prouerbia Publii et Laberii, prouerbia sancti Euagrii abbatis, prouerbia uarronis, qui magno in Sopholog. et auctori Destructorii uitiorum. Pharo uel Faro, interim Baro; prouerbia sapientum, prouerbia ueterum petarum, prouerbia M. Seilonis. Ad eum significatum Cyrillus episcop., auctor non nauci, fabularum suarum inscripsit prouerbia apologetico quadripartito. M. Odo prefat. in Moralem philosophorum: mihique ipsi fas erat, que uel ab his , uel ab aliis audieram, eorum prouerbiis interponere. Prouerbia sapientum Demetrio, non illi Phalareo,  ut titulus mentitur, at Greculo cuidam scholastico Sotiadi ; Ausonio sententie, uulgo ; Aristobulus prefat. Galeomyomachie: , , , .

3. Sermonis honesti. , elegantis et ornati. Sepe ita Plautus, Terentius, Cicero. Aduersatur inepto. Symposius prefat. Aenigmat.:

Tum uerbosa cohors studio sermonis inepti.

5. uiue Deo fidens. In Monostich. pro sequendo legitur secutus. Ad sensum, hili non interest, utromodo legas.

6. Dum tempora certa salutis. q. l. cepta. preter sententiam. Beda de Die iudicii:

Spernere tu noli uenie tibi tempora certa.
In Monostich.:

 Dum tibi uita uiget, lacrymis mala crimina purges.
Etenim ab hac uita omnis uenie spes peccantibus denegata est. Auctor de Contemptu mundi, quem Focaudus Monierus annos ante 68 publicauit:

Et nunquam redit huc, qui semel iuerit illuc:
Nec prece, nec pretio rerum spatione dierum
Soluitur illorum de carcere suppliciorum.
Ite nunc, mortales, et spem in reculis uestris ponite. Parate bona aliorum opera, emite indulgentias, purgationes, alia: quid iam? Ignis et tormenta.

7. Tempus et hora uolat. uersus pete ueteris; sane ad imitationem scriptus. Sil. Italicus, lib. Xu: uolat hora rapitque. Ita uers. 100 Seneca Hippolyto:

uolat ambiguis mobilis ales hora.
Ouid. lib. I Elegiarum ex u. l. Pauli Stephani:

Labitur occulte fallitque uolatilis etas

 10. Nec te sollicitet. Ex Prudentii Psychomachia. Circumflua. Curtius lib. uIII: Insatiabilis auaritie est, adhuc implere uelle quod iam circumfluit.

13. Dociles magistri. seu . Salomo in Lexico: Docilis, eruditus. Isidorus synonymis: Docilitas est prudentia erudiendi imperitos, pro eodem docibilis. Placidus Glossis: docibilis pro docilis creditum. Dicimus enim utrumque indocibilis et docibilis. In uetusto Pontificali: Eligimus presbyterum apostolica et ecclesiastica disciplina imbutum, fide catholicum, natura prudentem, docibilem. etc. Interpretatur Benedictus abbas in Regula: doctum lege diuina, ut sciat et sit unde proferat noua et uetera, ex II Pauli ad Timotheum II, ubi uetus interpres reddidit docibilem. Que uerbi notio rarissima quidem est, sed ad ueterum imitationem tradita. Pylades Glossis uerbo docibilis: uerbalia in Bilis a uerbis absolutis uenientia significant actionem et aptitudinem agendi; ut risibilis, id est, aptus ridere;  gressibilis, id est, aptus gradi. Exempla ex Patribus adtexemus. Prudentio obliuiale poclum, hym. uI Cathem.; , Synesio. Eidem excruciabile exitium, , peri Stephan.; qua forma exitiabilis dies Plauto pro exitioso. Et alibi: crux triumphalis: . Ambrosio belli triumphales duces, hym. de apostolis. Gunthero suasibilis uox, lib. I; , persuasibilis, Quintiliano.

21. uexant incommoda carnis. Innocentius III Papa, de uilitate condit. hum., que sint hec incommoda recenset: Senex facile prouocatur , et difficile reuocatur: cito credit, et tarde discredit: tenax et cupidus: tristis et querulus: uelox ad loquendum, et tardus ad audiendum: laudat antiquos, et spernit modernos; uituperat presentia, et commendat preterita: suspirat et anxiatur; torpet et infirmatur. Audi petam:

Multa senem circumueniunt incommoda.
 uersus est Horatii ex Arte petica.

25. Sic baculo nitens artus sust. inertes. Senes enim baculis gressus adiuuant. Ouid. uIII Metamorphos.:

Membra leuant baculis, tardique senilibus annis.
Tit. Calpurnius, eclog. u:

Aspicis ut nobis iam dudum mille querelas
Afferat, et baculum premat inclinata senectus.
Seneca, Herc. fur.:

Iners senectus adiuuat baculo gradus.
uide si hunc locum habuit ob oculos Columbanus. Certe ambo ludunt in ueriuerbio. Inertes existimant dici quasi sine artubus. Artus inertes est Hellenismi quedam species, , sicuti , .

30. Ditis quid prandia mense. Papias Gloss.: dis, diues, opulentus. Salomo Lexico: ditis, diuitis, singulari numero. Dites, diuites, plurali numero. Infra  ad Fedolium: ditia regna. Idem Salomo: ditia dona, ditissima dona. Ex Statii uersu: ditia dona dabis, quem laudat Priscianus lib. uI. Iterum Salomo: ditior, plus diues, ditiorem, diuitiorem, ditias, pro diuitias priscos dixisse obseruauit Titius, Controuers. lib. Iu, cap. 18.

34. uanosque refutat honores. Salomo Lexic.: refuto, recuso. In Hermeneumatis: refutat, repudiat, respuit. Cicero pro Rabirio: Non modo non aspernari ac refutare, sed amplecti etiam et augere debetis. Sallustius in fragment.: se regibus deuouent, et post eos uitam refutant. Apud Seruium et Philargyrium in Iu Georg. historie ignari, qui aliter hunc locum interpretati sunt. Amenus Enchiridio:

Aestimat accipiens uiua, et terren refutans.
Auctor de Contemptu mundi:

. . . . . Sed non mea dona refutes.
 Glosse anonyme: Sarabaite lingua Aegyptiaca, in Latino dicitur Rennuite, qui refutant abbatem habere, Hieronymus in Agone: Pro me sudasti sanguinem pretiosum, non me refutes.

37. Semper auarus eget. Hemistichion Horatianum lib. I, epist. 2 ad Loll. Auctor de Contemptu mundi:

Semper habere parum Flaccus testatur auarum.
Ob oculos indubie uerba Columbani habuit.

38. Crescit amor nummi. uersus Iuuenalis, satyr. XIu, quem et auctor de Contemptu mundi, et Raymundus Astucius, libro de hominis Pugna, cap. contra usurarios, transcripsere. Ouid. I Fast.:

Tempore creuit amor, qui nunc est summus, habendi.
Sulp. Seruastus:

Crescenti nummo si mage cura subest.

 41. Dum sese nescit amare. Iuuenalis satyr. XII. de Auaro:

Nec amet quemquam, nec ametur ab illo.

42. Seruat cui. Habacuc II, uers. 6, 9 et 10.

47. Marsuppia replet. Salomo in Lexico: Marsuppium, sacculum pecunie. Fuit iste Salomo ex illustri et uetustissima Ramsuuagiorum familia. Fundamenta iecit oppidi amenissimi, quod ab se Cellam episcopi nuncupauit, S. Galli inter et Constantiam; utriusque enim sceptra regebat. Abest id oppidem ab arce Ramsuuag. haud semilapide longius in cuius proxima uicinia in dias luminis huius oras primum exorsus sum; que causa est quamobrem sepius laudo, nec sine affectu, qui quidem et inter diuos relatus sit, cuiusque familia familias tangat nobis adiunctas. Lexicon illud ex uariis uariorum scriptorum Glossis compilatum ante hos DCCC et plures annos. Quo in negotio opera atque magisterio preceptoris Isonis, ut testantur, usus est: nec non Notkeri et Tutilonis,  uirorum doctissimorum. Sed ad Columbanum, an is locum hunc uarronis expressit; et potius marsuppium domini exinaniunt, quam replent? L. III de Re rust. cap. 16.

49. Pascere fruge cauallos. Ad Fedol.:

Pascere pingui farre cauallos.

In Hermeneumatis: Cauo, caballus. uirgilius  Glossis apud Salomonem: Cabonem, equum castratum, quem nos caballum dicimus. Uguitio: Caballus a cabo dicitur diminutiue, id est, uilis equus. Papias: Caballus dictus, quia ungula terram cauat, uel a cauis pedibus. Ex Isidoro, lib. XII cap. 1 Etymolog. Ioannes Ianuensis ex Glossis uet.: Cabiare, id est, perforare, a cabo dicitur. Cabo, id est, equus, a cauare, quasi cauo.

50. uoluit sub pectore curas. Fabric. doluit, pessime. Salomo, uoluit, cogitat. uirgilius Gloss. uoluit secum, flagitat secum. Placidus Gloss.: uoluere,  cogitare, disponere, pati, tolerare. In Hermeneum.: uoluit, pectore cogitat.

55. Nigri reserantur limina Ditis. Matthei XIX, 25 et seqq. Infra Fedol.:

Et reserari nigra feruntur limina Ditis.
Quo pacto Theognis in Sentent.

.
Niger, ditis. Ouid. lib. Iu, Metamorph

Ubi sit nigri fera regia Ditis.
uirgil. Aeneid. uI:

Noctes atque dies patet atri ianua Ditis.
Seneca, Agamemn.:

Qui uultus Acherontis atri, etc.
Statius, lib. II Thebaid.:

Nigrique Iouis uacua atria ditat
Mortibus.
 Lexic. Greco-Lat. , Ditis. Salomo: Ioui Stygio, Diti. Idem: Diti, inferorum deo. Uguitio Gloss. Dis, ditis, id est, Pluto, a ditando, quia nostris mortibus orbem suum ditat. Solet ut plurimum addi pater. Philoxenus Gloss. et Salomo: Dis pater, ditis qui et Pluton, quem pete regem inferni fuisse fallunt, leg. uolunt. Antiquitus Dispiter, quod cum grammatici nequirent capere, mutarunt in Diespiter, ut multis rerum argumentis alibi euinco.

56. Pauperibusque piis. Matthei u, 3; Luc. uI, 20; Iacob. Epist. cap. II, 5.

57. Temnere diuitias. Luce XII, 15 et seqq.

58. Quisquis amat Christum. Ioannis XIII, 15 et 21. Infra in Monostich.

61. Cecinit uox talia uatis. Quis iste uates seu peta fuerit scire non liquet. Testatur ill. Scaliger hos uersus in ueteri scheda Iacobi Cuiacii reperisse, quasi ex iusto opere forent excerpti, Auson. lect. I, II, cap. 29. Non esse Ausonii recte indicauit, non Prisciani. Quippe quos postremos petas aut non legisse uidetur  Columbanus, aut non uidisse. Et primam autem publicationem non Scaligero acceptam, sed uero Georgio Fabricio debemus, uiro de re litteraria preclarissime merito. Is princeps inter Christianos euulgauit petas. Inde in S. S. Patrum bibliothecam coniecit Magarinus de la Bigne: a quo Canisius accepit Henricus. Erroris in eo funis ducta, quod ad Hunaldum retulere que Setho missa fuit.

63. Cum tempore cuncta trahuntur. Imitatur Maximianum in Eleg.:

Cuncta trahit secum uertitque uolubile tempus.
In quem uersum menda irrepsit, que luen la. Nam pro uertit, legendum est uerrit, ut trahit respondeat.

64. Alternant elementa uices. Fabricius alimenta uices perperam. Rusticus Helpidius de Christi Iesu benef.: conseruant elementa uices.

Arnulphus Lexouiensis de innouatione uernali:

Alternant et opus et opes elementa uicissim.
 Gloss. uet. alternandis, alternis uicibus.

66. Tempora sunt florum. Scaliger legit et distinguit, noctesque uicissim.

Tempora, sed florens retinet sua t. m., dissentiente nostrorum Codicum fide.

68. Tempora gaudendi. Ex diuinis Salomonis preceptis Ecclesiaste cap. III. Ergo Christianus fuit nic peta et Salomonem legit; non affirmo, sed coniicio; confer, et dices me coniectorem.

71. uer, estas. Citat Hieronymus, quasi ex ueteri peta, commentar. in Ezechielem, quam obseruationem principi iureconsultorum Iac. Cuiacio debemus. Epigram. lib. Iu, exstat uersus ad huius exemplar factus:

uer, estas, autumnus, hiems, sunt quatuor anni
Tempora . . .

72. Omnia cum redeunt. Hunc uersum Scaliger non habet, sed superiores tantum decem; haud scio eius lem sit pete, an alterius e uetustis, nam Columbani  non est.

74. Atque domum luctus. Salomo Ecclesiast., cap. uII, 2.



IN EPIST. AD FEDOLIUM.

8. Obsequiorum debita. Salomo Constantiensis: obsequia, officia, beneficia, gratie, memorie. Agretius: consequimur studio, obsequimur officio. Que, uti cetera, Isidorus transcripsit. Different. lib. II. Afranius Priuigno: quam mihi sit grata ipsius obsequela. Basilius episcopus Ammonit.: Quod circa nos parentum fiat obsequium, Christi est beneficium, qui parentes nobis antea preparauit, quorum obsequio nutriremur.

10. Nam uelut estu. Pro estate posuit contra differitatem Fontonis, non tamen sine exemplo. Eustenius descript. Iu tempestatum:

Ac Cereris donis horrescunt arua per estum.
uitalis earumdem descript.:

 Falciferamque deam falces remorantur in estu.
Ubi ex duobus monasterii Ms. aptius legeretur messes. Nam messes dicuntur Cererem retinere, non falces.

Guntherus Ligurini lib. I:

Aestibus aut mediis audisse tonitrua dicat.

16. Letificabit pagina. Epistola. Strabo ad Fulgentium:

Quin potius monuit sancti quod pagina Pauli.
interdum significat librum. Prudentius hymn: Corde natus:

Quem Prophetarum fideles
Pagine spoponderant.
Est hic Prudentius, non Aurelius ille clemens, uir consularis et mellitissimus: nec Tricassinus ille episcopus, sed preceptor, quomodo mihi persuadeo, Walafridi Strabi, abbatis Augiensis. Doctus id dico ab ipso Walafrido.

 20. Munera gaze. Cyrillus Lexico Scripture: , . , . Salomo Lexico: gaza, thesaurum. Gaze dicuntur diuitie, lingua Persarum, a Gaza, oppido Grecorum, in quo olim Persarum rex diuitias congesserat uniuersas. Gazofilacia in Ezechiele cellule parue sunt, ubi thesauri reconduntur. In ueteri uero translatione pro gazofilacia, pastoria habetur.

24. Quod sapientum lumina cecat. Moyses Exod. XXIII, 8; Deuteron. XuI, 19; Salomo Prouerb. XII, 11. et XXuIII, 19; Syrac. XX, 29, et XLI, 16. Alexander, peta uetus:

Muneris arguitur accepti censor iniquus:
Munus enim a norma recti distorquet acumen
Iudicis, et tetra inuoluit caligine mentem.
Claudianus alicubi:

Insidiosa tuos alienent munera sensus.
Unde id discas licet, lumina de intellectu dici, quo pacto uidere est intelligere; scilicet oculos  esse lumina, Alexandro acumen. Salomo: Lumina. Oculi ideo dicuntur lumina, quod ex his lumen manat, uel quod initio sui  clausam teneant lucem, aut extrinsecus acceptam uisui preponendo refundant. Scribit Augustinus in Ioann., usitatum fuisse apud ueteres iurandum: Sic uiuant lumina mea; Grecis . Homerus Odyss.:

, .
uidendi Eustachius et Didymus. Synesius hymn.:

, .

26. Ignis flamma. Hebreis solens est coniungere uoces idem significantes. Osea cap. uII, 6: mane ipse succensus quasi ignis flamme. Imitati eos qua Greci, qua Latini, . Actor. uII, 30. , II ad Thessal. I, 8. Iter uie Lucretio et Apul., tela sagitte, aura eris, etc., eidem Apuleio. Iura legum Columbano paulo post.

30. Carmina multis suggerit. Columbanus infra:

 Suggero uanas linquere curas.
Salomo in Lex.: suggerit, suppeditat, subiicit, prebet, subministrat, exhibet, largitur, prestat, ministrat, aut insinuat. Interpretatio sermonum de Regulis: suggestionem, supplicationem, indicationem, suffragationem.

37. Exstitit ingens causa malorum. Res est proletaria, uidendi Orpheus, Apollonius, Flaccus, et Catullus in Argonaut. Dares Phrygius, de Excid. Troie; Iustinus lib. XLII; Apollodorus Atheniensis; lib. I, biblioth.; Eusebius Chron.; Augustinus de Ciu. Dei, lib. XuIII, 13.; Nicephorus Callistus, Eccles. hist., lib. uII, cap. L.; Greci scholiaste passim, cum maxime Aeschyli, Sophoclis, Lycophronis et Pindari. Columbanus uelut rem gestam Fedolio proponit. Fabulam interpretantur Palephatus , Diodorus Sic. lib. u, Plinius, Strabo, Hyginus, et Albricus in deorum Imaginibus.

39. Aurea pellis. Plerisque aureum uellus; Manilio  auratum uellus; Catullo aurata pellis; Propertio aurea lana; Ouidio Phryxea uellera; Apollonio ; Callist. . In tribus libris mss. constantissime legebatur ariete, quod ab sciolo correctore est, ne ignorasse uideretur pellem fuisse arietis. Locum prouerbio dedit, apud Grecos ; Latinos ouis aurea, que Euphorbo pecus aurea, de Signis celestibus. Relatus enim inter sidera, pariter Helle, sidus infaustum nauigantibus. Theodolus, eclog:

Triste mari uectis Helle respectus in astris.
Ita reposui, cum uulgo legeretur Helene. Exemplo inepto, nam illa Ponto nomen dedit, non alio atque Icarus casu.

44. Tribus deabus. Iunoni, Palladi et ueneri, propter pomum aureum in cenam ab Eride missum, cui inscripserat: . Auctor Lucianus Dialog. Panop. et Galenes. Consulendi Dares Phryg.  de Excid. Troie; Euripides Hecuba et Troiad. Ouid. epist. Paridis; Strabo lib. XIII; Augustin. de Ciuit. Dei, lib. III, cap. 25; Cyrillus Alexandr. prefatione ad Euoptium contra Theodor. Cyri, Coluthus in Helene raptu, preter alios multitudine innumerabiles. Tanhuser, eques Germanus proinde doctus atque strenuus, carminibus et fabulis apud nos concelebratus. Addam uerba antiquitatis Germane gratia.

In eleganti et aureo carmine:

uenus ein apsel wart gegeben
Dauon hub sich michel not
Darumbe gab Paris sin leben
Da lay och Menelaus tot.

46. Populauit. Inflexio antiquaria, nec infrequens huic euo. Salomo: populant, auferunt, predantur. Cicero de iis que pluribus modis dicuntur: afflixit, prostrauit, oppressit, elisit, euertit, populauit. Libellus est non ineptus, nec nuperi scriptoris. Ciceroni ascribunt tres uet. Cod., et Salomo in Lexico. Accius  Astyanacte: qui nostra per uim patria postulauit bona. Cecilius Asoto: iamdudum depopulat macellum. Similiter Plautus et uirgilius, quosque notarunt Marcellus, Diomedes, Priscianus et Eutyches.

49. Dorica pubes. Salomo: Dorica castra, Grecorum castra. Dorica una est de linguis Grecorum, quam habent Aegyptii et Syri.

53. Impia quippe Pygmalionis. Qui Sicheum patruelem ante aras occidit. uirgilius I Aeneid.:

   . . . . . Ille Sicheum
Impius ante aras atque auri cecus amore
Clam ferro incautum superat, etc.
Adeundi Seruius, Tib. Donatus, et Sabinus, Iustinus lib. XuIII, Lupus Ferrariensis epist. 34 ad Alcuinum.

57. Sic Polydorum hospes auarus. Polymnestor, uirgil. III Aeneid., Euripides Hecub., Plutarchus Parallel.

64. Non Iouis auri. Paret Columbanum antiquitatis  fuisse apprime studiosum, qui perpetuo uetustescat. Enim Iouis in casu recto cascum est, Cecilio, Accio, Ennio, usurpatum. Tamen inueterare Casellius uindex studuit eumque secutus Priscianus lib. uI. Suidas: . Uguitio Gloss. A Iuuo dicitur Iouis, huius Iouis, et Iupiter Iupiteris uel Iupitris; antiquitus enim ita declinabantur nomina ista. Imperite a Iuuo, quod est ab Hebreo [Figure: [Hebrew Text] 1Kb] , Iehoua, ea crasi qua et Iosua pro Iehoschua, et Iudeus pro Iehudeus. Nec Iupiter est iuuans pater, uerum Iouis pater, Grecis : ad quod exempli Marspiter est, Mars pater; Dispiter, item Dis pater. ueteres quidam Christiani, considerata nominis ui atque dynami, ab eo non abhorruere. Inscriptio Romana: QuI SE QuIETIORI. S. PERFECTIORISQuE uITAE DESIDERIO. EX. NEGOTIIS. CIuILIBuS. IN. QUIBuS. FuERAT. CuM LAuDE. uERSATuS. IOuIS. OP. MA. BENEFICIO. DuCTO. HIC. IN. SPE. RESuRRECTIONIS. QUIESCENTI. LOCuS. PuBLICE. DATuS. EST. Apud Gruterum  pag. 1050.

65. Fluxit in imbre. Ansa duplex huic fabule, uulgaris et philosophica. Illa ex communi loquendi consuetudine nata, cum multas diuitias imbres appellamus; imbres aureos dixit Cresconius Corippus, peta non inelegans. Synesius hymn.:



Deinde Iouem multi ex philosophis, presertim Stoici, arbitrati sunt era, quo de imber aut pluuia decidit. Hinc Iupiter pro imbre. uirgil. II. Georg.:

Et iam maturis metuendus Iuppiter uuis.
Habes figmento argumentum. Nempe Iupiter, qui Danen auro corrupit, mutatus in imbrem aureum, fingitur quia pluuia generatur in ere. Que causa cur Hedillo appellaretur apud Atheneum lib. uIII, qui uulgo et , Latinis Pluuius. Meminit fabule Cyprianus quoque epist. II, ad  Donat.: exprimunt Iouem illum suum nunc aureo imbre defluere. uidendus Donatus in Terent. Eunuch., act. III, scen. u, cuius uersum Augustinus laudat Confession. lib. I, cap. 15: Seruastus in Catalect.:

Sic quondam Acrisie in gremium per claustra puelle
Corruptore auro fluxit adulterium.
Et Theodolus Eclog.:

Etiam tecta super madidus stillauit adulter
uirginis in gremium, Danen corruperat aurum.

66. Sed quod adulter. Eamdem , extra modo memorato, tradunt Horatius lib. III, od. 16; inibi Acron et Porphyrius; Ouid. III Amor. uII; Paulus Silentiar. in Anthol.; Epiphanius Ancorato; Lactantius lib. I Institut.; Augustin. de Ciuit. Dei, lib. XuIII, cap. 13; Natalis comes, lib. II, cap. 1; Pet. uictorius, uar. Lect. lib. I, cap. 15.

70. Iuraque legum. Cyprianus dixit iura legesque, epist. II. ad Donat.: uidere contra ius legemque  nascendi patientiam inceste turpitudinis elaboratam. Ita ex u. l. Achonensi restituendum puto. Cato apud Carisium, lib. I: iurum legumque cultores Plaut. Epid. act. III, scen. 6.:

   . . . . . Qui omnium
Legum atque iurium fictor conditor cluet.
Corn. Seuerus in Obit. Cicer.:

uindex ille fori, legum iurisque togeque.
Ita uet. lib. apud Senecam Pat. Suasor. lib. I, Guntherus lib. I:

uindicet et tantam iuris morumque ruinam.

71. Fasque fidesque. Aliis ius fasque formulam notauit Sauaro musteis ad Sidonium comment. lib. II, epist. XIII.

72. Perfida coniunx. Eriphyle Sulp. Seruastus:

Sic latebras Eriphyla uiri patefecit, ubi aurum
   Accepit turpis materiem sceleris.
 Theodolus Eclog.:

Uxoris stimulos luis Amphiare sacerdos,
Pectore flagrantis dum splendet bacca molinis.
uide, si nosse cupis, Stephanum de Urbib.; Pausaniam in Beot. Plutarch. in Parallel.; Diodorum Sicul., lib. Iu, cap. 6; interpretem Iuuenal. sat. uI; Lactantium in II. Theb. Statii; Hieronym. aduers. Iouinian. lib. I.

73. Hectoris heros. Homer. Iliad. XXII; uirgil. I. Aeneid.; Dictys Cretensis. lib. III; Iustinus Martyr, Orat. ad Gentiles.

78. Nigra feruntur limina Ditis. Charontis. Philoxenus Glossis; Ditis, . Gloss. uet. Carus, nomen hominis auari, qui transportare dicitur in infernum. Apuleius Miles, lib. uI: Ergo et inter mortuos auaritia uiuit? nec Charon ille, Ditis pater, tantus Deus, quidquam gratuito facit; et pauper moriens uiaticum debet querere, etc. uidendus omnino Isidorus Orig. lib. uIII. Ritus Gentilium superstitiosus,  nummum mortuis in os imponere, Charonti portorium et naulum, qua super re Lucianus dial. Mercurii et Char. Item de luctu Plutarch., Collectan. Iuuenal. sat. III. Ibidemque interpres, Plautus Penul. Arnobius lib. u. Inscriptio Camerinas: INFERNO. PLOTONE. CARAE. OXORI. PROSERPINAE. TRICIPITIQuE. CERBERO. MuNuS. MECuM. FERENS. DAMNATAM. DEDO. ANIMAM. Portorium illud absolute interdum . Hesichius: : aliquando . Idem: , . : quam uocem ex Plutarcho et Suida restitui, cum uulgo legeretur , ; et Suidas ita scribit: , , . Antiphanes:


    .
 Apud Stobeum serm. 1: Ecce ait, et omnes ingeminant. Quid ergo sibi uult Aristophanes, cui , Acheronticum pretium? In Ranis:


, .
Scholiastes: , . Non expedio, nisi si melittutam cum obolo forte confudit. Fedissima superstitio, cuius superant hodieque apud Allobroges reliquie, nam mortuis aurum in os ponunt pro pena purgatorii . Eadem superstitione donatos Morauos quoque confirmauit mihi Albertus a Bukuwka, Eywanowicii et Iornsdorfii Domin., quo apud Allobroges utebar perfamiliariter.

96. Desine nummis addere nummos. Si a mortuis surgat S. Columbanus, et nunc sacerdotum luxum atque auaritiam uideat, quid, putas, dicturus sit? Nimirum quod B. Wolkuinus abbas Scidichenbachens.  homil. de Zizania et sem. contra cleri uitia: Rara auis in terris hodie canonicus a canone uite. Unde ergo? Audi unde: est namque canon uite, ut dictum est; est et canon pecunie, uidelicet alicuius pensionis certe, unde solet dici: Solue mihi canonem meum, id est, pensionem meam, hoc est, statutam pecuniam meam. Eia ergo, o canonice, inueniamus canonem tuum, a quo deriuaris, id est, a canone pecunie, non a canone uite, id est, a canone regionis, non a canone religionis, etc. Notata horum auaritia ab omni euo, pariter monachorum, quorum idem institutum, eadem olim professio. Commemorabilis est imperatoris Chunradi, eo nomine primi, historia, quam in annalibus monasterii S. Galli reperi. Is ubi, relicta Italia, ad monasterium per Alpes deflexisset Reticas, sisti sibi pueros nobilium imperauit, manuque marsuppio iniecta, ac bellaria uelut depromens, labris singulorum aureos nummos immisit. Hoc ceteri cum digitis excerperent,  unus quidam haud satis imperatori fidens, monete offensus scabricie, extemplo nummum exspuit; quo imperator animaduerso: Hic, inquit, si uixerit, bonus monachus erit. Prudenter dictum innuit monachorum in numero non habere se, qui auri amore allicerentur. Simile quiddam refert Chunradus Fabariensis in casibus monasterii, quod quia eodem pertingit, ascribam. Chunradus, abbas monasterii, in aulam ascitus a Friderico imperatore, tertianam excusauit. Quem cum forte offendisset Hainricus rex, imperatoris F., Iocosa quedam uerba eructauit in hunc modum: Domine abbas, necessariam adinueni uestre infirmitati medicinam. Accipiatis pro antidoto quadringentas argenti marcas, credo enim quia receptatione tali potiti, a tertianis febribus poteritis continuo liberari, etc. Quo loco satis festiuo non dubium quin taxare rex uoluerit abbatis illius auaritiam.

119. Troiugenarum. Lesbiorum, qui uniuerse olim Troadis imperium obtinuere. Auctor Strabo.

120. Inclinata uates nomine Sapho. Salomo in Lex:  Saffica metra, que Saffo mulier edidit, atque inde ita uocata. Adeundus Terentianus, Atilius Fortunatianus, Diomedes et Hephestio. In Mss. Diomedis, Rufiniani, Seruii, et Clementis uocatur Adonium; in Excusis Prisciani et Mauri Adonicum. Huiusmodi carmen exstat apud Bethium lib. I de Consol. philosoph., et aliud inter hymnos ecclesiasticos, apud Alcuinum epist. ad Eulaliam, Walafridum, Notkerum Balbulum, denique Metellum Tegernscens, in Quirinal. Usus eius plurimus olim apud comicos Grecos, sed et ceteros. Latini epichor ambico fere trimetro subiungunt, que uideri causa potest, cur ipsum quoque fuerit pro choriambico acceptum. Exempla apud Horatium et Senecam tragedum obuia sunt. Porro ipsius Sapphus Lyrica, post Ful. Ursinum, collegit et Latio donauit Hen. Stephanus. Sunt uero penes nos, necdum, quod sciam, publicitus uisa, que cum Deo uolente, pariter Alcei, in usum aliquando producemus.

 131. Dactylus istic incipiat pes. Hephestio: . Supra uersus bipedalis, Grammaticis dimetrum catalecticum, Grecis et , ut scribit Hephestio Terentianus, lib. II. Eius, quod metrum uocatur , eo quod duos pedes heroos tantum recipiat, dactylum et spondeum. Sapho dicitur carmen composuisse continuum numerum per Syllabarum, id est . Alcuino carmen senario numero nobile, non quod senis syllabis constet, uerum quod hexametro uersu frequentetur. uerba eius epist. ad Eulaliam Caroli M. filiam: Hoc carmen tibi cecini senario numero nobile, qui numerus perfectus est in partibus suis, te optans esse perfectam in sensibus tuis. Hinc disce quamobrem Fedolio miserit uersus istos. Subnectit dein: Cuius numeri rationem, sicut et aliorum sapientissimus imperator tue perfacile ostendere potest sagacitati, cuius mentis miranda est nobilitas, etc. Quippe Carolus M., peta insignis euo suo, qui plusculos fertur uersus scripsisse  Latine, Grece, Germanice, quos tempestati nostre fatum inuidit.

156. Qui sine fine, Aeternum., hymn. ecclesiast.:

Qui exstas rerum omnium
Sine fine principium.
Theodolus Ecloga:

Cui tres persone tria nomina sunt sine fine.
Prosper Aquitan. lib. I. epig. u.:

Ne sine fine habeat debita pena reos.
Ambrosius, siue is Gregorius Magnus sit, pro eo dixit, omni fine, feria uI, ad Laud. matut.

Omnique fine temporum
Purgata seruat pectora.
Hebreis in finem, in quodam psal.: Exsurge, et ne repellas me in finem.

163. Nunc ad Olympiadis ter senos. Alt. Ms., ter sene. Olympias, lustrum, id est, quinque annorum  spatium. Sidonius Apollinaris lib. IX, epist. 12: Postquam in silentio decurri tres Olympiades. Raban, Martyrol. uIII Kal. Octob., de solemni episcopo: tres Olympiades gerens in episcopatu de hac luce migrauit ad Christum.

Ouidius:

In Scythia nobis quinquennis Olympias acta est,
   Et tempus lustri transit in alterius.
Salomo in Lex.: Olympias apud Grecos constituta apud Elidem, Greciam ciuitatem, eius agentibus agonem et quinquennale certamen quatuor mediis annis uacantibus, et ob hoc Elidum certaminis tempus Olympiadem uocauerunt, quadriennio in una Olympiade supputato. Demetrius Triclinius in Pind. od. II. Olymp. . Et peruetus scholiastes, si uictorinus sit seu Didymus, in od. X ad illa Pindari uerba:

   
,
 annotat: , . Nunc ergo Columbanum, si putes anno etatis XC, reperies uersus istos composuisse. Ita maximo natu scriptor, quem cum summa grauitas, tum mira sanctitas semper comitate sunt, extrema senectute diem obiit supremum. Martyrol. Romam. XI Kal. Decemb.: Multis uirtutibus clarus quieuit in senectute bona. uiola sanctorum: In senectute bona et sancta obdormiuit in pace.

164. Fugit irreparabile tempus. Hemistichion uirgilianum ex X Aeneid.

165. uiue, uale letus. An mutuatum a Persio sat. u: uiue memor lethi, et Horatio sat. uI, lib. II. An est formula Horatiana. uiue, uale. In epist.?  Ouidius III de Arte amandi:

uenture memores iam nunc estote senecte,
   Sic nullum uobis tempus abibit iners.
 Aureum dictum ab alio peta foret in sensu alio dictum. Simile esset sententie Syracidis: Memorare nouissima, et non peccabis in eternum. triste epitheton est senecte suum sibi et proprium. Hinc Iuuenal sat. II:

Sed morte magis metuenda senectus.
Quid igitur Columbanus senectam uocat optatam, extrema epistola precedenti?



IN MULIERES.

Aut uehementer fallor, aut hoc epigramma in Brunichildem scripsit, sceleratissimam Burgundionum reginam. Etenim opera eius et falsis querimoniis impetratum est, ut Columbanus et Bobio monasterio et uniuersa procul Burgundia ab Theodorico pelleretur.

1. Mortale uenenum. . Auctor de Contemptu mundi:

uitat terrenum decus et mortale uenenum.
 Glosse in Histor. ecclesiast., exitiali, mortali. Et in Cassianum: letheo, mortali. Theganus de Gestis Ludouici imperatoris: Illud iudicium mortale, quod ceteris factum est, imperator exercere noluit. Ceteri enim omnes indicati sunt ad mortem. Guntherus lib. u:

   . . . . . Mortali corpora ferro
Confodit.
Ubi male uulgatum hactenus mortalia, quod et Christoph. Pflugius obseruarat. Eo significatu uirgilio uulnus mortale, XII Aen.; Apollonio Collatio, Mortalis Enyo, lib. III Excid. Hierosol.; Cypriano, mortale crimen est, quod posterius ab Ecclesia mortale peccatum. In lib. Meditationum cap. 11: Conserua me ab omni mortali peccato, quem librum qui Augustino Hipponensi tribuunt ne illi Afrum episcopum non norunt. Trithemius Anselmo Cantuariensi assignat: quo argumento non queo diuinare, nam eius non esse euidenter euincunt scripti nostri  codd. in quorum uno nomen auctoris non prescribitur; in altero, recenti et nupero Augustini nomen adest; at sunt nobis Anselmi Meditationes, in quarum preloquio testatur omnes suas inibi orationes congessisse. Sic enim scribit: Anselmus, indignus episcopus, reuerende comitisse Mathildi salutem. Placuit Celsitudini uestre ut omnes orationes quas diuersis fratribus secundum singulorum petitionem edidi, sibi mitterem, etc. In edit. Coloniensi carmen de Gloria et gaudiis paradisi, quod est cap. 26 ad Petrum Damianum, Anselmi supparem, auctorem refertar; uirum pium et doctum scripta loquuntur. An totius libri fictor conditorue? an est Augustinus Anglorum apostolus, ut quidam contendunt? Ille potius.

2. Quod mulieris habet. Euripides Pheniss.:



.
Seneca Hippolyt.:

 Sed dux malorum femina, et scelerum artifex.
Propertius lib. II, eleg. 8:

Sed uobis facile est uerba, et componere fraudes:
   Hoc unum didicit femina semper opus.
Tibullus lib. III, eleg. 4:

Ah! crudele genus, nec fidum femina nomen!

3. Collatum uite. D. Paulus I ad Cor. XX, 21: , , . Quid iam? num Paulum falsimonie conuincit Columbanus? Caue, caue cogites. An uidit ad cap. I Geneseos? Nihilo magis. Quid ergo? num ad Canticum canticorum Salomonis? Multo id quidem minus. uerum idem dicit quod Paulus, et cum eo Patres plerique omnes. Audi, ne longius abeamus: auctorem de Contemptu mundi, uirum sanctum et  oppido pium. Is tibi, Adamum peccatorem cum Christo redemptore contendens, tandem effatur:

Femina causa fuit humane perditionis;
   Qua reparatur homo femina causa fuit.
Femina causa fuit cur homo ruit a paradiso;
   Qua redit ad uitam femina causa fuit.
Femina prima parens exosa, maligna, superba;
   Femina uirgo parens casta, benigna, pia.
Femina prima parens iratum reddidit illum;
   Quem facit esse pium femina uirgo parens.
Eua fuit medium quod homo foret absque patrono;
   uirgo fuit medium quod Deus esset homo.
Si Deus est homo, uult atque potest misereri,
   Quod dedit hoc homini conferto posse Deum.
Postremus uersus est corruptus, quem sic conati sumus restituere:

Quod dedit, hoc homini conferet ipse Deus.
Quod Deus dedit homini Christo, hoc Christus Deus confert humano generi, scilicet misericordiam. Alterum distichon est a Sedulio presbytero in ea, quam  Turcius Ruffus edidit, collatione male Claudiano Mamerto tributa:

Sola fuit mulier patuit qua ianua letho,
   Et qua uita redit, sola fuit mulier.



IN MONOSTICHA.

Si que de Monostichis istis mea mens animi sit exquiras, que res uero propior est, eam rem tibi exponam. Fuit cum ea uix in manus sumerem, ut illico abiicerem, nec idonea tanto uiro existimarem. Ei rei multa argumenta, si opere esset, dicere possem: nam quid in Monostichis, que sententiam perficiunt, otiose iste particule faciunt, quidem, quippe, etiam, que, enim, nam, quas uersus explendi totiens ingeminat? Nonne, tuum animum queso, uolsere magnifice, malum atque infelicem petastrum arguunt? Quid tot earumdem sententiarum iterationes, cum sepicule uersus bis, ter, interim quater, facie uerborum uix mutata, regeruntur? Equidem  isthec erant, et que non tango, que me a suscepta semel opinione deduci non patiebantur: nam illud Canisii argumentum nimis uidebatur . In his duo sunt uersus qui apud Columbanum leguntur: ergo hec sunt Columbani; eque argumentari queam: In Monostichis de Moribus, que P. Pitheus edidit, tres uersus qui isthic sunt leguntur: Ergo Monosticha illa sunt Columbani; quod quam euincat, sciunt illi qui a Zenone uel Chrysippo. At uero, cum curiosius membranam consideraui, non debuit fides eius insuper haberi: ita est antiqua et note probe ut Hartmotus quoque et Ratpertus laudauerint, scriptores octo ueteriores seculis. In ea dubitanter quidem, sed exsertim Columbani nomen prescribitur his uerbis: Incipit libellus cuiusdam et, ut fertur, beati Columbani. Eumdem titulum prefert Codex Frisingensis ex nostra membrana descriptus. Preterea ubi cum illis ad Hunaldum et Sethum contendi, uix reperi lac lacti et ouum ouo, quod dici solet, magis simile. Pariter illi ut isti, ex uetustis  petis sunt mutuati, preter quod isti insubidi magis quia subitati nec adamussim politi. Scilicet ex Hypomnematis suis, uti quisque sese offerebat, in usum fratribus exscripsisse, et Monostichis conformasse. Exinde adeo euenit ut in ista diuersorum uersuum congerie, sententias crebro idem significantes, quemadmodum gentilibus ex petis coniecerat, imprudens inculcaret. Idem uidemus Octauiano, distichorum que Cato inscripsit collectori accidisse; quo in peta diligenter Columbanus fuit, uersusque forma atque uerbis paribus exscripsit plurimos. Quod ad particulas, uidimus petas, qui suo se iudicio felices arbitrabantur, uirtute illarum non infrequenter abuti. In mundo est exemplum eiusdem Octauiani quem Columbani magistrum si salutes non erraueris. uersus est Catone seu Distich. lib. I:

Cumque mones aliquem. . . . . . .
Sed nolo pluribus: summam rem complexus sum.

 1. Hec precepta legat. Octauianus, initio lib. Iu:

Hec precepta tibi semper releganda, etc.,
et principio lib. III:

Hec precepta feres, etc.
Probant tibi ista que dico, Columbanum monosticha sua edidisse ad Octauiani disticha?

2. uirtutum titulis. Isambardus diaconus in Charta traditionis, quam Wago contulit monasterio: Cuius uite uirtutum titulis claruit. Arnulphus Lexouiensis epitaph. Mathildis imp.:

uirtutum titulis humani culmen honoris
Excessit mulier.
Quod seq. carm.:

Egregia uirtutum laude coruscans.
Papias Gloss.: Titulus dicitur inscriptio, uel signum laudis et honoris, siue laus.

5. Christo socius sine fine uideri. Interpretatur Salomo  in Lex.: Sine fine, sine modo, sine intermissione. Sidonius l. uI, ep. 4: Apostolatui tuo sine fine debetur, etsi absque intermissione soluatur. Marcellus: Infinitio, quasi sine fine et indefinitio. uetus peta, siue Petronius sit, ut Binetus uult, an alius, in Phalecio:

Sed sic, sic sine fine feriati.
Ouidius in Epistol.:

Si noceo quod amo, fateor sine fine nocebo.
Et de Ponto:

. . . . . uigilantque mei sine fine dolores.
Petrus Diac. de notis: IN. HC. MM. S. P. SN. FN.: In hoc monumento sunt pecunie sine fine.

6. Impleat ipse Dei, etc. Sententia huius uersus a nemine quam ueteri uerbo Germanico commodius explanari potest:

Swan wir io daton, swas wir io slton
Alsus datch druhtui, swas wir wolton.
 Xystus Sententiis: Ea debes uelle que et Deus uult.

uotum, , uoluntas. Isidorus Sent. de Summo Bono l. III, c. 51: Plerique apud iniquos principes necessitate magis quam uoto mali existunt. Persius, sat. 5:

uelle suum cuique est, nec uoto uiuitur uno.
Auctor de Contemp. mundi:

Ergo tu totis contemnens infima uotis.

uotum Dei, uoluntas, preceptum, mandatum Dei. uota hominum, preces. Xystus Sentent., Rufino interprete: Oratio uel uota pigri, sermo uanus. Auianus Cita o. mss. l. Fabulis:

Disce tamen pigris non flecti numina uotis,
   Presentesque adhibe, dum facis, ipse deos.
Ambrosius hymn. in Aduentu Dom., ad uesp.:

Exaudi uota supplicum.
 Ita o. l. u.; quos temere mutarunt qui metro uolebant opitulatum. Hymnus qui Hilario attribuitur  de Purif. Marie uirg.:

Tu libens uotis, petimus, precantum
Regis eterni genitrix, faueto.
Waldrammus ad Salom. episcopum:

Si duo de uobis uotis concordibus, aiens,
   Implorat aliquid, hoc pater ipse dabit.

10 Corporis exsuperat uires prudentia mentis. Salomo, Prou. XXI, 22; Auctor Sapient. uI, 50; infra uers. 117 et seq.; Phocylides Nuthet. Titinnius Setina: Sapientia gubernator nauem torquet, non ualentia.

14. Demonas aduersus. uersus confusus et hyper baticus, cuius ordo: Oratio est magna uirtus aduersus demonas. Consimili hyperbato laborat uers. 46.

 16. Nimia et quecunque uoluptas. Est apud Octauianum hodie deprauatus. Columbanus meliores codices secutus est, sed et Planudes, qui uertit:

.

17. Tu dare ne claudas. iehsu Sirach. c. Iu, u, ult.; Innocentius III papa de miser. human. Condic. c. 42. Pro quorum uerbis locus hic corruptus est. Ms. Leodiensis, unde princeps dedit Delrio Althelmo episcopo ascripta, habet In dare; impedio melius, ad imitationemque Grecorum, qui gerundiis  carent. In dare, ; in prendere, . Sensus est: Noli manus in dando clausas, in accipiendo gestare passas. uerba itidem, infinita maxime, uice nominum ponere, Graiis quam Romanis solentius. Terent. Phorm. act. Iu, s. 4:

Aruspex uetuit ante brumam autem noui
Negotii incipere.
 Ita u. ll. pro inceptionem noui negotii. Persius: Scire tuum nichil est. Idem: uelle suum cuique est. Hos emulati sunt Ecclesiastici, qui perpetuo Grecisant. Eugenius, episcopus Toletanus, orat. ad Deum:

Sic bene uelle queam, quo prauum posse recedat.
Iuuencus, lib. I:

Sufficiat uoluisse tuum.
Dracontius, Hexem.:

uelle pares et nolle pares, stans una uoluntas.
Columbanus epist. 1: Nihil tibi prodest ascendere quod ascenderis.

18. Semper in ore tuo. Idem, nec aliud, ingerit u. 124 et 125.

23. Quisque dies uite est. Ex Octauiano l. I, dist. 33. Horatius l. I, ep. ad Albium:

Omnem crede diem tibi diluxisse supremum.
 Betius ex Seneca:

Omnis dies uelut ultimus iudicetur.
Alcuinus ep. 36, ad Altampetram.

24. Quod dare non possis. Leod. ms., non cogites, adumbratus uersus ex Octauiani dist. 25 lib. I.

26. Octenas studeas. Hodie septem tantum principalia numerantur uitia, at ueteres octo. Theodulphus Aurelianensis, epist. ad Clerum: Octo sunt principalia uitia, sine quibus uix ullus inueniri potest: est enim gastrimargia, hoc est ingluuies; secundo fornicatio, tertio accidia siue tristitia, quarto auaritia, quinto uana gloria, sexto inuidia, septimo ira, octauo superbia, etc. Ita Euagrius ad Anatolium: De octo uitiosis Cogitationibus scripsit; S. Nilus, De octo uitiosis Affectionibus; Abbas Serapion, De octo principalibus uitiis, apud Cassianum, Collat. lib. u; Ioannes Climacus, de Scala paradisi, grad. 13, 14 et seq. Denique Nicolaus Dinkelspule ueteres quam nouos imitari maluit:  nam ante hos ducentos annos librum De octo uitiis capitalibus composuit opposito alio De octo Beatitudinibus, de quibus et Chromatii episcopi sermo circumfertur. uicimus iam, Canisi, et magni Delrionis petitus pugilice atque athletice clusimus.

27. Quadriga repleta salutis. Hellenismus est . Qui loquendi modus Latinis non est inusurpatus. Symmachus l. I, ep. 13: Quem domini nostri Gratiani celestis oratio bone spei et hilaritatis impleuit. Sed preferenda mihi Leod. cod. lectio, repleta triumphis. Christiani morte superata, uictoque cum satellitibus diabolo, dicuntur eos triumphare, preeuntibus angelis, ad Capitolium ascendere celeste, ubi alba sui ipsorum uictima mactata, in aula maneant gloriosi. Augustinus, de uerb. Apost. serm. 3. Prius equetur pugna, ut aliquando sit uictoria: nouissima enim inimica destruetur mors, cum corruptibile hoc induerit incorruptionem, et mortale hoc induerit immortalitatem. Premeditamini  uerba triumphantium: Ubi est, mors, contentio tua? Triumphantium ista uox est, non pugnantium, etc. Hieronymus, lib. Iu in Matth. c. XXuII: Angelus uenit custos sepulcri Dominici; et in uestitu candido signat gloriam triumphantis: templum, indeque mactato tauro albo domum redirent: docent non uno in loco Plutarchus et Plinius.

28. Lingua suos habet frenos. Par gnome uers. 113. Ambrosius hymn. 5, ad primam:

Linguam refrenans temperet,
Ne litis horror insonet.

29. Nisi qui siet omnibus. Leod., qui sit in omnibus. Sed non spernendus temere archaismus: nonnunquam Patres de industria uetustescunt. Mar. uictor. Genes. lib. III:

Nil est quod metuas, heres tuus ille Damascus
Ut fuat.
Dicam alibi.

 30. ueniam non forte meruit. Leod. , ne forte meretur? Ne pro num. Mamertinus, Panegyr. Iuliano dicto: Ne quis Deus uno in anno multiplices fructus agro uni dedit? Ita emendaui: uulgo nec quis. Columbanus interrogando simul negat. Ita infra:

Cui prodest, socio qui non prodesse probatur?
Q. d. nemini. Et post:

Quid peius quam se ut iungat habitator uniquus?
Q. d. nichil. Machales, Interpretationibus: Percontatio est quando interroganti nulla respondentur uel subaudiuntur, ut in Epist. apostoli: Quis accusabit aduersus electos Dei? Subauditur autem heretici uel Iudei. Solent Hebrei in affirmationibus quoque interrogare; eos imitati cum ueteres Romani, tum Noui Testamenti scriptores. Ioan. Iu, 70:  Adeundi interpretes.

31. Qui bona desuescit, , , ut que Hebrei formant in Hiphil. Isidorus Different. lib. II: Consuescimus bona, insuescimus mala, adsuescimus utraque. Eadem Uguitio Gloss. et Auctor Differentie sermonum uetustas. Cicero, epist. ad Metellum: A te id quod suesti peto. Basilius episc. Admonit: Non suescas consuetudines pessimas. Quod ad agnominationem. Ita Maximus, serm. de Ioan. Baptista: Quidam de sapientibus dixit: Bene consuetos pudebit desuescere. Bernardus Clareuallensis: Cum ab his desuescere et ad illa paulisper adsuescere ceperit. Utriusque dissuescere, quod barbari intruserunt nichilo rectius est, atque diffinire pro definire.

32. Non tu, queso, iocis. Ioci, scommata et cauille, Siracho uerba improperii, c. 31, u. ult. Iocularium malum. Terentio scommaticum et sycophanticum. Ambrosius Offic. lib. I, cap. 23: Ioca uidentur dulcia  ac suauia cum tamen a Christiana regula sint aliena. Publius, Mimis:

Amicum ledere ne ioco quidem licet.
Huius generis aliquot recenset Macrobius Saturnal. lib. uII cap. 3, et Aristophanus in Euripidem. Plinius nat. Hist. lib. XXII, cap. 22. Carmen dicitur Psalterium quoque et Canticum. Paulus Sentent. lib. u, tom. Iu, Psalterium, quod uulgo dicitur canticum, in alterius infamiam compositum, etc. Et preced. : Carmen facit non tantum qui satyras et epigrammata, sed illegitimam insectandi alicuius causam, quidue aliud alio genere componit. Ad que uerba Arianus: Is qui in blasphemiam alterius canticum composuerit, uel cantauerit, in eum extra ordinem uindicatur. Hec ad mentem Columbani.

33. Sepius auditu instrueris. Leod. ms., auditu frueris quam uoce salutis, nullo sensu. uult nos ad rei ueritatem plene informari atque instrui, quam prius  ad alios referamus. Nam que dicuntur et creduntur facillime, plena sunt futilitatis summeque leuitatis. Ideo Nigidius apud A. Gellium: uir bonus, inquit, prestare debet ne mentiatur; prudens, ne mendacium dicat. Quamobrem pro instrueris, quouis pignore contendam scripsisse Columbanum instruere, modo imperandi. e longum est. Prudentius, lib. II contra Symmach.:

Incassum arguere, iam Taurica sacra solemus.
Idem Psychomach.:

Imbuere fragilique uiros. . . . .
Rursum Apotheos.:

Cum libet in gelidum flabrare frigore uentum.
Ita ex u. l. restituit Hub. Giphanius, iurisconsultus nostri eui princeps, cui astipulantur duo antiquiss. Codd. S. Galli. Iuuencus lib. Iu:

 Aspicite scribas sublimi sede superbos.
Octauianus lib. I distich. 21;

Non stultum est petere quod possit iure negari.
Iterum distich. 26:

Tu quoque fac simile; sic ars deluditur arte.
Terent. Heautontim.:

Scitum est periculum ex aliis facere, tibi quod est usu stet
Damasus papa de Paulo apost.:

Abnuere sanctos Christum laudasse prophetas.
Sic apud Grecos Orpheus Argonaut.:

.

35. Quidquid largire uidetur, id est largitur. Non debuit mutare Canisius. Positum more Hebreorum,  quibus hec uerba non solum cogitationis sunt, sed etiam rei. Genes. XXXI: Quasi alienas reputauit nos, hoc est, tractauit tanquam peregrinas.---Esdre lib. Iu, cap. 7: ne indigneris eis, qui bestiis peiores indicati sunt. Paulus ad Hebreos, cap. Iu in pr. , hoc est, desit et tarde ueniat. Largio uerbum est ex illis, que tam actiua quam passiua uoce unum atque idem significant, ait Priscian. lib. uII; exempla idem atque Caper suppeditant. Eapte forma populauit ad Fedol. Causes uers. 104. Ulciscere uers. 129:

Iniuriasque tuas in fratrem ulciscere noli.
Lucilius lib. XIu, largi posuit pro largire. Accius Diomede largito. Cato lege Bebia, inlargibo. Non Marcellus, cap. uII.

36. Non opibus. Hunc uersum Octauiano redonauit magnus Scaliger, quem uide lib. II. pro almis promulgauit ipsis. uerum est, aptis, id est, gratis.

 37. Irrideat alter. Leod., derideat, expressum ex districh. 7, lib. III.

Exemplo simili ne te derideat alter.

40. Miseratio blanda, indulgentia. Quintilianus lib. II, cap. 3: Mollis illa educatio, quam indulgentiam uocamus, neruos omnes et mentis et corporis frangit.

41. Nunquam preponis amico. Rescripsi, prepones ex dist. 32 lib. I, et uers. 59. Sic uers. 154: Nunquam dimittes amicum. Ubi erat similiter peccatum. uide uers. 95.

42. Omnia que dicunt. Phedrus lib. III, fab. 49;

Nil spernat, nec tamen credat statim.
Seneca. uitium est omnia credere, uitium nichil credere. Romulus, lib. II Fabul.

Tempore non omni, non omnibus, omnia credas.
Et que sequuntur.

43. Non sibimet quis uiuat. Non quis, nemo, sicut  nequis, nullus apud Plautum. Salomo Lex: non quis non aliquis, nullus, nemo.

44. Non tua sed Christi. Paulus ad Philippens. cap. II, uers. 21.

45. Non te, non mundum. Matth. X et XuI. Marc. uIII. Luc. IX et XuII. Ioan. XII et XuII.

48. Diuitis opprobrium. Amphibolia syntaxeos sensum reddit obscuriorem. Construe: gemitus pauperis est opprobrium ingens diuitis. uide uers. 14.

52. Prestat patientia uitam, martyrium. II Machab. uII, 36. Perseuerantia in rebus aduersis, Sirach. Ecclesiast. II, 1 seq. Constantia usque ad eam que rerum ultima finis, Math. X, 22; Marc XIII, 13; Luc XXI, 9.

53. Te feritate magis fac. moder. Interpretem adduco, uers. 8.

Sint tibi pacifici magna dulcedine mores.
Moderatio est humanitas cum grauitate coniuncta.  Salomo: moderatio, temperamentum, communitas. Gloss. uett., grauitas, modestia. Ei aduersatur feritas, que est superba et barbara contemptoris hominis ferocitas. Augustinus Anglus, an Petr. Damianus, Meditat. cap. 8: Eius pietati mea impietas, eius modestie mea peruersitas, et mansuetudini donetur ferocitas. Magis clarum feritate, id est, clariorem seu commendatiorem te reddet quam austeritas et inhumanitas. Basilius episcopus, Admonit.: Ergo magis omnibus diligamus Deum. Demostheni. Walafridus de uisione Wettini, cap. 30:

. . . . . Magis omnibus isti profuit ille loco.

55. Consilio facias. iehsu Sirach. XXXII, 23. Infra uers. 140, quem quasi ex ueteri peta citat Antoninus Florentinus, lib. II, tit. u, uers. 110. Sententia passiua et peruulgata, quam dictarunt primi sapientie magistri, Pythagoras in Aureis; Theognis in Sentent.; Bias apud Stobeum, serm. 3, et Demetrium in Apophtheg.; Isocrates ad Demonic., et ex eo Agapetus  Parenet. ad Iustinianum imperatorem; Thucydides, lib. I; Demosthenes Phillip. I; Sallustius Proem. Catiline. Ab hoc accepere Hieronymus, Lupus Ferrariensis, epist. 33 et 93; Fulbertus prologo uite Autberti apud Surium XIII Decemb.

57. Iuuenis paradigmata rere. Geminus uersus ad Sethum:

Sanctorumque Patrum caste moderamina uite.
Monet, sanctorum Patrum exempla, quibus semitam nobis ad pietatem docendo uel agendo fecere, insuper non habere. , exemplum. Thucydides: . uocabulum probro quoque et crimini tributum. Alc. Auitus ad soror. Luxurie paradigma senilis. Isocrates Parathen.: , . An paradigmenta sunt parabole? Nam he figure apud rhetores sunt affines, atque adeo confunduntur  a Quintiliano et Cicerone, quin Hebrea uox [Figure: [Hebrew Text] 1Kb] mischlii, quo nomine sententias suas insigniuit Salomo, utrumque notat ut idem uelit Columbanus, quod in grauiori negotio monet Basilius Admonit.: Ne fabulosa arbitreris Dei precepta, sed in his semper sollicitum sit cor tuum.

59. Tantum uerba ualent. Eleganter et ita Celsus in l. Labeo 7,  ult. D. de supellec. leg.: prior atque potentior est, quam uox mens dicentis. Hilarius Pictauiensis: intelligentia dictorum ex causa sumenda est dicentis, hoc est, scopo et intentione. Hoc elegantissimum fragmentum Nicolaus citat Lyranus comment. ad cap. XuIII Deuter. Scholastici: uerba accipienda sunt non in eo sensu quem faciunt, sed in quo fiunt. Tertullianus de Resurrectione carnis: Ex materia dicta dirigendus est sensus. Thomas Aquinas: in uocibus uidendum non tam ex quo quam ad quid sumantur. Bethius de Consol. philos. lib. III. Cum Platone sanciente didiceris, cognatos de quibus loquuntur,  rebus oportere esse sermones. Ex Platone simplicius: res debent intelligi .

62. Difficile inuenias. Alcuinus epist. 11 ad Carolum Magnum: ueterum prouerbialis fulget sententia; amicus diu queritur, uix inuenitur, difficile seruatur. Idem ingerit epist. 2 ad Edilredum regem, et epist. 35, et Cangyth. epist. ad Bonifacium martyrem.

64. Quam perdit amicos. Ms. S. Galli, pendit. Leod., expedit. uerissime namque amicorum, ita uti nomen cluet, nemo unquam nimium habuit. Expedit, Petronius satyr.:

Nomen amicitie, si, quatenus expedit, heret, etc.
Itaque uersus non constat; sed uideo Columbanum et eius eui uersificatores leges metricas minus calluisse, uel certe neglexisse. Sic Romulus mediam in uindicat produxit lib. I Fabul.:

Sepe fidem falso uindicat inertia teste.
 Guntherus in Profugat, lib. III:

Ecce profugata, miserabile uulgus ab arce.
Alanum Parabolis uolunt primam produxisse in trahere illo uersu:

Non leuiter corio canis extrahetur inuncto
Sed tenes lapsos esse per errorem. Nam uersus est deprauatus, ad id exempli restituendus: absterretur inuncto. Horatius sat. 5, lib. II:

Ut canis a corio nunquam absterrebitur uncto.
In contrariam rationem peccatum ab aliis. Nam Damasus in beatus mediam corripuit, carm. de Paulo apost.

uersibus his breuiter fateor, beatissime doctor.
In Theatrum Gontherus arg. lib. uIII:

 Cesar, et antiqui theatri procul aspicit arcem.
Itidem in Infidia lib. uI:

Cuius ob infidiam fratres ceruice rebelli
Abiecere iugum.
Dolor seuit in precordiis, quotiens hunc petam in manus sumo, ita male habitus maleque concinnatus est. Exemplis iam productis fors est ut tueri possit uulgaria uers. 31 lectio: sepius auditu instrueris, , quod uim apud Hebreos habet imperandi.

66. Fides dono ditabitur almo. Gloss. in Histor. Eccles. affecit, ditauit. Leodic. ms., probabitur, improbate. Nam sola fides premium fidei accipiet, non opus operatum. Sanctus Cyriacus ad Theophanem: Dico tibi, quia si omnes uirtutes homo operetur, nec recte credat, in hoc loco cruciabitur, apud Sophronium an Ioannem Moschum Prato Spirit. cap. 27.

 67. Leuis non animam torquentis. uersus corruptus. Leod. Leuia non animi torquentis. Que lectura nichilo est expeditior. Suspicor fuisse: Torquendo cura fat. quo pacto uers. 124:

Iustitie et pacis placeant tibi uerba loquendo.
Sic sensus erit planissimus. Leuis spondeum facit. Octauianus libro I, dist. 7:

Constans et leuis, ut res expostulat, esto.
Non faciunt discrimen inter leuis , et leuis . uide supra expedit, uers. 62 et infra conditus uers. 112. In Ligur primam produxit Guntherus arg. lib. IX. Ligur et ingentem.

In bene Wipo panegyr. ad Henricum III imperatorem.

Huc bene uenias, hic omnia prospera cernas.
Nisi si particula, ab librario omissa, postliminio reuocanda, legendumque: huc bene peruenias.

 68. Res seuera quidem. Loco eodem: res te uera quidem, sententia: Modeste cum hominibus uersare, nec temere genus aut opes tuas ostenta; res ipsa, qui sis, semper declarabit, id quod tibi multo erit honestius, quam si lingua tua acres spiritus pascat, quod iactabundum.

68. Noli tu assuescere. Scribo, nolito. Imitatio est Octauiana uers. 110 libri Iu:

Cum homine iniusto nolito manere frequenter.
Modus loquendi frequens bibliorum interpreti.

71. Est non esse quidem. Prestat mortuum esse quam malam uitam ducere. Esse notat uiuere, non esse uixisse. Ita . Hinc frequens Latinis formula fuit pro mortuus est.

72. Mens bona thesauros. Sapientia. Supra uers. 11:

Omnibus est mundi melior sapientia gazis.
Adi Bone Mentis templum Rome.

 73. Tota uirtute tuere. Et hic ex sequenti, et sequens uersus ex isto explicandi. Florentinus lib. III D. de Iust. et Iure: Iure hoc euenit, ut quod quisque ob tutelam corporis sui fecerit, iure fecisse existimetur. Celebre dictum Braside apud Plutarchum: , . . ., , , . Nulla ergo patientia, quin potius homicidium suimetipsius, uim atque iniuriam uite illatam non propulsantis. Cui iniuste qui insidias tendit, occidi impune potest. Lex est Draconis apud Demosthenem, quam Cic. in ea pro Milone, et Paulus sent. lib. u, tom. XXIII repetunt. Ex dictis patet, tota uirtute esse omnibus uiribus, ; nam et Grecis idem quod , . Philoxenus Gloss. uirtus, , , , . Recte et ad uim primigeniam, quam , hoc est Marte, accepit. Salomo in lex.: uirtus, constantia, firmitas, robur, neruorum, uis, uis animi. Infra uers. 134:

 Sit tibi cura tue tota uirtute salutis.
Guntherus lib. uII:

Usque uel ad mortem tota uirtute reniti.
Columban. epist. 2:

Orto sole arescit fenum, et flos deperit.
Sic est omnis inuentus, uirtus cum defecerit. Cyprianus epist. l. u, hec duo robur et uirtus, uelut idem significantia, coniungit. Augustinus Soliloq. cap. 18. In tua uoluntate uirtus est nostre salutis. Et quod Columbanus Regul. cap. 1 dixit ex totis uiribus, id uet. interp. ex tota uirtute, Grece . Marc. XII, uers. 30. uidendus Isidorus Etymolog. lib. XuIII, cap. 22, et lib. uII, cap. 2 de Saluatoris synonymis, que uidetur transcripsisse ex Confessione fidei catholice, quam B. B. Armenius et Honorius uiro illustri Theophilo direxerunt.

 73. Sufferre ualebunt. Sufferri poterunt. Opponitur uersus sequens: que subito aduen. Christianis scriptoribus, huius eui cum maxime, admodum quam solemne fuit actiua ponere pro passiuis. Qua in re Hebreos uidentur emulati, quibus uerba in niphal. et hithpel passione amantur reciproca sumi, Synesius hymn. III:


.

Hoc est: () . . . In hymn. ecclesiastico.

Qui mixta ne confunderent
Aque fluenta deuidens
Celi dedisti limitem.

Lucretius, peta antiquarius ita matri linguarum Hebree propior lib. Iu:

Tenue, locis qui non potis est affigere adhesum.
 Ita omnes libri ueteres et uulgati coniectura, qua ductus est Giphanius, mihi inconiecta est, cum apud alios id exstet figure, et sciam mendorum turbam ex coniectura exstitisse non paruam. Opere est uidisse que doctissimus interpres annotauit in Math. II, XIII et XXI; in Marc. Iu, uI et XXXuII. In I Petri II, et Casaubonus in eumdem Math. II et Acta apost. uII.

79. Cuius documenta flagella. Sancti Galli Ms.: Cuius sunt. Lego cum Leod., cui sunt, ex noto et proclamato uersu:

Felix, quem reddunt aliena pericula cautum.
Et illo Tibulli:

   . . . . . . . Felix quicunque dolore
Alterius didicit posse cauere suum.
Flogella, pericula et afflictiones. Augustinus Sentent. quando homini et indulgentia consulit et flagello. Prosper Aquitan. lib. I, epig. 4:

 uerbere nonnunquam castigans corde paterno,
   Ne cito consumant seua flagella reos
flagellare, castigare, affligere. Waldrammus ad Dadonem:

Pro Domino pugnant, qui nos hoc more flagellat.
fuit Waldrammus iste S. Galli monachus et decanus, qui Salomonis episcopi simul et abbatis nomine carmen hoc ad Dadonem scripsit. Testimonium perhibent ea, que Frisingensi in cod. non sunt, epigrammata. Itaque in possessionem, unde abraso titulo ab Canisio pulsus, sententia abbatis D. Galli restituatur.

80. Omnis paulatim leto. Ex illo Horatii uersu epistol. ad Florum, lib. II:

Singula de nobis anni predantur euntes, etc.

 81. Ante diem mortis. Hoc uero ex Ouidianis:

   . . . . . . . Ultima semper
Exspectanda dies homini est, dicique beatus
Ante obitum nemo supremaque funera debet.
Ad que fors est ut uiderit Eusebius de uita Constantini Magni lib. I, cap. 7: Nobis ueterum, inquit, precepto uetitum est, ne quemquam ante mortem propter uarias et incertas uite mutationes omnino beatum existimemus.

84. Quelibet ex fructu. Lucas Euangel. cap. uI: . Idcirco nichil est mutandum.

86. Quod tibi uis fieri. Matth. uII; Luc uI; Tobie Iu; Abdie Xu. Pertrectata apud Hebreos sententia, quam rabbini in Thalmud suum contulere; quamue Alexander imper., usque adeo dilexit, ut et in palatio et publicis operibus prescribi iuberet, quemadmodum narrat Lampridius. uidendus Lactantius lib. uI, cap. 23, et Epitom. cap. 3. Auctor de uita philosophorum  Socrati, Demetrius Cleobulo Lindio ascribit. Fundamentum fuit unde exstructus tit. Digest. quod quisque iuris in alterum statuerit, ut ipse eodem iure utatur: Porro Columbani uersus quidam D. Galli monachus conatus in uet. membr.:

Quod tibi tu non uis fieri, non feceris ulli.
   Quod fieri tibi uis hoc quoque fac aliis.

Alio prestare. Ita sancti Galli, unde Frisingensis petitus, autographus. Recte, et sic S. Benedicti Regula cap. 4: alii ne facias, et cap. 70: alii ne feceris: in duobus Schobingeri exemplaribus, quibus exstare ueteriora ausim negare, fretus Germanica, que adiuncta, interpretatione, Otfrydi Wissemburgensis, et S. Notkeri tralationibus, ut difficiliore, ita a nobis abeunte magis. Octauianus lib. I, dist. 14:

Plus alio de te, quam tu tibi, credere noli.
Ita quatuor uett. Codd. et Schobingeri Scide.

 89. Teneas et statera iustum. . Stater Columbanus est pondus: statera, mensura que discriminatio mira est et inuisa. Salomo Lex: Statera, que Hebraice dicitur mozene  in his intelligitur que appenduntur, et est gemina ponderum lances equali examine pendens, et habet nomen ex numero [Fort., munere] quod duobus lancis et uno in medio stilo librata pendeat. Idem est trutina Lex Greco-Lat.: , libra, examen, statera, trutina. Ecce est statera: ad quam faciem , ethera, et per syncopen ethra; , cratera; , climactera. Glosse uett. in Esdram: Cratera, patena, siue calix. In Clementem; climacteras, partes celi. uirgilius XI Aeneid.:

   . . . . . . . . . Et aurea uati
Cassida
ad que uerba Seruius: Accusatiuus Grecis pro nominatiuo Latino cassis. Preterea insuper inuertit Columbanus, nam statera primam corripit, et  alteram producit. Exempla sunt apud Statium et Martialem.

90. Non tibi sit modius. Ex Salomone Prouerb. XX, uers. 10.

92. Si tu recta facis, ne cur. Octauianus lib. III, dist. 2: cum recte uiuas, ne cur. Unde patet legendum recte facis ad id exempli, quo bene, male, etc., facere. uulgo putant ueteres e in talibus aduerbiis semper produxisse. Hinc deprauata loca plurima, quibus redintegrandis preclaram operam nauauit doctor noster Giphanius. Ennius lib. IX Annal.:

   . . . . Libertatemque ut perpetuassent
Maxime,
Walafridus ad Lotharium reg.

Recte regas populos generosos atque potenter.
Columbanus uers. 48:

Iudicium restat cunctis certissime factis.
Et uers. 167:

 Cui secreta quidem credas cautissime cerne.
Metellus Tegernseensis Quirinalib.:

Quam male gesserat, impie negans.
Terentius, Hecyr., act. III, sc. 5:

Here Philumenam ad se accersi hic iussit, dic iussisse te.
Here positum pro heri, et constat uersus, si posterior syllaba corripiatur, ita non erit ulla opus emendatione.

97. Diuitias Domini faciet. uers. 179:

Felices faciet natos benedictio patris.
Et uers. 184: plane geminus:

Diuitias addet Domini benedictio plures.
Ubi tamen in omnibus libris, addit legitur, quod quidem est .

98. Felix clementia. uers 196, mitis clementia.  uers. 147, pius et clemens. uide Salomonem, Prouerb. uI, uers. 6 seq.; XXI, uers. 21.

103. Non lata extollant. In Prouerbiis ueterum petarum tribuitur Ouidio; exstat in Monostichis de Moribus epigram. uet. lib. I.

104. Proximus esto bonis. In uet. Mss. inter Octauiana refertur, quem uero in nullo exemplari reperit. Tamen ex eodem laudat Iacobus Magni Sopholog. lib. III, cap. 6, et in peruetustis Schobingeri scidis. Sibi uindicauit idem ille Monostichorum scriptor.

105. Quanto maior eris. Et hunc uersum relatum leges in illis que modo memoraui Monostichis.

106. Cumque alium causes. Adde uers. 83 et Octauianum dist. 30, lib. I. Causandi uox propria in foro ac iudicio. Papias: causari, causas agere, uel reprehendere, calumniari, uel inculpare. Pacuuius Aemorum iudicio: qui sese ad fines esse ad causandum uolunt de uirtute, iis ego cernundi do potestatem omnibus. Locus apud Nonium corruptissimus, comitate mea, uti  adduxi, restitutus, Hieronymus prolog. in Habacuc: causatur aduersum Deum propheta, id est, disputat et quodammodo litigat cum Deo. Columbano culpare, reprehendere. Senece id accusare, in illo dicto: neminem laudaueris, neminem cito accusaueris. Salomo Lex: causare, terrere; causari, consumere, impedire, exigere, detinere, frustrari, ludificari, eludere.

108. Sis bonus atque bonis. Octauianus: sic bonus esto bonis. Atque, particula similitudinis. Tu bonis iuxta, hoc est, pariter uel similiter, esto bonus. uide uers. 153.

110. Cum fueris felix Octauianus lib. I, distich. 18. Hemistichion est Ouidianum in Tristibus.

112. Cathegita uite. Cathegita, doctrix, Octauiano magistra lib. III, dist. 13. uita est nobis aliena magistra. , doctor, monitor: Gregorius Nazianzenus de Basilio: , . Cyrillus Lexico Scripture: , , . uidendus Pollux. Sic mathita Waldrammus  ad Dadon:

   Mathite fido presens didascalus esto;
.

Id est, uita cathegita; per appositionem. Quo loquendi modo Ennodius in epist.: artium magister est instantia. ualerianus de Bon. discipl.: disciplina est magister religionis, magister uere pietatis. Ita uet. Schobingeri Cod. Gregorius Nazianz. :

.

Idem ibidem.

.

114. Sit sale iam sophie. Eucher. Formul. spirit. intellig. sal, condimentum sapientie. uerianus:

Hic sal si dicas id quod sapientia signat.
Glosse uett. in Esdram: Memores salis: pro cibo  posuit sal, uel doctrina. Salomo Lex. Sale conditus, sapiens, aut ordinatus, uel temperatus. In Apostolo; ut sermo tuus sit semper in gratia conditus. Celestinus apud Salomonem: sale conditus, uel moderatus. Augustinus in psalm. LIX: In ualle salinarum; uallis, humilitas est; saline, saporem significant: multi enim, humiliantur, sed uane et fatue in uana uetustate humiliantur, etc. Bonum est ergo sapienter humiliare, etc. Matth. u: uos estis sal terre, etc. Hieronymus, lib. Iu in Ezech. cap. XuI, ad illa uerba: nec sale sulita, recitatis Matthei Paulique uerbis addit: Unde et uulgo sapientes salsi, et stulti uocantur insulsi. Ibidem eodem in loco: Scio me legisse in quodam uolumine de Domino saluatore, quod ipse sit sal celeste, etc., nimirum sapientia Patris celestis.

Conditus omnis. Itane tibi nullum discrimen inter condere et condire? Condita oratio, composita, penultimam corripit. Supra ad Fedol. Condita uersu. Ibidem: condere uersu. Condita, , quibusdam quasi salibus aspersa, producit. Cicer. lib. II de Orat.:  nec grauis oratio neque lepore et festiuitate conditior. Augustinus Confess. lib. I, cap. 11: Signabar intersigno crucis eius, et condiebar eius sale, scilicet Domini. uetus uersus apud ineptum Mamotrecti auctorem non ineptus in XIu Luce.

Sal doctum reddit, sal condit, sal reprehendit.
Brito, qui Carolo Magno uixit, Synonymis:

Conditur urbs, conditur olus, sed conditur aurum.

uers. 116. Crede Deo, et proprios tunc tu. Salomo Prou. III, uers. 6. Menander:

,
, ,
.

Ms. S. Galli:

Crede Deo uero, et proprios tibi dirige gressus,
que scriptura a manu lectoris uidetur.

 117. Lux, timor est Domini. Dauid Psalm. CXI, uers. 10; Salomo Prou. I, uers. 7; Sirach Ecclesiast. I, uers. 13. Infra uers. 175:

Radix est sophie Dominum de mente timere.

118. In Domino sperans. Dauid Psalm. XXXI, uers. 1.

122. uerbum dulce quidem. Infra uers. 201:

Lingua placata sibi multos acquirit amicos.
R. Ioseph Hyssopeus Parops. argent.:

Acquire amicos per benigna uerba.
Illorum emes animam sine ere et auro.

131. Regi est sapientia iusta. Tutilo S. Galli monachus sub imagine sapientie:

O decus imperii, rectrix dignissima mundi.
Wipo Panegyr. ad Henricum III imper.

Est satis exspertum quantum sapientia possit
Que per uim uerbi flectit moderamina regni.

 uidendus Martinus Dumiensis lib. ad Mytonem regem.

135. Quid terrenus homo, puluis. Ex illo Ouidii: Puluis et umbra sumus. Unde Primas suos exedificauit uersiculos:

Cum fex, cum limus, cum res uilissima simus,
Unde superbimus, in terram terra redimus.
Hinc terra pro ipso homine. Eucher. Form. spirit. intell. cap. 3: Terra, homo ipse. Arida, infructuosi homines; puluis, peccatores. Hilurius Pictauiensis in psalm. LX, sciens se in carne quidem, que terra est, degentem. Iunilius Africanus de partib. diu. leg., cap. 4: Et in Hieremia, cum dicit: terra, terra, audi uerbum Domini, terram prouerbialiter habitantes in ea homines nuncupat, Augustinus, lib. II, Locut. in Genes. Et deficit terra Aegypti: terra posuit pro hominibus qui erant in terra. Ibidem: omnis terra adorent te: quia omnis terra dictum est pro hominibus qui sunt in terra. Idem in psalm. XLuI. Illi qui erant dii fortes  terre presumentes de terra, de qua terra? de se ipsis, quia omnis homo terra. Homini enim dictum est: Terra es, et in terram ibis. Hieronymus lib. I, in Esai cap. I: In celo supernas significans angelicasque uirtutes; in terra, mortalium genus; ab is que continent, ea que continentur. Idem lib. II in Habac. cap. 3. In hunc modum et de terra intelligimus: quod qui primum propter imaginem terreni, terra uocabantur, et dicebatur ad eos: Terra es, etc. Walafridus Strabo de carnis petulantia:

O qui munere perditas
Sanasti uitiis tuo
Terras per genitum tuum.

Sic accipiendum illud Christi ad discipulos, Matth. u: uos estis sal terre, etc. Et Ioannis Apocalyps. uI, 11: , ubi recte interpres: de iis qui habitant in terra.

136. Princip. s. p. dira superb. Sirach Ecclesiast. X, 15. Grimoaldus in superbie condemnatione:

 Ex qua peccati caput omne cucurrit et auxit.

Luciferum, primum principemus. Sceleratorum, qui ex re mali nomen sortitus est, in perniciem deduxisse, celoque turbasse creditur. Etiam hodie, ab eo quodammodo quasi fonte, omne humani generis malum defluit. Primas apud Magnum Sopholog.:

Si tibi copia, si sapientia, formaque detur:
Sola superbia destruit omnia, si comitetur.

Raymundus Astucius libro de hominis Pugna:

Ceca superbia destruit omnia culmina morum.
A Primate partim, partim Claudiano de quarto Honorii consulatu.

Inquinat egregios adiuncta superbia mores.

144. Qui Dom. credit, seruat. Ms. S. Galli, credat, seruet, quo pacto loquitur uersu ab hoc tertio:

. . . . . Sors que tibi tradat agendi.
uide tamen Ioann. XIu, 15, et XXI, 23.

 116. Instanter facias. Modianus Synonymis: attente, accurate, accuranter, intente, instanter. Theodorus in uita sancti Magni: Opus suum instanter faciebat. Ennodius in epist: Artium magister est instantia, nouerca eruditionis negligentia.

145. Nec redit unda fluens. Ouidius de Arte amandi:

   . . . . . . . Eunt anni more fluentis aque:
Nec que preteriit, rursum reuocabitur unda;
   Nec que preteriit, hora redire potest.

149. Omnia finis edax. Mors que Horatio, ultima linea rerum est, lib. I, epist. 16. Cicero lib. uI Fam., epist. 21, presertim cum omnium rerum mors sit extremum, quam sic Octauianus: illam que uite est ultima finis.

150. Dominus miserebitur illi. Barbarum est, et quam ecclesiasticis; nemini usitatum. uetus interp. prou. XIu: qui miserebitur pauperi. Hierem. XXX: tectis eius miserebor. Psalm. CIII: misertus est Dominus timentibus se, in uet. liturgia: Miserere nobis.  Ex qua Alcuinus: Tu misericordia mea, miserere mihi. Glosse uet. Kyrie, eleison; Domine, miserere nobis. Auctor de Contemptu mundi: nulli miseretur, dicitur et super aliquem barbarius nimis Augustinus an Damian. Meditat. cap. 6. Et miserere super infirmi plasmatis debilitatem. Exemplo contrario peccauit Gregorius Magnus in miserari, hymn. in diluculo:

Ut Deus nostri miseratus omnem
Pellat languorem.

151. Infer nullatenus benef. Nullo modo de beneficiis utcunque paruis uel cum animo tuo queritari debes. Ouid. Metamorph.:

Neque enim benefacta maligne.
Detrectare meum est.

156. Sic nouus atque nouum uin. Cicero in Lelio de Amicitiis: ueterrime queque, ut ea uina que uetustatem ferunt, esse debent suauissime. Sapiens quidam apud Magnum Sopholog.: uinum nouum, amicus nouus. Atque, particula similitudinis. Ulpianus l. d. de SC.  Sillan.: Ita uindicandum atque in propriis seruis senatus censuit. Paulus l. XXXuI,  3. D. de hered. petit: ita condemnatur atque possideret. Ponitur nonnunquam absolute uers. 106: Sis bonus atque bonis. Nisi si pro altero complexiuo statutum est etiam quoque.

158. Amicus a. d. f. amicus. Nihil est mutandum dictum eo modo atque illud Iuuenalis:

Crescit amor nummi, quantum ipsa pecunia crescit.
Et ille nescio cuius pete uersus:

Pauper amet caute, timeat maledicere pauper.

Non ignara uirgilio figura. uidendus Sulp. uictor de Schemat. lex. Rutil. Lupus, Rufinianus, et in primis Bedas de tropis.

161. Quodque imminet anteuid. Hemistichion Octauianum lib. II, dist. 28. Quodque, quodcunque. Alcinous de uirgil.:

Longe erit a primo quisque secundus erit.
 Ausonius sentent. Pittaci:

Pareto legi, quisque legem sanxeris.

168. Sceleri qui gaudet iniquo. Non laborabit uersus, si legamus scelere. Sueuit e in huiusmodi ablatiuis produci. Prudent. Cathem. Hymn. 19:

O nouum cede stupenda uulneris miraculum.
Lucretius lib. III:

Ut sensus alios in parte quemque sua scit.
Ita libri superiores. Lib. u:

Ex utraque polum parte premere era nobis.

Ita omnes libri tam ueteres quam recentes. Lib. uI:

Preterea magni ex parte mare montis ad eius.
Ita et hic libri omnes manu formisque scripti; in quibus et parilibus locis omnibus Hub. Giphanius parti putauit restituendum. Cui, quia nulla auctoritate nititur, et quam adduxit uero Prisciani, ab eius opinione  discordat, non assentior. Gregorius Magnus hymn. in die Ascensionis:

uersa uice mortalium.

Grimoaldus de Superb. condemn.:

Excussoque pede saliebat poplite laxo.

170. Corripe peccantem. Monet, corrigendum quidem amicum, si peccet; at illico, si nolit obaudire non deserendum nec deiuuandum. Salomo Prouerb. XXuII, uers. 10; Octauius, lib. I, dist. 9. Supra uers. 14, infra uers. 139.

172. Qui fratri ignoscit. Matth. Iu, 14; Marc. XI, 25.

173. Obseruat sapiens sibi tempus in ore. Proba lectio, nec sollicitanda. Supra 150:

Omnis pertractet primum mens uerba loquele.
Quo loci aptius atque commodius legatur omnia pro omnis, quod non nimis quadrat.

174. Spretum sine tempore uerbum. Stultus susque deque habet, quid quoue tempore quidue loquatur.

 Stultus si qua refert, a falso nil puto refert.
Ipsius et uerba nullo sunt pondere digna.

Seneca: Imago animi sermo est; qualis uir, talis oratio. Hinc Socrates, cum decorum adolescentem et diutule tacentem conspicatus foret: Ut te uideam, inquit, aliquid loquere. Scilicet Socrates tacentem hominem non uidebat, etenim arbitrabatur homines non oculorum, sed mentis acie et animi obtutu considerandos. Apuleius principio Florid.

178. Aurum flam. prob. Dauid. psalm. XII, uers. 7; Salomo Prouerb. XuII, 3; Sirach II, 5; Ouidius in Trist.:

Scilicet ut fuluum spectatur in ignibus aurum
   Tempore sic duro est inspicienda fides.
Seneca de diuina Prouident. cap. penult.: Ipse ignis aurum probat, miseria fortes uiros. Matth. uindonicens. in Tobia:

Alea fortune fortes examinat aurum
    In fornace, fides anxietate nitet.

179. Sperate in Dom. Sirach II, 6, seq.; Dauid psalm. XXXI, 1; Isai. XXuI, 8.

180. Pauperis et miseri. Ex sententia Dionysii. de Morib. ad filium: miserum ne irriseris; in Monostich. Epigram. uet.:

Iridens miserum, dubium sciat omne futurum.

Sententia Pittaci apud Demetrium, Ausonium et Sociadem.

183. Diligit in Sophia. S. Galli : diligit en Sophia. Nihil uerius. Christus Sophia nunquam non redamat se amantem, suopte id testimonio Prouerb. uIII, 17: Ego diligentes me diligo. Sophia pro Christo, etiam Patribus. Tertullianus aduers. Praxeam: Hec uis et hec diuini sensus dispositio apud Scripturas etiam in Sophie nomine ostenditur. Quid enim sapientius ratione Dei siue sermone? Itaque Sophiam quoque exaudi, ut secundam personam  conditam. uide Isidorum lib. uII, cap. 2 Etymolog. Siluium de cognomentis Saluatoris, male Damaso tributis, Armenium in Confessione fidei; Tertull. aduersus Hermogen.: Quis scit que sunt Dei, et que in ipso, nisi spiritus qui in ipso? Sophia autem spiritus hec illi consiliarius fuit, uia intelligentie et scientie ipsa est. Canisiana scriptura in Sophia hanc habet sententiam: diligit Christus omnes, qui se , id est, sapienter, non perstitiose; uere, non uicte, amant. Deltiana non est .

184. Nec citus in lingua. Iacob. Epist. cap. 1; Salomo Prou. XuII; Sirach u. Octauianus:

Quod prestare potes, ne bis promiseris ulli

An uult nos esse tardos ad loquendum et celeres ad laborandum? Hildebertus Cenomanens. in Epist.

185. Falsus per famina test. Testis, qui falsa profatur, non feret impune. Exod. XX, 16; Deuteron. u, 21, et XXIX, 16; Salomo passim in Prouerb.; Daniel.  XIII, 62. Innocuus, , , impunis. Famina, , , , Hesychio, ubi legend. . Papias: famen a FOR dicitur, et est LOCUTIO. Gloss. uet. in lib. Rotarum: Faria, eloquia. Leg. famina. Waldrammus ad Dadon.: Cum mutua famina famur. Ibidem:

Celum, terra meant, sed firma hec famina perstant.

Et carm. III:

Hec eadem posuit predictus famina scriptor.

Hymn. de S. Ioanne Baptista:

Ne leui saltem maculare uitam
   Famine posses.

187. Iam magnum reddas. Sententiam expressit distichi Octauiani lib. I:

Exiguum munus cum dat tibi pauper amicus.

Si pauper amicus paruum tibi munus offert, redde magnum, qua in re summos principes equiperabis, qui limpham caua haustam, pomum, atque rapam,  alacri accepta animo, proinde ut munus maximum, compensarunt. Pulcherrimam gnomen corruperat Leodicensis exemplator.

190. Otia qui sequitur. Salomo Prouerb. XXIII, 21.

193. Exsuperat numer. Leod. ms.:

Exaltat numerus iustorum regna potenter.

Sed nostra mihi lectio multis partibus potior. Iusti, quamuis numero perpauci, regna tamen potentissimorum uincuat, eosque superant. uide auctorem Sapientie III, 6, et u, 1.

195. Corruit in preceps. Isidor. Sentent. de Sommo Bono lib. III, cap. 2: Reges, nisi solo Dei tempore metuque gehenne cerceantur, libere in preceps  proruunt.

 202. Seruiet et segnis. Deses et piger, qui in otio omnia sua abligurrit, tandem maiori sub onere cogetur laborare, seruietque cui maxime nollet uel dominari quoque potuisset. Facis . Euripides Hecuba:


, ,

.

204. Pone tuis uerbis uectes. Ut te reddas Harpocratem. uerba sunt Iesu Sirachi Ecclesiast. XXuIII, 28 seq. Adde Dauidem psalm. CXLI, 3; eumdem Sirach. XXI, 1; Salomonem Prouerb. XXI, 23, et XXX, 30. R. Ioseph Hyssop. Parops. arg.

Claude ostium labii tui: reclude
Claustrum tuum; si liquefiat illud,
In uinculis eris eius obligatus.

uers. ult. Diligit hic natum. Salomo, Prouerb. XIX, 18; Seneca de Clem. lib. I: Officium bonorum parentum,  qui obiurgare liberos non nunquam blande, nonnunquam minaciter solent: aliquando admonere etiam uerberibus. R. Hai cantico erudit:

Quod si genueris tibi filios ac filias,
Omni tempore castiga eos, uerum cum clementia

Corrigit illum. Ms. sancti Galli, corripit. Sergius Different. apud Salomonem: corripimus uerbis, corrigimus uerberibus. uide uers. 89 et 168 et deincipem. Ouidius, lib. II, de Ponto:

Corripis ut debes stulti peccata sodalis.

Sidonius lib. uI, epist. 9: Si quis uestre correptionis orbitam non reliquit. Passim alii; sed ita ut Sergii discreminatio non obseruetur, nisi, quod hactenus  docui factitatum, uerba sibi inuicem cesserint.



APPENDIX.





DIPLOMATA QUAEDAM. 





I. Priuilegium siue prima donatio Flauii Agilulfi, Longobardorum regis, uenerabili S. Columbano de territorio Bobiensi per millia quatuor ab omni parte concessum. 


Flauius Agilulphus uir excellentissimus rex, uenerabili Columbano uel sociis eius. Piam nobis credimus ab omnipotenti Domino uicissitudinem repensari, si sacerdotes in regno nostro salubri ordinatione Domino sua ualuerint uota complere. Ideoque ad basilicam beati ac principis apostolorum Petri sitam  in loco, qui nuncupatur Bobio, per hoc generale nostrum preceptum cedimus tue sancte paternitati ibidem in Dei nomine licentiam habitandi ac possidendi, undique sicut decernimus ab omni parte per circuitu milliaria quatuor, siue culto, siue inculto, preter tantum medietatem putei, quod fundauit per nostre donationis preceptum concessum habemus. Nam aliud omnes fines illos, quos superius nominauimus. Basilice beati Petri, uel uobis, seu qui ibidem tibi tuorumque deseruierit ducibus, castaldis, seu actionariis nostris omnimodis in mandatis, ut nullus eorum contra hoc preceptum nostre pagine ire quandoque presumat, quatenus pro salute, et stabilitate regni nostri Dominum ualeatis die noctuque deprecare.

 Data Mediolani in palatio sub die nono Kalendarum Augusti anno regni nostri felicissimi octauo per indictionem quintam.

Ex dictu domini regis, et ex dictu Agiderii not. scripsi ego Liunus.



II. Chartula qualiter dominus Columbanus tradidit monasterium Bobiense sedi apostolice.

In nomine Domini, et dominatoris omnium Iesu Christi ueri Filii Dei Domini nostri.

Anno Deo propitio pontificatus domini Gregorii  summi pontificis, et uniuersalis pape in sanctissima sede beati Petri apostolorum principis, Iu indict. 13, ego Columbanus, seruus seruorum Dei, ex Hibernie partibus ortus, pape dixi: Constat enim humanum genus a principio cum diuina clementia fuisse formatum, sed antiquus emulus auctor ad destruenda humani generis gaudia mortifera uenena composuit, ut tota massa humana peccati uinculo teneretur obnoxia: formator igitur noster Dominus iehsu Christus, ad reparandam sue imaginis libertatem, per uterum uirginis ueniens mundo rediuiua gaudia in se credentibus hominibus contulit Paradisi. Quapropter uolumus considerantes eterne retributionis tutorem ut ipse sit nobis pius remunerator, libentissimo decernimus animo, atque statuimus, ut omnes  res illas que nobis obuenerunt, per preceptum a gloriosissimo rege Agilulfo, que adiacent iuxta flumen Treuie in ualle que nominatur Bobio, et est pro legitima mensura milliaria quatuor ex omnibus partibus, uel quod nos nostrique successores acquisierimus, ut sub defensione et immunitate sanctissime sedis apostolice, uestro uestrisque successoribus iudicio preiudicandi sunt. Si unquam in tempore post constructum cenobium aliqua contentio ex qualicunque parte orta fuerit ex magna paruaque persona appareat, quod in conspectu sanctissimi uestri pectoris in presenti facta sunt, ut in futuro perenni tempore firma permaneant. Si quis enim aliter egerit quam, ut supra scripta sunt, ei committimus, ab eo qui dixit: Mihi uindictam, et ego retribuam: unde  due chartule pari tenore subscripte pro certissima ueritate fieri uolumus, quarum unam in ecclesia beati Petri apostolorum principis tradimus obseruandam, alteram nobis retinuimus, nostrisque successoribus retinendam, ut diximus omni contentione remota, destruatur. Has chartulas offersionis mee Petro reuerendissimo diacono tradidimus cum stipulatione solemniter interposita.

Actum in palatio Constant., sub die tertia mensis Nouembris, indictione supra scripta feliciter.

Ego Columbanus hac chartule offersionis mee a me facte sunt, et relate sunt.

Ego Bubulenus monachus et sacerdos.

Ego Eunochus sacerdos et monachus.

Ego Domitialis humilis diac. Scotto et monachus.

 Ego Euonenus sacerdos et monachus.

Ego Bobulenus monachus et sacerdos.

Ego Gurgazus genere Bertonus.

Ego Bonifacius archiscrutinarius.

Ego Attalus sacerdos de genere Francorum.

Ego Deusdedit scrutinarius.

Ego Meliaderus presbyter et monachus.

Ego Romanus diaconus signum al. al. al.

Leoni et Simeoni, et Audo testes signum al. al. al.

Leoni, Zacarie Epiphoni testes.

Ego Petrus diaconus, et notarius sancte sedis apostolice has chartulas offersionis scripsi, publicaui, compleui et dedi.





III. Confirmatio supradicti priuilegii ab Adiualdo rege. 


Flauius Adiualdus excellentissimus rex monasterio beatissimorum apostolorum Petri et Pauli sito in Ebobio, et u. B. Attalane abb. et omnibus monachis eius. Dum deuotionis causa pro nostris facinoribus deprecandam beatorum apostolorum aulam uenissemus, ubibo mem. pater noster dominus Columbanus corpore quiescit, petiit nobis tua ueneratio, omnisque simul seruorum Dei alma congregatio, et pre manibus ostendistis nobis preceptum Domini, et genitoris nostri Agilulfi regis, continebaturque in eo quod genitor noster locum istum beato Columbano tradiderat ad inhabitandum, et possidendum sibi, et qui post ipsum perpetuo Domino inibi desseruierint pro tempore, quod et nos simul modo, ut faceremus  uestra omnium sancta postulauit paternitas. Nos itaque eternam exspectantes remunerationem, decreuimus acclamare presentia, ut mereamur eterna, et sine fine mansura. Et ideo uestram omnium audientes petitionem confirmamus, atque cedimus uobis ad nomen beatorum apostolorum Petri et Pauli, basilicam sitam in Bobio in Dei nomine licentia inhabitandi et possidendi. Decernimus itaque fines ab omni parte basilice ipsius milliaria quatuor, sicut Dominus genitor noster per suum preceptum beato Columbano instituit habere. Preter tantum medietatem putei, quod idem genitor fundauit uenerabilis memorie uir, concessit uel ligna ad sales coquendas, quod et nos simili modo concedimus atque firmamus possidendum. Similiter Alpecellam, que appellatur  Pennice, ubi domina et genitrix nostra Theodolinda gloriosissima regina ob amorem patris nostri Columbani ascendit ad locum istum preuidendum. Postulauit a nobis ut in uestro sancto monasterio ipsam concederemus Alpecellam, quod et nos ipsius rogationem audientes libenti animo decreuimus dare, datumque in perpetuum uobis, et qui post uos ibi Deo militaturi fuerint, uolumus permanere. Ideoque eternam nos considerantes retributionem per hoc potestatis nostre preceptum confirmamus in uestro sancto monasterio uel uestre uenerationis iam super ius terminatos fines cum ipsa Alpecella monte Pennice cum finibus suis percurrente per ipsos fines usque in petra de Gragio, indeque reuertente subtus petra Pedenna in causta antequam perueniatur in  petra de Digna, et exinde per ipsam iam dictam costam usque in fluuio Treuie per nostras recentiores apices identidem possidendum dono nostro firmamus. Quatenus deinceps nullus ex iudicibus, comitibus, gastaldiis, uel agentibus nostris exinde minuere presumat aliquid, sed ea, que Deo auspice contulimus in ipso sancto ac uenerando loco, tam felicissimis nostris temporibus, quam etiam et futuris stabili ordine ipse sanctus locus, uel tua beatitudo, seu qui decedenti tempore tibi fuerit successurus inuiolabiliter ualeamini possidere. Ex dictu domini regis, et ex dictu Agiderii notarii subscripsi ego pron.

Datum Ticino in palatio sub die 8 Kalendarum Augusti, anno felicissimi regni nostri 6, indictione  9 feliciter.





Iu. Altera Confirmatio supradicti priuilegii. 

Flauius Adiuualdus excellentissimus rex uenerabilis Bertulpho abbati, uel omnibus monachis eiuspiam, nobis credimus ab omnipotenti Domino uicissitudinem recompensari, si sacerdotes in regno nostro salubri ordinatione Deo sua ualuerint uota complere. Ideoque sicut pietati nostre Dominus Agilulfus rex genitor noster uos, uel precessores uestros, sancte memorie domino Columbano, uel Attale abbatibus Bobii ad basilicam, beati ac principis apostolorum Petri concessit habitandum per hoc generale nostrum preceptum cedimus uobis ad limen beati Petri ibidem in Dei nomine licentia, habitandi et possidendi undique  fines decernimus sicut a Domino, et genitore nostro, sancte memorie domino Columbano, uel Attale concessum, uel traditum fuit ab omni parte per circuitum milliara quatuor, seu culto, uel inculto, preter tantum medietatem putei, quodque suaserit decessor et genitor noster Agilulfus rex concessit, uel ligna ad incendendum inibi ad sales coquendas. Sed et quod uobis a Russone pro donatione, atque cum ditione euenit ea dono nostro in uestro monasterio confirmamus; sed etiam fines illos, quos superius nominauimus,  basilice beati Petri uel uobis tribuimus habendi  usque in petra de Gragio, et exinde subtus petra de Pedena in costa antequam perueniatur ad digua, et per ipsam eostam usque in fluuio Treuie. Quapropter dantes in mandatis omnibus ducibus, gastaldis, seu actionariis nostris, ut nullus eorum contra hanc precepti nostri paginam ire quandoque presumat. Quatenus pro salute, et stabilitate regni nostri dominum ualentis die ac nocte deprecare. Scripsi ego Bonus notarius.

Datum Papie in palatio sub die 16 mensis Augusti,  anno regni nostri feliciter 7, indictione 10.




ANNO DOMINI DCXu.
SANCTUS ALPHANUS, BENEuENTANUS EPISCOPUS.





NOTITIA HISTORICA IN ALPHANUM.



 Alphanus, Beneuentane ecclesie episcopus, uixit anno Christi 615, ducis Arichis primi Beneuentanorum anno 24; quod intelligi potest ex documento eiusdem Alphani renuntiationis iurium ecclesie sancti Martini, cuius uerba infra exposita exstant apud Chron. Sancte Sophie.

Indictio et epocha annorum ducatus Arichis opportune in hoc documento cadit in anno 615. Regnare  cepit Arichis primus post Zotonem, salutis anno 591. Porro ecclesia illa sancti Martini ab Alphano immunis facta cessit post annos plurimos in proprietatem cenobi sancte Sophie, unde ipsum Alphani documentum inter alia exscriptum fuit in Sophiana Chronica, que Alphani memoriam ad posteros perennauit.





SANCTI ALPHANI BENEuENTANI EPISCOPI, CHARTA RENUNTIATIONIS IURIUM ECCLESIAE S. MARTINI. 

 In nomine Domini nostri Iesu Christi, eiusque sanctissime Genitricis.

Temporibus domini uiri gloriosissimi Arichis summi ducis gentis Longobardorum, anno uigesimo quarto gloriosissimi ducatus, qui mense Martio, indictione quarta firmatus.

Nos dominus uir beatissimus huius sanctissime sedis Beneuentane Alphanus reuerendissimus episcopus, ob solutionem ecclesie sancti Martini, tibi Trasemundo Schuldachis, qualiter tu nominate Trasimunde ipsam sepius dictam ecclesiam a nouo fundamine, usque ad culmen consecrationis perducere uisus es in tuo proprio territorio, loco qui uocatur Monsbonionis, qui esse uidetur in Buente loco, canonica ratione absoluimus eam predictam ecclesiam,  ut non presbyter, diaconus, uel subdiaconus habeat potestatem eam dandam in plebutea parte esse uoluerunt, aut subtrahendam, per quemlibet titulum, excepto presbytero, quem tu, nominate Trasimunde, uel tui heredes per tempora, ordinare solueris, ipsa iam facta ecclesia, nobis, uel nostris successoribus in nominatam sanctam sedem nostram peruenit consecrandus, secundum canonicam sanctionem: nam aliam nullam rerum habeat potestatem dandi ea, neque a me Alphano Domini gratia episcopo, neque in posteris meis nunquam habeas aliquando aliquam requisitionem, aut reprehensionem de hac mea absolutione; sed ex nunc, et usque in perpetuis temporibus, qualiter superius legitur, in ipsa ratione permanere ualeat ipsa nominata ecclesia.  Quod monumentum absolutionis tibi Nicolao notario nostro, ut scriberes precipimus; et ut robur habeat, effigiem sancte crucis affiximus. Actum Beneuenti in episcopio, mense et indictione nominata feliciter.

 Ego Maiorachi presbyt. me testem scripsi, astantibus sacerdotibus nostris, uel cuncto clero.

Ego Aripaldus scribere me iussi et testes ascribere.




ANNO DOMINI DCXu.
SANCTUS AILERANUS SCOTO-HIBERNUS ABBAS.





NOTITIA HISTORICA IN AILERANUM.



 Aileranus aliis uerius Aireranus, Ereranus, Scoto-Hibernus cognomento Sapiens, presbyter et scolasticus seu ludimagister schole Cluainerardensis in Hibernia, seculo uIII ut uidetur , scripsit gesta sancti Patricii,  et, que sola etatem tulit, interpretationem mysticam progenitorum Christi, que cum Columbani Scriptis edita a Patricio Flemmingo, ord. Min., Loranii 1667, et recusa tom. XII Bibliothece Patrum Edit. Lugdun 1677, pag. 37.





SANCTI AILERANI SCOTO-HIBERNI ABBATIS INTERPRETATIO MYSTICA PROGENITORUM CHRISTI
.


 [a 6Kb] Opportunum uidetur de nominibus genealogie dominice iuxta mysticos, maiorum duntaxat auctoritate  perceptos, exponere intellectus; eo utique sensu imprimis posito, ut quomodo in Dominum nostrum  Iesum hominis Forte, nominis] cuiusque referenda sit interpretatio, conuenientibus sacrarum Scripturarum astruatur testimoniis, ipsumque Saluatorem omnes genealogie generationes figurasse ac prophetasse doceantur, cuius genealogie diuina prouidentia sunt inserte. Dominus itaque iehsu Christus, qui est Sacerdos secundum ordinem Melchisedech , et Rex secundum electionem Dauid, quem unxit Samuel pre fratribus suis in regem et prophetam , sicut etiam Pater, Iesum Christum oleo letitie pre participibus suis , in [qui in] patriarchis Patriarcha, in sacerdotibus Sacerdos, in iudicibus Iudex, in prophetis Propheta, in ducibus Dux, in apostolis Apostolus; in angelis, magni consilii Angelus dicitur.

 In Abraham Pater excelsus intelligitur , de quo inter cetera Isaias loquitur: uocabitur nomen eius Admirabilis, Consiliarius, Deus Fortis, Pater futuri seculi, Princeps pacis . Et Dauid inquit: Si autem dereliquerint filii eius legem meam, et in iudiciis meis non ambulauerint; si iustitias meas profanauerint, et mandata mea non custodierint, uisitabo in uirga iniquitates eorum . Cum enim ceciderint filii Domini nostri Iesu Christi, quos uerbo uite genuit, et per baptismum iterum nasci fecit, non collidentur; quia Dominus supponit manum misericordie sue  quam periclitanti Petro porrexit .

In Isaac gaudium ; dicente angelo ad pastores: Ecce annuntio uobis gaudium magnum, quod erit in omni populo , nam ut de Ioanne Baptista dixerat ad Zacariam: Et multi in natiuitate eius gaudebunt . Prophetis namque et sanctis hominibus et diuina repromissione nascentibus, gaudium parentibus oriebatur et propinquis; nascente autem omnium Redemptore ac totius mundi Domino, merito incomparabile et maximum gaudium omni populo, id est, omni humano generi annuntiatur exortum.

In Iacob supplantator  ipse etenim dicit: Nemo potest in domum fortis introire, et uasa eius diripere, nisi prius alligauerit fortem ; supplantatum enim Dominus habuit Satanam, cum dixerit: uade retro, Satanas ;  plantam [Forte, planta] namque retro retrudit.

In Iuda confitens , qui dixit: Confiteor tibi, Pater Domine celi et terre .

In Phares Diuisor  qui separat oues ab hedis , id est, fructuosos ab infructuosis.

In Zara Orientalis , de quo prophetalis spiritus: Ecce, inquit, uir Oriens nomen eius. De quo item Zacarias ait: uisitauit nos Oriens ex alto . Et alibi: Timentibus nomen Domini orietur sol iustitie, et sanitas in pennis eius ; cuius diei ortum et occasum uidere concupiuit Abraham, et uidit  . Ortum autem natiuitatem, qua uerbum caro factum est, et habitauit in nobis , occasum uero mortem crucis, quam passus est pro nobis , intelligere debemus. Ille enim eternus et inneffabilis Diuinitatis dies, de quo dicitur: Hodie genui te , semper est principium, sed nescit ortum; semper est finis, sed nullum habens occasum. Coccinei [Forte, Coccini] autem sic a Domino deriuatur uocabulum, ut uel rubrum passionis cruorem, uel ignite caritatis , inexstinguibilem in ipso significat ardorem.

In Esdron. Sagittam uidit , siue atrium eius , cui dicitur: Sagitte potentis acute ; sagitte autem ipsius precepta sunt dominica, uel iudicantis iudicia: Atrium uero, id est, domus lata et omnibus patens, idcirco dicitur, eo quod omnes ad se inuitans dicit: uenite ad me, omnes qui laboratis et onerati estis : Itemque qui manet in me et ego in illo, hic fert fructum multum ; et iterum: Ite, inquit, ad exitus uiarum, et compellite omnes intrare .

In Aram Electus de quo sic loquitur. Ecce Puer meus, quem elegi, electus meus, dedi spiritum meum super eum ; et reuera quis est puer electus, nisi qui a pueritia reprobauit malum et elegit quod bonum est ; quod non est commune omnium puerorum, preter unum puerum, qui de peccato, sine peccato, ut uermis imputridus  de putredine natus est.

In Aminadab Populus meus spontaneus , qui dicit: Nemo tollit animam meam a me ipso . Et: Si uis in uitam uenire, serua mandata .

In Naason augurans , qui promittit dicens: Cum uenerit Filius hominis in maiestate sua , cuius prophetia in tria prophetie tempora respexit, in preteritum, ut est, uidit Abraham diem [meum], et gauisus est; in presens, ut est: Quid cogitatis mala in cordibus uestris ? In futurum, ut est: Erunt enim sicut angeli in celo ; et illud: Soluite templum hoc, et in tribus diebus excitabo [illud] .

In Salomon sensibilis ; Marc. XII, 25, qui dicit: Tetigit me aliquis,  nam ego sensi uirtutem de me exisse . Et: Quid cogitatis mala in cordibus uestris ? uere sensibilis est, qui cogitata ut facta, et futura ut presentia cernit; sicut de eo scriptum est: Qui fecit que futura sunt .

In Booz in quo robur est  qui ait: Omnia traham ad meipsum . Omnis hominis uirtus in morte deficit, uerbum uero quod caro factum est, de infirmitate fortius, de morte uiuacius, de humilitate excelsius factum est.

In Obed seruiens , qui non uenit ministrari, sed ministrare ; itemque Apostolus: Formam, inquit, serui accepit .

 In Iesse incensum  qui ait: Ignem ueni mittere in terram . Et Ioannes: ipse, ait: Baptizabit uos in Spiritu sancto et igni .

In Dauid desiderabilis , de quo euangelista dicit: Et resplenduit facies eius sicut sol . Unde etiam Propheta dixerat: Speciosus forma pre filiis hominum .

In Salomone pacificus , qui ait: Pacem meam do uobis . Addens meam ostendit odisse non suam; de qua dicitur: Non ueni pacem mittere in terram, sed gladium . Et Apostolus de Christo: Ipse, inquit, est pax nostra qui fecit utraque unum .

 In Roboam latitudo populi , cum ait: Multi ab Oriente et Occidente uenient, et recumbent cum Abraham et Isaac et Iacob in regno celorum . Itemque alibi: uenite ad me, omnes qui laboratis et onerati estis , impetus autem populi idcirco uocatur, quia sicut fulgur exit ab Oriente et paret usque in Occidentem, ita erit et aduentus Filii hominis .

In Abia Pater Dominus , qui ait: Nolite uocare uobis Patrem super terram , non quia duos in diuinitate dicamus esse, sed quod etiam homo magistri illius hominis pater sit quem docet, Paulo dicente: Nam etsi decem millia pedagogorum habeatis in Christo,  sed non multos patres; nam in CHRISTO IESU per Euangelium ego uos genui . Si autem discipulus meruit pater uocari, quanto magis Magister eius.

In Asa tollens , de quo Ioannes: Ecce, inquit, Agnus Dei, qui tollit peccata .

In Iosaphat ipse iudicans , ut ait: Pater non iudicat quemquam, sed omne iudicium dedit Filio .

In Ioram ubi est excelsus , ut ait: Nemo ascendit in celum, nisi qui de celo descendit .

In Ozia robustus Domini , qui dixit: Lazare, prodi foras . Tunc  etenim uox Domini fuit in uirtute, cum animam quatriduani mortui ab inferis, et corpus reuocauit de sepulcro.

In Ioatham consummatus , de quo dicitur: Consummata omni tentatione ; et in fine omnium, que prophetata sunt de eo dicitur: Et cum consummasset. Tunc omnia uerba hec dixit discipulis suis: Scitis quia post biduum pascha fiet . Et in cruce pendens acetoque potatus dixit: Consummatum est, et inclinato capite tradidit spiritum . Si uero perfectus  dicatur, sic exponitur, quia qui suos iubet esse perfectos, dicens: Estote perfecti, sicut et Pater uester celestis perfectus est ; pre ceteris  perfectus dici debuit iehsu, quippe qui cepit facere et docere  que perfecta sunt.

In Achaz conuertens , qui ait: Penitentiam agite, appropinquauit enim regnum celorum ; uel apprehendens , qui apprehensa manu socrum Petri sanauit febricitantem , et filiam principis mortuam resuscitauit . Paulus quoque: Si quo modo, inquit, apprehendam in quo apprehensus sum . Item alibi: Non enim angelos apprehendit, sed semen Abrahe apprehendit .

In Ezechia confortauit Dominus , qui ait: Confidite, ego uici mundum  . Et Paulus: Nos autem, ait, predicamus: Christum Dei uirtutem et Dei sapientiam .

In Manasse obliuiosus , qui ait: Remittuntur ei peccata multa, quia dilexit multum ; Charitas namque multitudinem operit peccatorum . Et Ezechiel: In quacunque die, ait, conuersus fuerit iniustus ab iniustitia sua, omnes iniquitates eius obliuioni tradentur .

In Amon fidelis , qui ait: Petite et dabitur uobis . Et Paulus ait; Ut misericors fieret, et fidelis Pontifex ad Dominum . Et Ioannes in Apocalypsi: Et a Iesu Christo, qui est testis fidelis ; fidelis autem  dicitur, cuius sunt semper promissa fidelia, que in utramque partem et speranda sunt pariter, et expauescenda.

In Iosia ubi est incensum Domini , de quo dicitur: Et prolixius orabat , quomodo uero oratio incensum esse dicitur, Psalmista testatur, dicens: Dirigatur, Domine, oratio mea sicut incensum in conspectu tuo .

In Iechonia preparans , ut ait: Si abiero et preparauero uobis locum, iterum ueniam ad uos, et accipiam uos ad meipsum .

Si uero proprie Ioachim, et Ioachin, id est, Pater, distinguatur; in Ioachin Domini resurrectio dicitur , ut ait: Postquam autem  resurrexero, precedam uos in Galileam ; in Ioachim Domini preparatio , qui dixit: uenite, benedicti Patris mei, possidete paratum uobis regnum ab origine mundi .

In Salathiel, petitio mea Deus , qui dixit: Pater sancte, serua eos quos dedisti mihi .

In Zorobabel ipse magister confusionis , ut ait: Multi ab Oriente et Occidente uenient et recumbent cum Abraham et Isaac et Iacob in regno celorum ; et de eodem dicitur: Quare cum Publicanis et peccatoribus manducat Magister uester ?

In Abiud Pater meus iste ,  qui dicit: Ego et Pater meus unum sumus .

In Eliachim Dominus resuscitabit , ut ait: Qui credit in me non morietur in eternum, sed resuscitabo eum in nouissimo die .

In Azor, adiutus , ut ait: Non sum solus, quia Pater mecum est .

 In Sadoch iustificatus , ut ait: Ego ueritatem loquor, quia uerax est qui me misit ; ad quem etiam dicitur: Iustificeris in sermonibus tuis . Et Ioannes: Aduocatum, inquit habemus apud Patrem Iesum Christum iustum .

In Achim Frater meus , ut ait: Quicunque fecerit uoluntatem Patris mei, ipse frater meus, et mater mea, et soror est , siue frater matris; frater quippe matris Dominus ideo dicitur, dum unum Patrem, cui omnes  dicimus: Pater noster qui es in celis .

In Eliud Deus meus iste , cui Thomas ait: Dominus et Deus meus  . Pronomen autem iste quid aliud nisi signa clauorum et lancee significat, que ueri notitiam corporis monstrant.

In Eleazar Deus meus adiutor , ut ait: Et qui misit me Pater mecum est .

In Mathan donans , ut ait: Omne debitum donari tibi quia rogasti me .

In Iacob supplantator , ut ait: Dedi uobis potestatem calcandi super serpentes, et scorpiones, et supra omnem uirtutem inimici .

In Ioseph auctus, uel apponens , ut ait: Ego ueni,  ut uitam habeant; et abundantius habeant ; et alibi; et alias oues habeo, que non sunt ex hoc ouili, et illas oportet me adducere, ut fiat unus grex et unus Pastor .

Hactenus ut ualuimus, qualiter in omnibus genealogie, uel generationibus [Forte, generationis gradibus] Christus figuratus et prophetatus sit, exemplis sacre Scripture asseruimus.





ITEM MORALIS EXPLANATIO EORUMDEM NOMINUM AB EODEM COMPILATA. 

 Opportunum quoque uidetur, ut eiusdem genealogie nomina per interpretationem quoque latioribus figuris, ad Moralem, quantum possumus, deriuemus intellectum.

In sancto igitur Abraham hoc intelligentes studeamus, ut patres sanctarum gentium, hoc est, perfectarum anime uirtutum efficiamur; quas euulsis et destructis, disperditis, et dissipatis malis gentibus, hoc est, mortiferis uitiis, sanctus Ieremias edificare et plantare iubetur a Domino, in quorum typo uitiorum septem ille Chananeorum gentes, ueluti totidem principalia uitia, ab Isrelitico delete sunt populo , eamdem [et earum]  terra ab eodem possessa est iure hereditario. Aduene etiam istius mundi in similitudinem Abrahe simus, et peregrini, sicut omnes patres nostri; totum quoque presentis uite gaudium, uelut Isaac carissimum filium, Domino iubente, offeramus Deo, ut in eternum gaudeamus cum Christo, ipso dicente: Beati qui lugent nunc, quoniam ipsi consolabuntur .

In Isaac centuplo locupletemur fructu, et gaudeamus in tentationibus, et secundum in coniugium assumamus et Rebeccam, hoc est, patientiam habeamus, dicente Iacobo Apostolo: Omne gaudium existimate, fratres mei, cum in tentationes uarias incideritis, scientes quod probatio uestre fidei patientiam operatur,  ut per patientiam et consolationem Scripturarum, spem, iuxta Pauli eloquium  habeamus ; gaudeamus in Domino semper; etenim sine Deo licet gauisi fuerimus, semper gaudere non possumus; hoc namque est sempiternum ac uerum et omne gaudium, quod hic initiatur per fidem, et illic consummatur per speciem; quomodo presens seculi gaudium fine concluditur, et luctu deletur, illud uero futurum terminum nescit, nec meroribus interrumpitur.

In Iacob, ut nostrum ueterem hominem Idumeum, id est, terrenum, nouo homine supplantemus, et nostre mentis spiritus, secundum Dominum renouatus supplantatoris nomen sortiatur. Caro quippe secundum Apostolum concupiscit aduersus spiritum, spiritus  uero aduersus carnem ; senior uidelicet frater aduersus iuniorem, et iunior contra seniorem, quia non prius quod spirituale, sed quod animale ; qui autem [Deest f. in] huius colluctationis certamine uictor exstiterit, hic, deuicto carnali et ueteri homine, mortificatisque membris suis que sunt super terram, mundus corde effectus, uitiis uidelicet exinanitus, ac uirtutibus repletus, per actualem in contemplatiuam transiens uitam, Isrelis nomine merebitur appellari, hoc est, uiri, siue mentis uidentis Dominum, siue principis cum Domino, aut directi [dilecti] Domini, quem in presenti uita uidebit per fidem, et in futuro contemplabitur facie ad faciem: Beati, inquit, mundo corde, quoniam ipsi Deum uidebunt .

 In Iuda, ut laudemus et semper glorificemus Dominum, et confiteamur illi laudantes nomen eius. Confessionis uero in diuinis Scripturis duplex modus est; aut enim ad penitentie satisfactionem respicit, aut baptizabantur ab eo confitentes peccata sua ; et iterum: Confitemini, inquit, alterutrum peccata uestra ; aut ad gratiarum actionem refertur et laudem, ut sanctus Daniel: Tibi, inquit, Deus Patrum nostrorum confiteor, teque laudo , et iterum in Euangelio, qui sicut ouis peccatum non fecit: Confiteor, ait, tibi Pater Domine celi et terre , id est, gratias ago tibi, siue glorifico . Ergo preueniamus in confessione faciem [Domini] et confiteamur peccata nostra; aduocatum enim habemus apud Patrem  Iesum Christum iustum, et ipse est propitiatio pro peccatis nostris . Nudemus uulnera nostra medenti; etenim sua uulnera nutrit qui tegit; absconsa delicta patefaciantur Domino; reuelata per penitentiam tegantur per Domini misericordiam; in aduersis pariter et prosperis laudemus Christum, in omnibus gratiam Domino Patri agentes per ipsum.

In Phares, ut recte diuidamus et recte offeramus Domino, cauentes pessimum illius parricide exemplum ac patrimonia egentibus diuidamus et reddamus parentibus que parentum sunt; insuper studeamus diuisores effici aquarum superiorum ab inferioribus, id est, patiente [patientie] intercedente firmamento, uirtutes separemus a uitiis, munda effecti animalia, in arcam Ne assumamur, intellectualem ungulam diuidentes,  hoc est, litteram a spiritu, et uitia, ut ante diximus, a uirtutibus distinguentes Omnia quoque secundum Apostolum approbemus [Forte, probemus], et solum quod bonum est teneamus, ut cum dies tremendi illius examinis aduenerit, nos qui nosmetipsos iudicauimus, non iudicemur a Domino, nec cum mundo maligno damnemur .

In Zara [al., Zaram], ut lucifer oriatur in cordibus nostris  et sol iustitie, qui timentibus Dominum oritur, et negligentibus occidit, illuminet nos, lux uidelicet uera que illuminat omnem hominem uenientem in hunc mundum ; nec super iracundiam nostram, aut aliquid mortiferum occidat uitium: cuius fulgore radiati et ipsi sicut Stelle fulgebimus in perpetuas eternitates , et oriemur  sicut luminaria huic mundo, uerbum uite continentes, ut luceat lux nostra coram hominibus, et glorificent opera nostra Patrem nostrum qui in celis est ; nec satis sit nobis solummodo in Christum credere, sed, si ita necessitas impellat, pro eius nomine parati simul [simus] etiam nostrum sanguinem fundere et coniunctam martyrum subire passionem. Coccinus [al., coccus] quoque noster bis tinctus sit, hoc est, per Spiritum sanctum ignita Dei dilectione impleatur et proximi; de qua dicitur: Aque multe non potuerunt exstinguere caritatem, lampades eius lampades ignis et flammarum .

In Esron, ut ardentes diaboli sagittas, ignita inimici iacula perspicaci cordis intuitu preuidentes cum apostolo Paulo dicere possimus: Non enim ignoramus  uersutias eius ; ad quas uidendas uigilantibus cordis oculis opus habemus. Non est enim, inquit Apostolus, nobis colluctatio aduersus carnem et sanguinem, sed aduersus principatus et potestates, aduersus rectores tenebrarum harum, aduersus spiritualia nequitie in celestibus . Et ideo, ut idem Apostolus alibi ait: Arma militie nostre non sunt carnalia, sed spiritualia ; spiritualibus namque et inuisibilibus armis inuisibilis anime, contra inuisibiles hostes dimicandum est. Assumamus itaque, secundum Apostolum , ut possimus resistere in die malo, in omnibus sumentes scutum fidei in quo possimus ignita inimici iacula exstinguere, et galeam spei et loricam caritatis et gladium spiritus, quod est uerbum [Dei deest]; utroque  enim modo accipiendum est nobis nomen Esron, siue quia, ut supra dictum est, diabolicas caueamus sagittas, siue quia Domini uidentes sagittas, que sunt secundum Psalmistam acute, sagittis illius opponamus; nemo etenim in agone contendens coronabitur, nisi qui legitime certauerit . Atrium etiam efficiamur, ut ueluti in atrio sancto suo habitet in nobis, dicente ipso: Habitabo in illis. Stemus etiam in domo Domini nostri, in atriis domus Dei nostri ; laudantes Dominum quoniam bonus intremus portas eius in exsultatione et atria eius in hymnis , plantati etenim in domo Domini in atriis domus Dei nostri florebunt , ut post quam in atriis presentis Ecclesie floruerint, stabiles in domo regni plantentur eterni.

 In Aram, ut in numero habeamur electorum Domini, aduersus quos nullus est qui accuset; elegit enim nos Pater in Christo ut essemus sancti et immaculati coram ipso ; certam itaque nostram uocationem et electionem per bona opera faciamus, ut quia multi sunt uocati cum paucis inueniamur electis: omnes quippe qui Domini obediunt uoluntati, dicuntur genus electum, regale sacerdotium ; item excelsi simus et sublimes, meritorum scilicet dignitate sublimati a terrenis extollamur ad celestia, quibus qui adheserit de excelso celi habitaculo, omnia despicit caduca.

In Aminadab, ut spontaneus Domini simus populus; in edificatione etenim tabernaculi testimonii in quo sine ambiguo significatur omnis Ecclesia,  prompto quisque animo obtulit quod uoluit. Unde et ipsa ueritas: Si quis, inquit, uult post me uenire ; et alibi: Si uis perfectus esse ; et iterum de uirginitatis electione liberum reliquit arbitrium , dicens: Qui potest capere capiat; sicut namque Dominus uitam nostram uoluntaria passione acquisiuit, ita et nos uoluntarie uult sacrificare sibi, ut uoluntaria oris nostri beneplacita sibi faciat, sicut et cecorum uoluntatem cum sciret, interrogabat dicens, Quid uultis ut faciam uobis ? et statim fidelem uoluntatem sanitatis effectus consecutus est.

In Naason, ut mundanis auguriis gentilium derelictis, promissis diuinis fidem adhibeamus, et omnium prosperitatem rerum in Domini solius uoluntate, non  in falsis diuinationibus, collocemus, ut Paulus: Si quomodo, inquit, tandem aliquando prosperum iter habeam in uoluntate Dei ueniendi ad uos . Ecce non in fato, nec in augurio, sed in Domini uoluntate, prosperitatem sui posuit itineris. Dauid quoque de beato uiro: Omnia, ait, quecunque faciet prosperabuntur , et Ioannes Apostolus: Charissime, inquit, in omnibus orationem facio prospere te ingredi . Contemptis itaque cunctis mundanis auguriis, prosperemur in Dei uoluntate, et diuinis credamus oraculis, et Domini solius intendamus promissis: Charitas quippe omnia credit, omnia sperat , ad maximum etenim laudis cumulum de populo Isrel dicitur: Non est augurium in Iacob, nec diuinatio in Isrel .

 In Salmon, ut sensibiles in Domino omnia probemus, et sola ea que bona sunt teneamus , et sensibus perfecti, malitia paruuli simus . Hoc quoque sentiamus in nobis quod et in Christo Iesu, qui, cum in forma Dei esset, non rapinam arbitratus est, esse se equalem Deo, sed semetipsum exinaniuit, formam serui accipiens , et reliqua; et unanimes unum sentientes, uno ore honorificemus Dominum, ac sacre sensibus Scripture instructi, efficiamur Domini docibiles. Sancto dicente Isaia: et erunt omnes docibiles Dei .

In Booz, uti confortemur in Domino, et uiriliter agamus, Christo confirmante manus nostras ad prelium, et digitos nostros ad bellum, ut robore patientie firmati omnia tentationum genera sufferre, et de  inimicis triumphare possimus, timentes quoque illud Apostolicum: Quomodo, ait, facti estis quibus tacte opus sit, non solido cibo ? Perfectorum autem est solidus cibus uirorum, qui exercitatos sensus habent ad discretionem boni et mali. Tali fortitudine roboratus est ille qui dicebat: Omnia autem possum in eo qui me confortat .

In Obed, ut seruiamus Domino in letitia , illa uidelicet seruitute, qua non per spiritum timoris, sed per spiritum adoptionis filiorum seruitur Domino ; sicut namque duo sunt timores qui faciunt duo genera timentium, ita due sunt seruitutes, que faciunt duo genera seruorum: alter timor penalis in seruitute, alter [Forte, ac est] initium sapientie, alter plenitudo est legis diuine. Perfecta  igitur seruitute perfectos seruos nos exhibeamus Domino, ut, cum tempus seruitutis fuerit finitum, uocemur a Domino in regnum eternum.

In Iesse, ut incensum orationum in ara cordis nostri incedamus, dirigatur, inquit Dauid, oratio mea, sicut incensum in conspectu tuo ; et omnia incendentes conflagremus igne spiritus, spiritum contribulatum Domino offerentes, et immolantes Deo hostiam laudis , igne estuantes Dei, de quo dicitur: Ignem ueni mittere in terram .

In Dauid, ut proprias remittamus iniurias et desiderabiles efficiamur Domino, auidumque habeamus erga Deum desiderium, hoc est, ut diligentes Dominum, diligamur a Domino; Qui enim diligit me, diligetur a  Patre meo, et ego diligam eum . Fortes etiam simus manu, hoc est, perfecto opere intellectualem gigantem gladio proprio uulnerantes, et de faucibus antiqui predonis, tam nostras quam proximorum animas eripientes, ut, extremo adueniente iudicio, desiderabiles, fulgeamus sicut sol in regno Patris nostri, et, bono certamine certato, repositam nobis in celis accipiamus a iusto iudice, iustitie coronam.

In Salomone, ut quantum ex nobis sit, cum omnibus pacem habeamus, et intestino uitiorum bello, spiritualibus uicto uirtutibus, et utroque nostro homine in unum celestem conciliato, pacem habeamus ad Dominum, et ad proximum, et non solum simus  cum omnibus pacati, uerumetiam omnibus existamus pacifici, et discordantes licet fratres ad unionem spiritus et concordiam reuocemus. Beati, inquit, pacifici, quoniam filii Dei uocabuntur .

In Roboam, ut latum mandatum Domini complentes, hoc est, sine ulla personarum acceptione, omnibus caritatem fraternam exhibeamus; iuxta Paulum, corde nostro dilatemur, ac filii Isrel in terra nostra multiplicentur et crescant, id est, spiritualibus repleantur uirtutibus, uitiorum genti repugnantibus. Tali igitur populo in nobis dilatato, impetus spiritalis desiderii spiritualem frangat impetum; Fluminis enim impetus letificat ciuitatem Domini .

In Abia, ut Patrem habeamus Dominum, simus in  Domino, ut ueraciter dicere possimus Pater noster . Ac filii Dei simus et heredes, heredes quidem Dei, coheredes autem Christi , si tamen compatimur, ut et simul conglorificemur.

In Asaph, ut tollamus mentem nostram de terrenis ad celestia, de uia quoque, iuxta prophetam, tollamus lapides , hoc est, de uia sancte conuersationis auferamus peccata.

In Iosaphat, ut recte iudicemus, nostra tanquam subditorum nobis examinantes delicta: Si enim, ut ait Apostolus, nosmetipsos iudicaremus, non utique iudicaremur a Domino 

In Ioram, ut dum consurrexerimus cum Christo, que sursum sunt queramus, que sursum sunt sapiamus, non que super terram, et effecti in Domino  sublimes, nostram conuersationem habeamus in celis .

In Ozia, ut de cetero confortemur in Domino et in potentia uirtutis eius, ut et ita pugnantibus nobis conteratur Satanas sub pedibus nostris uelociter .

In Ioatham, ut perfecta opera facientes, perfecti existamus et integri, in nullo tentationum genere deficientes, ueritate ipsa dicente: Estote uos perfecti, sicut et Pater uester celestis perfectus est .

In Achas, ut apprehendamus in quo apprehensi [sumus] et que retro sunt obliuiscentes, in futurum nos superextendamus, ut possimus apprehendere ueram uitam que est Christus. Ego sum, ait, lux et uita  mundi .

In Ezechia, ut de omnibus anime languoribus liberati, conscendamus in templum Dei, et faciamus uoluntatem eius, et, fortitudine Domini confirmati, occidentem iniquis mereamur nobis oriri iustitie solem , et ubicunque peccatum, et ex peccato mors et [et uidetur redundare] appropinquauerunt, conuertentes ad Dominum, eousque in penitentia flentes exoremus Dominum, donec in misericordia flexus erigat et uiuere faciat uite spirituali.

In Manasse, ut, malorum preteritorum obliti, semper in nocte huius presentis seculi memores simus nominis Domini; ultionem quoque non queramus, nec memores simus iniurie proximorum, sed remittentes  omnium debita, nostra laxari mereamur a Domino delicta, ipso dicente: Dimittite, et dimittetur uobis .

In Amon, ut stemus in fide, et fideli Domino fideles adhereamus; caritas namque omnia credit , fides autem sperandarum substantia rerum, et argumentum non apparentium est, nam quod uidet quis, quid sperat ? Fides itaque est que nos Abrahe filios facit, qui credidit Deo et reputatum est ei ad iustitiam , per quam et omnes patres nostri testimonium consecuti sunt esse iusti. Ex fide igitur nos uiuamus, ut ex fide iustificemur, quia iustus ex fide uiuit .

In Iosia, ut queramus ubi incensum Domino adolere debeamus, nosmetipsos uidelicet, in corporibus  nostris, hostiam uiuam, sanctam, Deo placentem exhibentes , sermonibus sacrificium laudis Domino immolantes , cogitationibus corda contrita et humiliata et contribulatos spiritus sacrificantes; et his tribus Deo dedicati, cogitatu scilicet et uerbo et facto immaculate inueniamur hostie, auditoresque non infructuosi effecti, pro his que lex diuina [in] nobis arguit, penitentiam agamus, preuenientes faciem eius in confessione , ut, recepta satisfactione nostra, iram suam auertat a nobis.

In Iechonia, ut in aduentum Domini parati simus et semper uigiles , ne forte grauentur corda nostra crapula et ebrietate, et curis huius uite, et superueniat in nos repentina dies illa; tanquam laqueus  enim superueniat in omnes qui sedent super faciem terre. Deuitantes itaque mali et inutiles esse et [et mendo f. irrepsit] fatuarum exemplo uirginum uigilemus et preparemur, ut, ueniente Domino, ut sponsa intremus in gaudium Domini et ad nuptias intromittamur eternas.

In Ioachim, ut esse Domini resurrectio mereamur, ut de morte peccati ad iustitie uitam resurgamus; etenim in baptismo Christo consepulti sumus, ut cum eo per iustitiam conuiuamus; hec est enim resurrectio prima, qua soli iusti suscitantur. In secunda uero tam impii et peccatores quam fideles resurgent et perfecti, alii in resurrectionem uite, alii in resurrectionem iudicii . Beatus, inquit Ioannes, et sanctus est qui habet partem in resurrectione prima,  in hoc secunda mors non habet potestatem .

In Ioachim, ut paratum ab origine mundi cum iustis mereamur in regnum ad dexteram uocari .

In Zalathiel, ut unam petitionem petamus a Domino, ut inhabitemus in domo Domini omnes dies uite nostre, et uideamus uoluntatem eius . Omnis enim qui petit, accipit . Petamus a Domino semper in nomine Saluatoris, hoc est, que ad ueram salutem pertinent, dicente Saluatore: Quecunque petieritis a Patre meo nomine meo, dabit uobis , et equa poscantur, ne in peccatum uertatur oratio.

In Zorobabel, ut in omni studio nitamur tam discipuli  celestis et ueri magistri fieri, quam magistri discipulorum, ut quecunque didicerimus, opere complentes, alios doceamus. Qui audit, inquit, dicat: ueni ; qui ad spiritualem cenam inuitatus est, ceteros quoque inuitet, ut plena fiat domus discumbentibus .

In Abiud, ut sit nobis Deus in Patrem, et nos illi in filios et filias, et nos spirituales in Christo gignentes filios, patres eorum simus, discipuli simul et magistri, patres existentes et filii, a Domino docti et geniti, doceamus et generemus progeniem Domino, ut talis progenies cum Patre regnet eterno.

In Eliachim, ut hic resurgamus animo, et illic resuscitati in sancto et spirituali uiuamus corpore,  mors etenim una Redemptoris nostri duabus nostris mortibus saluti fuit, et una eiusdem resurrectio duas resurrectiones prestitit, presenti uidelicet tempore  anime de peccati morte uiuificationem, et in futuro corporis incorruptibilem resurrectionem.

In Assur, ut adiuuante Domino . . . 




ANNO DOMINI DCXuI.
ETHELBERTUS, ANGLORUM REX.





NOTITIA HISTORICA IN ETHELBERTHUM.



 Ethelbertus, siue Edilbertus, Cantiorum in Anglia primus rex Christianus, qui an. 616, Februarii 24, obiit. Huius scriptum nullum exstat, sed Baleus, pag. 73, et Priscus, pag. 105. ex Beda, notant scripsisse Decreta iudiciorum, siue primam illam magnam Chartam ceteris etiam Heptarchie in Anglia probatam Regibus, de qua preter Dauidem Wilkinisium, tomo I Legum ueterum Anglorum, Londini,  1721, fol., uide que nuper notauit Thornagh Gourdon, in historia Parlamenti, Anglice edita Londini 1731. Scripsit et Epistolarum librum maxime ad sanctum Gregorium papam, et ad sanctum Augustinum, Anglorum apostolum et primum archiepiscopum Cantuariensem. De Ethelberto hoc Baronius et Acta sanctorum, 24 Februarii. De Augustino illo ad 26 Maii.





ETHELBERTI, ANGLORUM REGIS, DONATIONES AD DIuERSAS ECCLESIAS.





I. Donatio regis Ethelberti de terra ubi situm est monasterium apostolorum Petri et Pauli cum terris adiacentibus.


In nomine Domini nostri Iesu Christi. Notum sit omnibus tam presentibus quam posteris, quod ego Athelbertus, Dei gratia rex Anglorum, per Euangelicum genitorem meum Augustinum de idolatra facturus Christicola tradidi Deo per ipsum antistitem aliquam partem terre iuris mei, sub orientali muro ciuitatis Dorobernensis, ubi scilicet per eumdem in Christo institutorem monasterium in honore principum apostolorum Petri et Pauli condidi, et cum ipsa terra et cum omnibus que ad ipsum monasterium pertinent perpetua libertate donaui adeo [ut nec]  mihi, nec aliorum successorum meorum regum, nec ulli unquam potestati siue ecclesiastice siue seculari, quidquam inde liceat usurpare, sed in ipsius abbatis sint omnia libera ditione: si quis uero de hac donatione nostra aliquid minuere aut irritum facere tentauerit, auctoritate beati pape Gregorii nostrique apostoli Augustini simul et nostra imprecatione sit hic segregatus ab omni sancte Ecclesie communione, et in die iudicii ab omni electorum societate. Circumcingitur hec terra, ubi situm est monasterium apostolorum  Petri et Pauli cum terra adiacente his limitibus: in oriente ecclesia sancti Martini et inde ad Orientem be siwenidoune, et sic ad Aquilonem be wykyngmearch, iterum ad Orientem et ad Austrum be bureyaremearch, et sic ad Austrum et Occidentem be Kyngesmearch, iterum ad Aquilonem et Orientem be Kingesmearch, sicque ad Occidentem to Ritherchepe, et ita ad aquilonem to dryttingstrete. Actum est in ciuitate Dorobernie anno ab incarnatione Christi DCu, indictione uI. Ego Athelbertus, rex Anglorum, hanc donationem meam signo sancte crucis propria manu confirmaui. Ego Augustinus gratia Dei archiepiscopus libenter subscripsi. Ego Aswaldus regis filius facio. Ego Hanugi filius dux laudaui. Ego Hocca comes consensi. Ego Andemundus referendarius approbaui.  Ego Graphio comes benedixi. Ego Tangi filius regis optimas confirmaui. Ego Pinca consensi. Ego Geddi corroboraui.



II. Chorta Athelberti.

In nomine Domini nostri Iesu Christi. Notum sit omnibus tam presentibus quam posteris, quod ego Athelbertus, Dei gratia rex Anglorum, per Euangelicum genitorem meum Augustinum de idolatra factus  Christicola, tradidi Deo per ipsum antistitem aliquam partem terre iuris mei, sub orientali muro ciuitatis Dorobernie, ubi scilicet per eumdem in Christo institutorem, monasterium in honore principum apostolorum Petri et Pauli condidi, et cum ipsa terra, et cum omnibus que ad ipsum monasterium pertinent perpetua libertate donaui, adeo ut nec mihi, nec alicui successorum meorum regum, nec ulli unquam potestati siue ecclesiastice, siue seculari, quidquam inde liceat usurpare, sed in ipsius abbatis sint omnia libera ditione. Si quis uero de hac donatione nostra, aliquid minuere, aut irritum facere tentauerit, auctoritate beati pape Gregorii, nostrique apostoli Augustini simul et nostra imprecatione, sit hic segretatus ab omni sancte Ecclesie  communione, et in die iudicii, ab omni electorum societate. Circumcingitur hec terra his terminis. In Oriente ecclesia sancti Martini, et inde ab Oriente, be siwenidoune, et sic ad Aquilonem, be wgkyngmearch, iterumque ad Orientem et ad Austrum, be bureyaremearch: et sic ad Austrum et Occidentem be kyngesmearch; item ad Aquilonem be kyngesmearch, sicque ad Occidentem to Ritherechepe, et ita ad Aquilonem to dryttingstrete. Actum est hoc in ciuitate Derobernie, anno ab incarnatione Christi 605, indictione 6.

Ego Athelbertus rex Anglorum hanc donationem meam, signo sancte crucis, propria manu confirmaui. Ego Augustinus, gratia Dei archiepiscopus, libenter subscripsi. Ego Edbaldus, regis filius, faui. Ego Hamigisilus dux laudaui. Ego Hocca comes consensi.  Ego Angemundus referendarius approbaui. Ego Graphio comes benedixi. Ego Tangisilus, regis optimas, confirmaui. Ego Pinca consensi. Ego Geddy corrobaui.

Rex Anglorum Athelbertus misericordia omnipotentis Dei catholicus, omnibus sue gentis fidelibus, et aduentum glorie magni Dei et Saluatoris nostri Iesu Christi, beata spe exspectantibus, salutem uiteque eterne beatitudinem, largiente summi Regis clementia. Ego Athelbertus in solio paterno confirmatus, paceque diuinitus concessa, eo iam per decem quinquennia sceptrigera potestate potitus, et per uenerabiles sacre fidei doctores Spiritus sancti gratia irradiatus, ab errore falsorum deorum, ad unius ueri Dei cultum toto corde conuersus, ne ingratus  beneficiorum appaream illi a cuius sancta sede nobis in regione umbre mortis sedentibus lux ueritatis emicuit, inter alias quas fabricaui ecclesias monitu et hortatu beatissimi pape Gregorii et sancti patris nostri Augustini, ipsi beatissimo apostolorum principi Petro et doctori gentium Paulo monasterium, a fundamentis construxi, illudque terris uariisque possessionum donariis decorare studui, inibique monachos Deum timentes aggregari feci, et cum consilio eiusdem reuerentissimi archipresulis Augustini, ex suo sancto sanctorum collegio uenerabilem uirum secum ab apostolica sede directum. Petrum monachum elegi, eisque, ut ecclesiasticus ordo exposcit, abbatem preposui. Hoc igitur monasterium ad prouectum debiti culminis promouere  desiderans, suarumque possessionum terminis dilatare gestiens, sana mente integroque consilio, cum Edbaldi filii mei aliorumque nobilium optimatumque meorum consensu, ob redemptionem anime mee et spem retributionis eterne obtuli ei etiam uillam nomine Sturiga alio nomine dictam Cistelei cum omnibus redditibus ei iure competentibus, cum mancipiis, siluis cultis uel incultis, pratis, pascuis, paludibus, fluminibus, et contiguis ei maritimis terminis eam ex una parte cingentibus, omnia, mobilia uel immobilia in usus fratrum sub regulari tramite et monastica religione inibi Deo seruientium: missurum etiam argenteum, scapton aureum, iterum sellam cum freno aureo, et gemmis exornatam, speculum argenteum, armilcaisia closerica, camisiam ornatam, quod mihi  xenium de domino papa Gregorio sedis apostolice directum fuerat, que omnia supradicto monasterio gratanter obtuli. Quod etiam monasterium ipse seruus Dei Augustinus sanctorum apostolorum, ac martyrum reliquiis uariisque ecclesiasticis ornamentis ab apostolica sede sibi transmissis copiose dictauit, seseque in eo et cunctos successores suos ex autoritate apostolica sepeliri precepit, Scriptura dicente non esse ciuitatem mortuorum, sed uiuorum. Ubi etiam mihi et successoribus meis sepulturam prouidi, sperans me quandoque ab ipso apostolici ordinis principe cui Dominus potestatem ligandi atque soluendi dedit et claues regni celorum tradidit, a peccatorum nexibus solui et eterne beatitudinis ianuam introduci.

 Quod monasterium nullus episcoporum, nullus successorum meorum regum, in aliquo ledere aut inquietare presumat, nullam omnino subiectionem in ea sibi usurpare audeat, sed abbas ipse qui ibi fuerit ordinatus, intus et foris cum consilio fratrum secundum timorem Dei libere eum regat et ordinet, ita ut in die Domini dulcem illam piissimi Redemptoris nostri uocem mereatur audire dicentis: Euge, serue bone et fidelis, quia super pauca fuisti fidelis, super multa te constituam; intra in gaudium Domini tui. Hanc donationem meam in nomine Patris, et Filii, et Spiritus sancti, largitate diuina ut mihi tribuatur peccatorum remissio, per omnia, cum consilio reuerentissimi patris Augustini, condidi, idque ad scribendum Augemundum presbyterum ordinaui. De his  ergo omnibus que hic scripta sunt, si quis aliquid inde minuere preesumpserit, sciat se equissimo iudici Deo et beatis apostolis Petro et Paulo rationem esse redditurum. Confirmata est hec donatio presentibus testibus reuerentissimo patre Augustino Dorouernensis Ecclesie archiepiscopo primo, Mellito quoque et Iusto Londonie, et Ronfensis Ecclesie presulibus, et religioso famulo Christi Laurentio presbytero, Edbaldo filio meo, Hamigisilo duce, Augemundo referendario, Hocca et Graphione comitibus, Tangesilo et Pinca et Geddi et Aldhuno regis optimatibus, aliisque plurimis diuersarum dignitatum personis. Actum sane quadragesimo quinto anno regni nostri, sub die u Idus Ianuarii.



III.


Aedelbearht, rex occidentalium Saxonum seu Cantuariorum, uendidit Wermundo episcopo XX acras terre et unum uinculum dimidium ciuitatis Strobi et unum mansium, pro eius pecunia, Xu pund. et XXX mancuso  anno 790. Subscribunt Aerdelbearht rex; Crolnolth archiepiscopus;  Eulhstan, Swithun, Guthheard, Dioruull episcopi; Ettheldred et Aelfred filii regis; Uullaf, Uurseth, abbates; Uulthem presbyter; Uuerenberth et Celmund ministri; Eannulf, Oric, Uulfhere, Aetheluulf; Humbearht, Uullaf, Aldred, Aethelred; Dryhtwald et Biorhtuulf duces.





DECRETUM DE REBUS DEI ET ECCLESIAE NON ABSTRAHENDIS



Hec sunt iudicia que [a 1Kb] Ethelbertus rex constituit Augustini diebus.

 I. [b 4Kb] Dei peculium et Ecclesie duodecies emendetur; episcopi peculium undecies emendetur; sacerdotis peculium nouies emendetur; diaconi peculium  sexies emendetur; clerici peculium ter emendetur, ecclesie [c 3Kb] pax bis emendetur; monasterii [d 1Kb] pax bis emendetur.

 II. Si rex populum suum ad se uocauerit, et ipsis quis ibi malefecerit, dupliciter compensetur, et regi L solidi soluantur.

III. Si rex in alicuius domo conuiuetur, et ibi aliquis damni quid fecerit, duplici emendatione emendet.

Iu. Si liber homo regi furto quid auferat [a 1Kb] , nouena compensatione compenset.

u. Si in regis uilla aliquis hominem occiderit, L solidis emendet [b 1Kb] .

uI. Si quis hominem liberum occiderit, rex L solidos pro dominio recipiat.

 uII. Si quis regii prefecti fabrorum aut pincerne famulos occiderit, moderatam inulctam ordinariam  soluat.

uIII. Regis patrocinium uiolatum [d 1Kb] L solidis compensetur.

IX. Si liber homo a libero quid furetur, tripliciter emendet, et rex habeat mulctam, et omnia eius bona.

X. Si quis cum regis ancilla uirgine [e 3Kb] concubuerit, L solidis emendet.

XI. Si ea molens serua sit, XXu solidis emendet, si ea tertie sortis, XII solidis.

XII. Regis obsonatrix XX solidis compensetur.

 XIII. Si quis in comitis uilla aliquem occiderit, XII solidis compenset [a 1Kb] .

XIu. Si cum comitis pocillatrice quis concubuerit, XII solidis compenset.

Xu. Plebeii patrocinium uiolatum uI solidis emendetur.

XuI. Si cum plebeii pocillatrice quis concubuerit, uI solidis emendet, pro alia serua L scettas, pro tertie sortis XXX scettas soluat.

XuII. Si quis in domum alicuius primus ingredietur, uI solidis emendet; qui secundus ingredietur, III solidis, deinde unusquisque solido [b 1Kb] .

XuIII. Si quis aliquibus arma accommodet [c 2Kb] ubi rixa est, et nichil mali patretur, uI solidis compenset.

 XIX. Si latrocinium factum sit, uI solidis emendet.

XX. Si quis autem aliquem occiderit, XX solidis emendet.

XXI. Si quis aliquem occiderit, moderatam mulctam ordinariam C solidos compenset.

XXII. Si quis aliquem occiderit ad apertum sepulcrum, XX solidos compenset, et intra XL dies  totam mulctam ordinariam compenset.

XXIII. Si homicida patria exierit, cognati eius mediam ordinariam mulctam soluant.

XXIu. Si quis ingenuum hominem uinxerit, XX solidos compenset.

XXu. Si quis plebeii conuictorem occiderit, uI solidis emendet.

XXuI. Si hospes autem occiderit primarium conuictorem, LXXX solidis emendet.

XXuII. Si autem secundum occiderit, LX solidis compenset, tertium autem XL solidis compenset.

XXuIII. Si liber homo septi uiolationem fecerit, uI solidis emendet.

XXIX. Si quis rem intus seruatam abstulerit, is triplici compensatione emendet.

 XXX. Si liber homo septum superauerit, Iu solidis emendet.

XXXI. Si quis aliquem occiderit, proprio sensu  et proba pecunia quemlibet compenset.

XXXII. Si liber homo cum liberi hominis uxore concubuerit, eius capitale redimat, et aliam uxorem propria pecunia mercetur, et illi alteri eam [e 5Kb] adducat.

 XXXIII. Si quis dextrum femur lancea transpunxerit, ualore suo illud compenset [a 3Kb] .

XXXIu. Si come prehensio fiat, L scette ad emendationem soluantur.

XXXu. Si os appareat, III solidis compenset.

XXXuI. Si os ledatur, Iu solidis compenset.

XXXuII. Si id penitus ipsi rumpatur, X solidis compenset.

XXXuIII. Si utrumque fiat, XX solidis compenset.

XXXIX. Si humerus claudicans reddatur, XX solidis compenset.

XL. Si altera auris nichil audit, XXu solidis compenset.

XLI. Si auris abscindatur, XII solidis emendetur.

XLII. Si auris perforetur, III solidis compenset.

 XLIII. Si auris attondeatur, uI solidis emendetur.

XLIu. Si oculus excutiatur, L solidis compenset.

XLu. Si os aut oculus damno afficiatur, XX solidis emendetur.

XLuI. Si nasus perforetur, IX solidis emendetur.

XLuII. Si sit una membrana, III solidis compenset.

XLuIII. Si ambe perforate sint, uI solidis emendetur.

XLIX. Si nares singule attondeantur, unaqueque uI solidis emendetur.

 L. Si perforentur, uI solidis emendetur.

LI. Qui menti os absciderit, XX solidis compenset.

LII. Pro quatuor dentibus prioribus, pro singulis uI solidi; pro dente qui tunc proximus est, Iu solidi; pro eo qui tunc iuxta stat, III solidi, et deinceps pro singulis solidus; si elocutio deterior fiat, XII solidi; si maxilla fracta fuerit, uI solidi compensentur.

LIII. Qui brachium pertundit, uI solidis compenset. Si brachium fractum fuerit, uI solidis emendetur.

LIu. Si pollex abscindatur, XX solidis; si pollicis unguis abscindatur, III solidis emendetur; si quis indicem digitum absciderit, uIII solidis compenset; si quis medium digitum absciderit, Iu solidis compenset;  si quis digitum annularem absciderit, uI solidis compenset; si quis autem minimum digitum absciderit, XI solidis compenset.

Lu. Pro unguibus singulis solidus compensetur.

LuI. Pro minimo neuo III solidi, et pro maioribus uI solidi.

LuII. Si quis alteri pugno nasum uerberet, III solidi.

LuIII. Si plaga sit, solido; si elata manu plagam exceperit, solido compenset.

LIX. Si plaga nigra sit extra uestes, XXX scettis  emendet; si sit intra uestes, quelibet XX scettis emendetur.

LX. Si diaphragma uulneretur, XII solidis compenset; si perforetur, XX solidis emendet.

LXI. Si quis claudicans reddatur, XXX solidis emendetur.

LXII. Si callum quis uulnerauerit, III solidis emendet.

LXIII. Si cui genitale membrum abscindatur, triplici mulcta ordinaria illud compensetur; si pertusum sit, uI solidis emendet; si quis inciderit, uI solidis compenset.

LXIu. Si femur ruptum fuerit, XII solidis compensetur; si is claudus fiat, ibi amici iudicare debent.

LXu. Si costa rumpatur, III solidis compenset.

 LXuI. Si femur quis transpunxerit, quelibet incisio uI solidis compensetur; si supra pollicem penetret, solido; pro duobus pollicibus duo, supra, tres III solidi soluantur.

LXuII. Si uertebra uulneretur, III solidis emendetur.

LXuIII. Si pes amputetur, L solidis compensetur.

LXIX. Si maior digitus pedis amputetur, X solidis compensetur.

LXX. Pro aliis digitis pedis singulis dimidium pretii, sicuti de digitis manus dictum est, soluatur.

LXXI. Si maioris digiti pedis unguis amputetur, XXX scette ad emendationem, pro ceteris singulis X scette compensentur.

 LXXII. Si libera femina capillata [a 2Kb] inhonesti quid fecerit, XXX solidis emendet.

LXXIII. uirginis compensatio sit ut liberi hominis.

LXXIu. Patrocinium uiolatum potioris uidue nobilis  familie L solidis emendetur; secundarie XX solidis; tertie XII solidis; quarte uI solidis.

LXXu. Si quis uiduam non sui iuris duxerit, bis compenset patrocinium uiolatum.

LXXuI. Si uir uirginem mercetur pretio, empta sit, si sine dolo factum sit; si autem dolus subest, postea domum reducatur, et illi peculium suum reddatur.

LXXuII. Si ipsa uiuum fetum pepererit, medietatem bonorum habeat, si uir ante moriatur.

LXXuIII. Si cum liberis recedere uelit, dimidium facultatum habeat.

LXXIX. Si maritus habere uelit liberos, sint ipsi sicuti unus liberorum.

LXXX. Si ipsa prolem non pepererit, cognati  bona habeant, ipsa alimenta, et dotem.

LXXXI. Si quis uirginem per uim ceperit, possessori L solidos det, et postea secundum possessoris uoluntatem eam redimat.

LXXXII. Si ea alteri in pretio desponsata sit, XX solidis compenset.

LXXXIII. Si grauida fuerit, XXXu solidos, et regi Xu solidos soluat.

LXXXIu. Si quis cum serui uxore concubuerit, uiuo marito, bis emendet.

LXXXu. Si seruus alterum occiderit innocentem, omnibus facultatibus compenset.

LXXXuI. Si serui oculus et pes excutiatur, omni ualore compensetur.

LXXXuII. Si quis seruum alicuius uinxerit, uI  solidis emendet.

LXXXuIII. Serui latrocinium sit III solidi [b 1Kb] .

LXXXIX. Si seruus furetur, duplici emendatione compenset.




ANNO DOMINI DCXuII.
SANCTUS DEUSDEDIT, ROMANUS PONTIFEX.





NOTITIA HISTORICA IN DEUSDEDIT PAPAM.


 [a 5Kb] Deusdedit, natione Romanus, [b 3Kb] ex patre Stephano subdiacono, [c 1Kb] sedit annos tres dies uiginti quatuor. Hic clerum multum dilexit, sacerdotes et clerum ad loca pristina reuocauit. Eodem tempore [d 1Kb] ueniens [e 2Kb] Eleutherius patricius et cubicularius Rauennam, occidit omnes qui in nece Ioannis exarchi,  et iudicii reipublice fuerant misti. [f 1Kb] Hic uenit Romam et susceptus est a sanctissimo Deusdedit papa optime. Qui egressus [g 1Kb] de Roma, uenit Neapolim, que tenebatur a Ioanne [h 1Kb] Compsino [i 8Kb] Intarta. Qui Eleutherius patricius pugnando ingressus est Neapolim, et interfecit tyrannum, reuersusque est Rauennam,  [i 2Kb] et data roga militibus pax facta est in tota  Italia. [k 9Kb] Hic constituit secundam missam in clero.  [l 2Kb] Eodem tempore factus est [m 1Kb] terremotus magnus mense Augusto, indictione undecima. [n 12Kb] Post hec  secutus est clades in populo, percussio scabierum, ut nullus potuisset mortuum suum cognoscere. [o 1Kb] Qui  defunctus, et sepultus est ad beatum Petrum apostolum, die octaua mensis Nouembris. Hic dimisit per obsequia sua, et ad omnem clerum rogam unam integram. Hic fecit ordinationes tres, presbyteros  nouem, diaconos quinque, episcopos per diuersa loca numero uiginti nouem. Et cessauit episcopatus mensem unum, dies sexdecim.





DEUSDEDIT [a 2Kb] PAPAE EPISTOLA AD GORDIANUM HISPALENSEM EPISCOPUM. Qui proprios filios de sacro fonte suscipiunt ab uxoribus separentur; et prohibetur ne quis commatrem suam in uxorem accipiat.



 Deusdedit, sancte Romane et apostolice Ecclesie episcopus, Gordiano, Hispalensis Ecclesie cepiscopo et fratri dilectissimo.

Peruenit ad nos diaconus uester, uestre sanctitatis epistolam ferens, quod quidam uiri etiam et mulieres, preterito Sabbato paschali die, pre magno populorum incursu, nescientes, proprios suos filios suscepissent ex lauacro sancto. Cupis ergo scire si pro tali accidente ratione debeant uiri et mulieres ad suum proprium redire usum, an non. Nos uero mesti hac in re inquisiuimus [b 1Kb] priorum patrum nostrorum dicta. Inuenimus autem in archiuis huius apostolice sedis iam talia contigisse in ecclesiis Daurie, Ephesiorum, simulque Hierosolyme, et etiam aliarum ciuitatum. Episcopis etiam earum ciuitatum ab hac apostolica sede uolentibus scire utrum uiri et mulieres redirent ad proprium torum, beate memorie sanctissimi Patres, Iulius, Innocentius, et Celestinus, cum episcoporum plurimorum et sacerdotum  consensu [conuentu], in ecclesia beati apostolorum principis prohibentes talia perscripserunt, et confirmauerunt, ut nullo modo iam se in coniugium reciperent mulieres aut uiri quicunque aliqua ratione susceperunt natos proprios; sed separarent se, ne, suadente diabolo, tale uitium peccati inolescat [innotescat] per mundum, et uniuersorum error accrescat. Scitis quia quomodo sunt septem dona Spiritus sancti, ita sunt septem dona baptismi, a primo pabulo sacrati salis et ingressu sancte ecclesie usque ad confirmationem [consummationem] Spiritus sancti per chrisma. Ab hoc ergo primo Spiritus sancti dono usque ad septimum nullus Christianus suam commatrem in coniugium suscipere debet; et qui presumpserit, anathematis uinculo religetur in perpetuum, nisi penitentiam egerit digne. Mulieres uero, cum separate fuerint pro hac illicita re, a propriis uiris totam precipimus recipere dotem, quam in die nuptiali receperunt; et post expletum annum recipiant alium uirum, similiter et uir uxorem [c 1Kb] .



APPENDIX.





Decretum de electione Romani pontificis Deusdedit pape nomine promulgatum inseruit in sua collectione Udalricus Bambergensis, cuius Codicem uulgauit Eccardus in cor. Historicor. medii eui, t. II, col. 188. An genuinum illud sit, nec ne, alii disputent; mihi satis est illud ita exhibere, quale illic tegitur. Pretereundum tamen non arbitror hoc ipsum decretum iisdem uerbis ab aliis Stephano Iu, ab aliis uI, ab aliis impostori cuipiam tribui.


 Deusdedit Romanus pontifex decreto suo instituit, dicens:

Quia sancta Romana Ecclesia, cui, Deo auctore presidemus, plurimas patitur uiolentias, pontifice  obeunte, que ob hec inferuntur, quod absque imperatoris notitia et suorum legatorum presentia pontificis fit consecratio, nec canonico ritu et consuetudine ab imperatore directi sunt nuntii, qui uiolentiam et scandala in eius consecratione non permittant fieri, uolumus ut id deinceps obdicetur , et cum prestituendus est pontifex, conuenientibus episcopis et uniuero clero, eligatur, expetente senatu et  populo eum qui ordinandus est, sic in conspectu omnium celeberrime electus, presentibus legatis imperialibus consecretur, nullusque sine sui periculo iuramenta aut promissiones aliquas noua adinuentione audeat extorquere, nisi que antiqua exigit consuetudo, ne Ecclesia scandalizetur, aut imperatoris honorificentia minuatur.




ANNO DOMINI DCXXI.
SISEBUTHUS GOTHORUM REX.





NOTITIA HISTORICA IN SISEBUTUM.


 SISEBUTUS quoque, rex Gothorum, non minus quam dignitatis culmine armorumque prestantia, litteris atque eruditione, latineque lingue peritia inclytus, inter scriptores loco suo donandus est. Etenim fuit  eloquio nitidus, sententia doctus, scientia litterarum magna ex parte imbutus. Quare idem Isidorus, libro suo de Natura rerum, ad eumdem directo sic prefatur: Dum te prestantem ingenio, facundiaque ac uario flore litterarum non nesciam, impendis tamen amplius curam, et quedam ex rerum natura uel causis a me tibi efflagitas suffraganda. Isidorus alter Pacensis episcopus in Chronico seu Epitome imperatorum et Arabum  uocat eum uirum sapientem, et nimium litterature deditum. Que Rodericus Toletanus,  lib. II, cap. 17, uerba exscripsit. Anonymus Benedictinus in Chronico abbatie sancti Remigii Diuionensis , ad annum 12 regis Theoderici  uiri quoque sapientis, et in tota Hispania laudabilis, ualdeque pietate pleni, elogio commendatum dimittit. Gundemaro hic suffectus regnum Gothorum octo cum dimidio annis, usque ad 621, tenuit, belli et pacis artibus, religione, iustitia, et benignitate, clementiaque in paucis clarus. De rebus eius gestis nunc disquirere non est presentis argumenti.

Quod enim ad Bibliothecam eius pertineat nomen, unus et alter uetus Codex apud nos seruatus, in iisque aliquot ab eo auctore profecte, cum epistole, tum  alia contenta opera, in causa sunt. Ii sunt toties laudati libri Ouetensis Ecclesie, et Complutensis collegii, quos uidit Morales, lib. XII, cap. 3, et in epistola ad Andream Resendium , et in prologo ad secundum historie sue uolumen, ubi de libris antiquis agit, consulendus. Tertium adiungo, quem reperiri aiunt  in Toletane Ecclesie bibliotheca. In his omnibus exstant Sisebuti regis epistole ad Cecilium Mentesanum episcopum; ad Cesarium patricium Romanum, sub quo fuisse tunc uidetur quidquid intra Hispanias Romane erat, hoc est, imperatorum, ditionis; ad Eusebium Barcinonensem antistitem; ad Theudilam et Sandrimerum quosdam, eius argumenti  omnes, quod apud eumdem Moralem interim uideri potest, dum preterite incurie nostre uindex aliquis sacra hec antiquitatis monumenta luci non ultra inuidet. (Ita nobis animo heret, si aliquando licuerit accuratius ea conferre cum Mss. Gothicis biblioth. Toletane, unde neuis ac sphalmatis deformata, crassissima exscriptorum inscitia ad nos peruenerunt. Epistolarum inscriptiones sunt: I. Ad episcopum Mentesanum, qui se reclusit in monasterio. II. Ad Cesarium patricium, rescripta per Ausemundum. III. Ad Eusebium episcopum. Iu. Ad Tudilanem, cum ex laico habitum in monasterio accepisset. u. Ad Adualiculdum regem Longobardorum et Theudolindam reginam, pro fide Christi, per Totilanem directa.








SISEBUTI, GOTHORUM REGIS, EPISTOLAE.





EPISTOLA PRIMA. SISEBUTI REGIS AD CeCILIUM MENTESANUM EPISCOPUM, Dum se reclusisset in monasterio.


1. Optabam, carissime pater, tuo ante incolume grege seruato, immensa peccamina nostra, que  nostris non deteguntur ex meritis, tuis saltem orationibus ablui. Sed quis opem possit alieni ferre doloris, qui sibi medicamentum denegauit curationis? Nec poterit quispiam erraticas oues in caulas dominicas obtutare qui suas, negligendo, luporum  in faucibus misit, et, denegatis herbidis ac redolentibus campis, tribulis uepribusque inter catulos rabientium leonum maluit sauciare consortes, quatenus innoxium gregem, dum cura uigilantis emarcuit, faucibus rabidis, ore truculento, nemine obsistente, dilaniant, et per obstrusos anfractus nullo defendente cedem fere interimunt. Quam flenda sit res, et omni lacrymarum fonte plangenda, dicerem, nisi quia tantus miserandus euentus attulit, ut me magis flere libeat quam recitare oporteat.

2. Si Dominus unam oberrantem humeris uectauit ouiculam, donec in centenario eam numero collocaret: quanto magis curam ferre debet humana fragilitas, ut si lucri non potuit fieri, perdere nec debuit quod accepit!

 3. uerumtamen, ne tibi uideatur ea que asserimus procul a ratione manenti, audi quibus iaculis in Euangelio Dominus percutiat corda peccantium, quantisque premiis predictos [a 1Kb] , fideles locupletet, ut eum qui sibimet commendata talenta ampliauit, [secum in gaudio fecerit permanere maximis institutum, eum imperare constituit [b 1Kb] ]. E contra, scilicet qui pecuniam conseruando abstruserat, qua eum pena consequatur, quaue iactura in eum feruens deseuiat, ex diuinis oraculis magis poteris indagare. Quod si ille qui nichil lucri profectus est in statu protulit [c 1Kb] summam, tam penaliter [d 1Kb] est condemnatus, qua censura erit puniendus, qui nichil acquirens, et ea que habuit negligendo crudeliter caruit?

4. Innumerabilia diuinorum uoluminum patent  examina, que te in hac parte non patiuntur innoxium. Tamen si [e 1Kb] parua prosunt, credo et multa sufficiant. Hodie si quispiam mundialibus actibus implicatus, et omnium criminum feditate pollutus, debitum nature reddat, unum attamen penitudinis uelit consequi premium; cum denegata fuerit languenti medela, et sic eum mors eterna absorbeat; animam eius cuius de manu credens Dominus est quesiturus? Pariliter cum paganus oblatus fontibus fuerit sanctis, desistente [f 1Kb] persona pontificis, necdum fuerit tinctus, quatenus conditio preueniat mortis; oro, quis pro eo reddere poterit rationem? Mihi uidetur, cum ille uenerit cui cuncta patescunt, dicent hi: Nos penitentiam simul exspectabamus et baptismum; hunc uero sensimus parricidam, qui penitentum  uota non tribuit, sed magis negligens denegauit. Opinor quod eorum supplicia excipiat alter. Et cum de semetipso nemo dignus inueniatur, qui se mundum iudicet a peccato; quanto magis cui aliena crimina subiunguntur? Credo mille mortibus [g 1Kb] eum esse condignum.

5. Sed quia ex tuis cognouimus litteris non ob aliud te monasterium fuisse adeptum, nisi ut tuis opem possis ferre languoribus, miror cum damno  multorum te esse uel felicem, et non magis te ea uel protinus emendare que nuper crudeliter [h 1Kb] committere maluisti. Unde quia nostra prestolaris oracula, confestim accito notario, elegimus recitanda; que cum tuis manibus prolata patuerint, omni calliditate deposita, ad nostram celeriter fratrumque tuorum presentiam, tua dirigantur uestigia, ut uiuida uoce increpatus, et stylo uerborum correptus, tandem resipiscens redeas ad incrementa uirtutum.





EPISTOLA II CAESARII PATRICII AD SISEBUTUM REGEM, Pro supradicto CAECILIO directa, dum a militibus captus fuisset. 

Domno gloriosissimo atque clementissimo domno Sisebuto regi Cesarius, Deo uolente, patricius uenerator uester.

 1. Nostra frequens postulatio apud eminentiam tuam fuit, que effectum penitus habere non potuit; ineluctabilis uero clamor gementium uel nunc uincat uestrum regale fastigium, et preparet inspiratio [i 1Kb] Dei cor uestrum ad pacis reparandum statum. Placetur Deus uel sero tantorum eiulatu, si respiciens riuos exstinxerit lacrymarum. Terra enim, que, fatiscente calore, imbrem ad suum gignendum fructum sustinebat, cruore Catholicorum immensum excurrens impetum exsatiauit, et alluuionem agere impleuit. Nam et de nostris uestrisque regionibus multiplicata captiuitas orbem pene ignotum impleuit, et nobilium incolatu suscepisse stipatus congemuit.

2. Pro tantis ergo illatis funeribus non sileo uestram  eminentiam mea propulsare obsecratione, ut humilitatem non spernas, preces audias et expostulata prestare non desistas. Datorem te pacis post Deum [i 1Kb] tribue, ut ille qui assumpto corpore in celum conscendit, et pacem hominibus reliquit, in numero pacificorum tuum regnum annumeret et filium te pacis in cetu sanctorum collocet. Mihi enim postulanti pacem, qua omnes indigent, inspirante Domino tribue, ut etsi in externis degeam finibus, repositam tamen dilectionem corde gerens, nomen regni uestri peculiariter semper habeam, nec a uestra mente recedat [k 1Kb] .

3. CAECILIUM namque beatissimum patrem [l 1Kb] nostrum retentum a nostris hominibus, contemplatione Dei et regni uestri festinantes sanare in omnibus  uoluntatem, absoluimus, et ut sue sancte Ecclesie uestrisque christianissimis presentetur obtutibus euidentem [m 1Kb] operam dedimus.

4. Nunc uero, ut sicut absque regni uestri admonitione eumdem sanctissimum relaxauimus, festinantes gratificare in omnibus regni uestri statum; ita et uestra eminentissima potestas petitionem nostram que multorum consultu probatur esse animarum, bonis studiis cultorem te in omnibus ostendens.  implere non dedigneris. Quod si in sua obsecratione tristis nostra uoluntas non remanserit, apud serenissimum urbis dominum patrem uestrum auctorem nos sue maxime utilitati uestra agnoscebit in omnibus existere eminentia. Debiti a nobis officii iura persoluimus, et salutem clementie uestre nosse cupientes, litterario obsequio inquirimus ut et uestre clementie animus prouocetur uicem rescripti rependere inquirentibus ac diligentibus.





EPISTOLA III SISEBUTI REGIS AD CAESARIUM, Per Ansemundum directa. 

1. Si cordium scrutator sensibus uestris dilectionem nostram infunderet; si amorem nostrum uestris arcanis insereret; si quidquid de te cogito  mentis uestre obtutibus reseraret; credo etiam expulsa retinacula occasionum, expulsa negotia pereuntium causarum, expulsis ambagibus morarum nascentium, olim te nobis iam fuisse consocium [b 1Kb] et alternatio caritatis merum in utrisque fruere poterat animum. Sed, quantum intelligo, peccato si quidem meo ista mihi conscribo, ut nullos fructus quem pre ceteris diligo partibus meis reddatur [nec retributio compar sortibus meis reciprocetur [c 1Kb] ]. Quid enim dubitas, amice carissime, si fides Christianis adhibetur, suscipe federa; si premia quod apud te est uile percipe dona: profiteor, coram Deo ipso propitiante, promissionem meam in omnibus conseruare, et sacre deuotionis propositum intemerata mente  tenere. Dies enim quos debuit nobis bene degentibus copiosa letitia in exsultatione deducere, cur cladium funera, cur pestis assidua, cur calamitas ruinosa consumens debeat mutilare? Nostrum quidem non indignus [d 1Kb] exspectare consilium, sed nostrum est quam diligimus, totumque pandere uotum, quot [e 1Kb] sunt dies uite nostre scientes nescimus; illud enim intentio nostra dum tempus est debet intendere quod prodefaciat ei in perpetuo tempore quam iuste, quam rectissimo modo, quam Dei freti clementia, res, Deo largitore, stare poscimus, utpote uigilantissimus cognitor de re ipsa potes aduertere; quod si bella surgant, si mucro feruidus in qualibet parte deseuiat, si uita hominum tempus bellicosum non exigat; quem opinaris pro tantis sceleribus, pro ingestis  cladibus, pro funestissimis illatis [f 1Kb] uulneribus, Deo reddere rationem? Mihi uidetur, et sane rectum uidetur, illum de tot malis tenere obnoxium, qui accipere noluit piissime oblatum remedium. Sed quid ista reteximus quem solummodo admonere sufficiat: reuertamur ad uestram dilectionem amplissimam et nostram deuotionem purissimam.

 Ansemundo fiducialiter crede, suspensa cabilatione recipe, remota suspicione quod iusseris in eius pectore mite: noster etenim est, etsi impollitus eloquio, non puritatis studio; ego enim affectione sincera illa qua competunt elegaui [g 1Kb] , qua uidentur instruxi, ut potui expoliui, unde eius sinceritatem tibi gubernandam committo et qua minus compte fuerit consecutus per te, mihi carissime, ut [h 1Kb] me presente defendo. Quid amplius uestre experientie intimem non inuenio, cui me [i 1Kb] totum offerendum exopto. Hic autem lator ita est in cunctis obstructus [i 1Kb] , et sic finaliter ordinatus, quatenus quidquid uestra clementia ab illo quesierit, opinor plenissimum uobis daturum responsum [k 1Kb] . Epistole sane, quas publico uobis obtulerit, rectitudinem iustitie intimant atque  limitem ueritatis custodiunt; nichil enim glorie uestre officiunt, si magis expedibilia nobis fuerint contributa, et ad effectum, Deo miserante, qua unice flagitamus uenerint concupita. Arcum nobis Ansemundo a uestra gloria destinatum adduxit: ob hoc gratias uobis ampliores persoluimus, quod simul et uerbis a uobis ditamur et munere.





EPISTOLA Iu CAESARII PATRICII AD SISEBUTUM REGEM, Per Ursellum [l 1Kb] directa. 

Qua nobilis epistola uestra innotuit, qua quibusque modis insinuare decreuit, qua de industria aptata perpatuit, sinceriter legimus [spatiose tractauimus [m 1Kb] ], caute sane aduertimus, et accito notario in ipso procinctu ut exciperet imperauimus. Iam nouit que  dudum presciuit, gratias nempe nec immerito reddimus, quod clementi animo a uobis precognita ipsi scienter [n 1Kb] agnouimus; sed sicut uestra clementia de plerisque nos maluit facere cognoscentes instar de omnibus uestros nobilissimos sensus reddimus que gesta sunt certiores.

Theodoricum nostrosque legatos, opitulante cui cuncta deseruiunt, cum omni gratiarum actione partibus in nostris iam esse coniunctos, et a clementissimo ac difficili comparatione imperatore dominissimo honestos [o 1Kb] hilaresque animos quidem redemptos ad nos fuisse remissos, credo equidem illa nostris mentibus intiment que olim sermo poposcit, que mens pia efflagitauit, que sincerus animus concupiuit: aliter credere nefas est, nec potest imperatori animum  regalem maiestas offendere, quam condecet exoptata beneficio ampliori prestare: uita denique Christo comitante manente, dum isti hic [p 1Kb] desiderati peruenerint, plenissime uestris reseruamus sensibus quidquid nostram conscientiam duxerit eorum sermo plenissimus; aliqua sane uestris tenentur [q 1Kb] affatibus, ubi pars figuraliter, pars historialiter intimatur,  nonnulla tropice narrationis obtinent locum; de his loqui generibus prolixiorem otium res ipsa efflagitat, hac quoque concinni ratione quacunque potero breuitate perstringam. Spiritale bellum, iuxta sacros apices, contra spiritalia nequitie [a 1Kb] agere conuenit, quod nos non permittere tua premonuit bonitas; in his rebus diuina magis quam humana sunt suffragia requirenda. Ille qui fuit mors mortis et uita uiuentium, ipse pro utrisque eorum conterat bellum. Si tamen de hominibus hoc uestra sententia proferat, notuimus [b 1Kb] olim uobis, et conuenimus crebrius quos pactus [c 1Kb] uester minime uindicat, minime defendat intentio, sed dum dilationis protenditur tempus, dum occasionis prestatur euentus, dum in diuersa diffunditur animus, nequaquam pars nostra postulata recepit,  in tantum ut hominem summo crimine deditum, et omni morbo prostratum, pro districtione [d 1Kb] , pro castitate, pro abstinentia, nostra sequebatur intentio. Ad effectum nequiuit nostra peruenire petitio; istum ob hoc pseudopresbyterum ideo inserendum putauimus, ut de ceteris te scientem que [e 1Kb] minime nescis inter cetera faciamus. Iudicibus tamen nostris uestra bonitas nobis innotuit tales sanctiones porrigere, ut nobis debita teneant et requirant ex qua nullatenus competunt, et uestris partibus iuste debentur ad reddendum minime differant: hoc mihi gratum esse uestra cognoscat clementia; sufficit enim nobis nostra defendere, et aliena requirere minime. Sospitatis uestre indicia ac felicitatis iura debentia mente deuotissima reddo, et rursus salutis  uestre [f 1Kb] epistolari alloquio copia accepturum me per Dei gratiam futurum ad tempus reseruo.





EPISTOLA u CAESARII PATRICII SISEBUTO REGI, Per Amelium [g 1Kb] Theodericum directa. 

uenerantissimos apices a dominissimo ac paterna amplexione tenendo imperatore libenter oblatos grata nimis deuotione percepimus, quorum nobilissima series amplissimum decus emicando nobilitata promeruit, cum stylo exarata opportunis incolis [h 1Kb] inclyte potestatis manu ob potissimam fidem se ipsam inspexit; talibus denique donis nos ipsi refecti beneuolentiam uestram participem fore maluimus, quem satis, ut opinor, inclyte potestatis imperia effectui mancipare libentius; gloriosum denique et amicissimum  ueritati Theodericum iuxta magis clementissimi et ultra omnes homines in cunctis eximii preceptionem imperatoris ad uestram certum est gloriam destinasse, connexo ei Amelium presbyterem uenerandum equum esse pensauimus, quos eundi felix fecit iter unitos [i 1Kb] , remeandi nequaquam quelibet occasio faciat esse diuisos. Isti denique queunt uobis omnia fidelibus uerbis ac eloquiis [i 1Kb] pandere uiuidis, quorum  fides habetur idonea, sinceritas copiosa, industria nimis cauta; oportuit ergo ob amicitiam uestram, que ad uestram per eosdem [k 1Kb] cognitionem prolata sint incorruptibilibus uestris deducere sensibus, ut, superfluis tandem causis procul amotis, diualis [l 1Kb] preponenda mortalibus sanctio cunctis insistentem de mutabilem tranquillitatis uestre gloriam ad effectum ut ualeat peruenire. Salutationum ut queo iura uobis restituo, et carissimos nostros ob immensam amoris excellentiam imperatoris presentesque sursum priuatos pia deuotione commendo.





EPISTOLA uI EUSEBIO EPISCOPO A SISEBUTO REGE DIRECTA 

Sancto ac uenerabili patri Eusebio episcopo.

Mortuam magis quam morituram epistolam de  cinerosis sepulcris exortam quamlibet pollutam et [m 1Kb] omni contagione cinosam extremis uix attigimus manibus, quem magis anhelantem, utpote non mortuam, sed nunquam uiuentem aspeximus. Id in fumosis ipsis fauillis aduertimus, inanium uos esse sectatores causarum, et non rerum firmissimarum te consentaneum esse, sed miseris hominibus et inflatis inaniter consentire. Obiectum hoc quod de ludis theatriis taurorum [n 1Kb] , scilicet, ministerio sis adeptus nulli uidetur incertum: quis non uideat quod etiam uidere peniteat. Beatis uiris cadauera te ante ferre fetentia, et homines diuinis cultibus assidue deditos tua exprobrare sententia reproba. Ergo deinceps nostre perennitatis affatus nequaquam exspectes, sed huic uiro qui Deo magis quam miserandis placet  hominibus, Ecclesiam Barcinonensem regendam gubernandamque committe, quatenus Christo auspice gloriosa patuerit solemnitas Pasche [o 1Kb] , de eius gaudeamus pontificatu optabile, et de uestra tandem uel sera consensione.





EPISTOLA uII SISEBUTI REGIS DIRECTA AD THEUDILANEM, Dum ex laico habitu ad monasterium conuertisset. 

Quis enim ultra uires immensas uobis non referat grates, quos inflammatio spiritus sancti suos fecit esse cultores? Quis denique fidelissimis nequeat attolli preconiis, quos alacriores cognoscit pertendere in regionibus sempiternis? Ex hoc enim fides in opere comprobatur, cum ex fide opus bonum perficitur, et incunctanter confitemur adipisci celestia,  quos sponte efficaciter nouimus relinquere terrena. Ergo indolis mee, ac meorum pignora luminum, meorumque uiscerum splendidissima rudimenta, hoc opus quod in nobis cernimus esse indignum, firmitas uel fides in uobis prestet idoneum; nam numerosa frugum prestolamur colligere pretia, cum ex nostris seminibus destinasse confidimus ad regione beata agiographa, inter clamante, precepta. Beati filios suos   qui constituunt in Sion, et domesticos suos in Ierusalem; tali intellectu relinquitur, ut affectio paterna memoretur in filiis, cum meminerint quemadmodum educati [a 1Kb] fuerint in curis domesticis. Et licet non uos iuxta sacra auctoris preconia iudicem subiectos, sed pretiosiores amicos, maiora tamen de uobis auxilia mihi prouenire non dubito, quos de gradu subiectione [b 1Kb] ad amicale confido transisse proposito [c 1Kb] . uerumtamen quia sepe mali odiunt bonos, et aduersantur fidelibus infideles, quantum gracilitas subministrat ingenii, ut a me progenita uiscera, quam pie cauteque uiuatis, tenacius obsecro; et quos etiam deuinctos in Domino iunctione caritatis connexos esse confido, ut eum diuina suffragia prolatis infra sententiis [d 1Kb] seculi huius fluctibus euitantes ad  portum gaudeatis peruenisse uictorie. Poteram de omnium cupiditate [e 1Kb] nutricem malorum in procinctu parua colligere, sed superfluum fuit illos unquam aliena amplectere, quos sibimet debita delectanter dimittentes, nouimus ad profuturam requiem destinasse. De superbia, scilicet, inuidentie germana que [f 1Kb] uel sociam magis magisque cauenda est, cuius origo nefaria mortis fecit esse principium, sapientissimo ultra omnes affirmante Petro apostolo: Inuidia diaboli, inquit, mors intrauit in orbem terrarum. His quippe uirtutibus utraque uitia mortificata reduntur [g 1Kb] quando crebra humilitas superbiam superat et amor fraterne diuulsionis inuidentiam calcat; sit enim competens sinceraque sine intermissione oratio, assidua lectio, moderata comestio, abstinentia temperata,  humilitas copiosa, spes fixa, fides certissima, super his omnibus caritas, que operit multitudinem peccatorum, magis magisque largiflua. Cumque his omnibus uobis fuerit gratia circumsepta [h 1Kb] , resistendum est fortiter contra millefarias callidissimi nequitias deceptoris, ne, quod absit, quemadmodum genus elationis infeste [i 1Kb] non tam uirtutes uideantur esse quam uitia, sed quantum maxima fuerint dona largitoris uobis in munere, tantumque promptior esse debet, sine laude cuiuspiam mens uestra in sanctissimo opere. Nam ille qui de [i 1Kb] excelsa uirtutum fastigia inuidentia simul et elatione suffectus non immerito, sed infeliciter, in huius eris specie est deuolutus, prisca odia [k 1Kb] contra humanum apparet genus, et dolet clamitosa fragilitas hoc nos per humilitatis acquirere  gratiam, quod ille perdidit per infaustam superbiam; intentio quippe illius facile Christo comitante conteritur, cum postulatus Dominus nobis fuerit suffragatus; nam omnium creaturarum creator pia miseratione iussit ad terras descendere, ut in ethereis sedibus per opulentiam bonitatis humanum genus  perduceret, quatenus credatur cum Christo Christi corporis plenitudo, dum ad caput in supernis peruenisset omnium membrorum compago. Hac [l 1Kb] sic karissimi et fideliter edocati, animoque sincero sine fuco progenito, illos subiacere eternis suppliciis a quibus effusus est pretiosus dominicus sanguis; sed ne uideamur per uerborum circuitu qua intulimus procul a ratione [m 1Kb] , manentia euangelica luce clariora afferamus precepta, ubi inter cetera amplectitur iustus, et terrificatur impius, nobis omnibus preparatum paradisum insinuat ob diabolo eiusque angelis inexstinguibilem ignem demonstrat, et quia uenturus est ad fidelium premia et impiorum supplicia. Hec sancta quos unitos in Domini gratia esse confido, sincera petitione exposco, et per Dominum testor,  ut preces assiduas Redemptorem Dominum nostrum qui peccatores saluare uenit, non perdere, iugi oratione pro nostris sceleribus et immensis criminibus orare non pigeatis, quatenus ab eternis suppliciis me liberatum cum sanctis angelis ad regnum communiterue perducat eternum: erit denique reor nobis ante Deum remissio, si uestra pro nobis intercedat oratio. Alioquin quomodo Dominus propositum uestrum, quem presciuit esse beatum, in uirtutibus roborauerit sanctis, aut qualiter uitam cenobialem estis adepti paterna desideria, filiorum affectio rescriptis [n 1Kb] faciat esse iucunda.

Magnus ubique Deus nunquam mutabilis auctor.
. . . . . . . . . . . . . .
Chare mihi in euum ualeas [o 1Kb] tu, Teudila, semper,
   Atque animo grato nomen amantis ama.
 Qui tibi diuinum iussit concedere uotum,
   Ipse tibi tribuat Sandrimer [p 1Kb] Almauia.
Te Dominus uerax ueraci gratia seruet,
   Ut nomen meritis uindices ipse tuis.
Sit Leo de tribu Iuda tibi fauctor ubique;
   Sit tibi uita, [q 1Kb] lux Christus ubique pius.
      Amen.





EPISTOLA uIII. SISEBUTI REGIS GOTHORUM AT ADuALuALDUM REGEM LONGOBARDORUM ET TECDOLINDAM [r 1Kb] EORUM REGINAM. Pro fide Christi, per Totilanem directa. 

Dominis eminentissimis ac uenerantissimis et germana caritate mihi consociis, fratri Adualualdo regi gentis Longobardorum et Theodolinde regine, in nomine Domini, Sisebutus rex Wisigothorum.

Tunc enim caritas ex opere sincero cognoscitur,  cum intemerata fidei regula ore catholico demonstratur; parturit alterne parti ingentia mera professio gaudia, quando exsecranda Ariana pernicies de generosa prosapia pellitur, et effossa uel suffocata radicitus e Christi corpore, Christi gratiam putatur. Interea sicut de conuersis opulenta exsultatione  sustollimur, instar de aduersis acclines immenso onere meroris afficimur, cum inclyta progenies, orta [a 1Kb] de stigmate claro, anguifero tenetur [b 1Kb] morsu captiua, et depasta cruentis faucibus se ipsam perire permittat ultroneam. Non tantum miranda, sed magis gemenda res est, precepta salutaria capere et ad mortis ianuam se quanquam precipitem ferre, consequi pereuntia, eterna derogare. Remedia dolemus, nec immerito ingenti pondere riuos lacrymarum producimus, cognoscentes affinitatem sanguinis nostri Ariana contagione nunc pollui, et uirulenta profusione canceris fraterna cognatione disiungi. Homines agrestes, scilicet minus ratione capaces, quotidie cernimus ethereis militare per matrem Ecclesiam castris; cur genus inclytum et inclyta  forma, ingenita uirtus et naturalis prudentia, elegantia morum et bone uite censura, prespicua dignitas et gloria dignitatis eximia, mortuis sepultisque heresibus ignominiose subsedeat, et, ut uerius nunquam ipsis uiuentibus loquar, infeliciter colla submittat? Pudeat uel tandem huius secte blasphemias sectare nefarie; pudeat fumosi tramitis intolerandum iter peragere; pudeat denique eterne mortis ad penam pertingere. Tales illud uel moueat, quod de earum quotidie heresiarche [c 1Kb] omne iam pene mundo cantatur, qui fetentibus euisceratis uisceribus, eternis ignibus animam assignauit horrificam. Opinor hanc consentaneos eius eternam, nisi recte crediderint, excipere penam. Fuit, fuit hic olim morbus acerbissima peste diffusus, qui latenter infernalibus  animas sedibus infelicium miscuit et illinita dulcedine pocula antidotia mortifera propinauit. Immensas tunc calamitates et diuersa penuria, acerbissima crebrius bella et quotidiana miseria, indigentia frugum et pestifera uulnera hanc insolentius gentem retro acto tempore pressit. Postquam sidereus fulgor corda fidelium coruscauit, et orthodoxa fides mentibus cecatis emicuit, aucta pace Catholicorum, Domino commodante, Gothorum uiget imperium. Quique dudum per falcatas lacerati senticum acies, per scorpionum uulnerati uncatis aculeis, per triuida uenetio uernabunt ora serpentis; hos maternis expiatos affectibus Ecclesia catholica curat. Cordis ac lingue sine ruga professa curat, se prestante indemutabilis, indiuisibilis, increata, creatrix omnium, sempiterna  Trinitas curat. Unde precamur uestram clementiam uerbis, precamur uotis, precamur et mentibus puris, tantorum premiorum uestram fore gentem participem et adunatam in Christi corpore simul uobis esse consortem. intolerandum nimis ac detestabile nec ferendum [d 1Kb] est, tot copiosis caput uirtutibus sublimatum, quamlibet exignum membra torpentia consequantur, illud magis in rebus ipsis agentes incunctanter nobis fiduciam fecit, qui catholica uiscera nactus, et catholico fonte cerneris esse renatus. De  utrisque uestram opinor gloriam titulis lautioribus diuino munere sublimari, si gloriose tramitem genitricis seruaueris, et optionis quod tibi donum collatum est, omni quo uales ceteris nisu [e 1Kb] porrexeris. Quanta te, rex clementissime, heredem futuri regni gloria prestolatur, quanta largitionis munera conferri uirtus tibi diuina sustineat, quantaque felicitatis insignia premia, si uelis capere, idem auctor exoptat, dicerem; sed non est datum scire mortalibus quod immortalibus preparatur. Nec possunt sensus uel mens humana attingere qua [f 1Kb] Dominus est recte credentibus pollicitus elargire. Ceterum si mens forsitan, quod fari nefarium est, hereticos ad conuertendum in quidpiam titubauerit, quatenus errores putrido scultro experientie minus resecando [g 1Kb] absciderit  , quam in se suosque iacturam sentiat, uel quam pastori rationem pastorum exhibeat, ista uestris sensibus discutienda commisimus; quarum si doctus malit almis eloquiis sententias colligere uerbis, reor prius tempus quam exempla deficere. Ergo ne dubites; fautore denique Christo cuncta mortalia cedunt: habes illic omni matrem ueneratione colendam, doctricem fidei firmissimam, operibus claram, humilitate sinceram, oratione compunctam, almis studiis deditam, uinculo caritatis astrictam, consilio prouidam, misericordiis opulentam, honestate precipuam, uirtutibus cunctis onustam [h 1Kb] , suauem eloquio, acrem ingenio, dapsilem dono, iustam iudicio, clementem in uerbo, amicissimam Christo, amicam gregi catholico, semper infestam  diabolo, infestissimam et eius corpori semper heretico, cuius uirtutes exigit [i 1Kb] iustitia, ut perseueret libratior efficit; prudentia ut uim rationis attendat impellit; nec immerito tanti nominis nobilitatur uocabulo, que uallata tot premiis cognoscitur sub auctore sidereo. Ergo si uim huius nominis attendere uelimus, liquidis uocibus Argiuis Theodolinde. 

Plectendi sunt pollicitatione qua cupiunt nonnulli subtiliter pro tempore ubi inardescunt, quosdam lenis debet comminatio regule subdere, quosdam asperior increpatio flectere; nam facile cupidus porrecto munere trahitur, et contumax districtionis seueritate de praua secta repellitur. Hec quidem equanimiter pro loco, pro tempore, pro persona,  gerenda sunt, donec ardor fidei conualescens uigore catholico, lampade coruscante, fundata corda credentium luciflua reddat, et putridas hereticorum reliquias de fumosis orta materiis exurens in fauilla reducat. Hac ne forte ratione mera quam caritas austeritate nostri defensus extorpsit et cetera. Sed impolita fiducia, amore pellente, premisit presumptionem, audientibus conferat quod ad cultum religionis oratio minus uernantibus uerbis uniuersa perstringat, audiat qui hec sane dicturi sunt, regnum  Dei non in uerbis tantum, sed in uirtute consistere. Cum et prudentibus magis fortia quam falerata complaceant, et salubria potius quam suauia egrotis expediant, non docendi formam sumpsimus, sed affectionem fraternam ostendimus; et sicut participamur affinitatis origine, instar participemur sancte fidei qualitate. Ergo quod splendor artis mensurate grammatice, quod facundia acclamationis rhetorice minus, quod argumentatio defuerit dialectice discipline, non dicendi copiam indigentia denegauit, sed tali prosecutioni credentibus eloquia pandere diuinus sermo subduxit. Cum is odibilis sit qui loquitur, per Salomonem [a 1Kb] , sophistice; et rursus idem per apostolum inquit: Ubi sapiens, ubi scriba, ubi conquisitor? Nonne stultam fecit Deus sapientiam huius seculi? Satis  ostendit fidei documenta simplicibus uerbis asserere, orthodoxam eloquio usitato professionem monstrare, inde fuit secularia studia litterarum amouere, acclamationesque gentilium nequaquam in suis erroribus conseruare. Sed celesti bibliothece resplendentia quadam exempla libauimus, institutionesque fidelium paternorum connexas tabella notauimus, ut dictorum fides auctoritas illibata efficiat, et apostolica regula a patribus tradita nullis fuscata tenebris ad uos usque perueniat. Qui confessus, ait Dominus, me fuerit coram hominibus, confitebor et ego illum coram Patre meo qui est in celis. Et: Qui negauerit me coram hominibus, negabo et ego eum coram Patre meo qui est in celis. Sed talis debet esse confessio que te gentemque tuam apostolorum sequipedam  faciat. Fidei fundamentum supra petram edifica, que de cauernis hereticorum flamine uentorum impulsa dispiciat, et rorantes perfidorum stillicidia turbulenta fortitudinis tutissima plenitudine spernat. Tu es, inquit Dominus, Petrus, et super hanc petram edificabo Ecclesiam meam, tibique trado claues regni celorum, et porte inferi non preualebunt aduersum te; quodcunque ligaueris in terra, ligatum erit in celo, et quodcunque solueris in terra erit solutum in celo. Aperte satis ostenditur neminem posse de preterito presenti atque futuro resolui a crimine, nisi apostolicam tenuerit sine ruga professionem: clausus [b 1Kb] obduratusque erit illi supernus introitus, cuius in defendendis erroribus cor manserit obduratum. Ad comparationem grani sinapis fidei qualitas comparatur,  cum taliter a Domino dicitur: Si habueritis fidem tanquam granum sinapis, et dixeritis huic monti: Transfer te, transferet se. Sicut granum sinapis nequaquam recipit sectionem, sed fructificando se porrigens ramorum incrementis densatum sublimem arbustum efficiet, instar [c 1Kb] indesecabilis fidei catholice puritas quousque detersos erroribus ceperit, tanta frugum nobilitate multiplicat, tantaque celsitudine suffragando sublimat, ut usque ad celum perueniat, et celestia dona merentes Christum deficientem nullo tempore perfruantur. Mortem hic inimicum fidei  cultorem hereticorum ostendet qui uexillo crucis perterritus, atque orthodoxa professione turbatus, cum nequeat catholicis inferre nequissimum damnum, in suum preceps fertur extirpatus semper interitum. Locutus est Dominus discipulis suis, dicens: Euntes baptizate gentes in nomine Patris, et Filii, et Spiritus sancti, non in nominibus ait, sed in nomine, ut distinctio Trinitatis in tribus personis appareat, et unius substantie deitas ineffabilis clareat: unde et doctor gentium currens per magistri uestigia, his uerbis enuntiat: Unus Deus, una fides, unum baptisma. Clare lucideque permonuit, unam ad cultum uenerationis esse confessionem credentium, quam sequax Ecclesia ab apostolis traditam Romana suscepit, et recte petentibus, hereticorum segetibus  exstirpatis, maternis affectibus tradidit. Patent et alia per campos diuine legis testimonia, copiose florigera, que sicut claues uel luminaria obscura dilucidant et patefacient obserata. Interea que ad peruersitatem sui dogmatis oblatrando presumptio Ariana uociferat, quomodo uel diuinorum exempla uoluminum impiis uocibus praue sententiendo conuertat, elegimus sententias, ut eorum exsecrabiles retexere nenias, connectens intemerate fidei sacratissima subter eloquia, quo facilius de utrisque conditio indagata heretica temeritate frustrata, et bona docere et mala perfectius sciat dedocere. uolentes denique Filium de paterna substantia ausu temeritatis excludere, ea qua competunt humane nature in subiectionem nostri Redemptoris afferre.  Pater, inquiunt, maior me est. [d 1Kb] Et illud: Qui me misit, ipse mihi mandatum dedit. Et: Non ego ueni, sed ille me misit. Et rursus: Non ueni facere uoluntatem meam. Iterumque: Sicut mihi Pater dixit, sic loquor; et quod dedit mihi seruaui, et omnia que mihi dedit nemo auferet a me. Post talia ingerunt: Rogabo Patrem meum, et exhibebit mihi plusquam duodecim millia legiones angelorum, atque: Si hic calix non potest transire, nisi bibam illum; et: Si fieri potest, transeat a me calix iste; non sicut ego uolo, sed sicut tu. Adiungunt etiam: Et que sunt placiti ea ego facio semper; et sedere ad dexteram meam, uel ad sinistram, non est meum dare uobis. Insanientes connectunt; Et dedit illi nomen quod est super omne nomen; et: Exaltauit puerum suum; et: Benedixit te Dominus  Deus tuus; et: Excitauit eum a mortuis, et sedere fecit eum ad dexteram suam; multaque similia, que rectissima fides taliter recipit, ut sciat que Deitati, que humanitati conueniunt. His quidem rationibus et fidelibus infelices conuincuntur exemplis; in Dei quidem filio duas confitemur certissime esse naturas, unam deitatis et alteram fatemur humanitatis. Christus igitur formam [e 1Kb] serui, quam sumpsit ex uirgine, Patri dicitur esse subiectus. Doctorem gentium apostolorum confirmantem: Ubi uenit, inquit, plenitudo temporis, misit Deus Filium suum natum ex  muliere, factum sub lege. In ea natura dicitur esse subiectus, in qua sub lege ex muliere nascitur generatus. Si quid sane illam diuinis reperiantur eloquiis, [a 1Kb] quia Christi personam Patri subiectiorem efficiant, non naturam deitatis euacuat, sed uerum hominem deitatis deitati subiectum affirmet. Igitur ubi Deo Patri Deus Filius equalis ostenditur, de thesauris sacre legis uelut florum capita delecta collegimus, et sub uno congesta exhaurientes eterni regis dona porreximus: Dicit enim filius Patri: Omnia mea tua sunt; et rursus euangelista: Aequalem se, inquit, faciens Deo omni uirtute; et Ego et Pater unum sumus. Et in consequentibus: Ut sint in nobis unum, sicut et ego et tu unum sumus; et: Non credidisti quia ego in Patre, et Pater in me est? Pater  meus operatur, et ego operor; atque: Sicut Pater suscitat mortuos, et uiuificat; ita et Filius quos uult uiuificat; et: Qui me uidit, uidit et Patrem; et: Qui me odit, odit et Patrem meum; et: Clarifica Filium tuum, ut et Filius tuus clarificet te; et: Ego clarificaui super terram, et manifestaui nomen tuum hominibus. Iam ut omnis conquiescat cabilationis intentio, hanc, sententiam Ioannis preuisam accipiant et defendant in isto modo sacratissima uerba narrantem: In principio  erat uerbum, et uerbum erat apud Deum, et Deus erat uerbum. Conticescant ergo dementium potentiosi sermonis lingue sententiam ferre, que anhelantes conantur Filium a Patris substantia separare. De Spiritu sancto, qui cum Patre et Filio in unitate uirtutis equalis uiuit et regnat, talem infelicem et omni fonte lacrymarum plangendi opinantur sensibus opinionem, oblatrare cecati, quatenus prosecutione funera, impia, sauciati dementia, a Patre Filioque dissociant, et non Deum , sed creaturam, sceleratis uocibus personant. Sacra tamen auctoritas eloquiis opulenta diuinis, Spiritum sanctum esse Deum et Creatorem cum Patre et Filio, clarissimis his affatibus demonstrauit: uerbo, inquit, Domini celi firmati sunt et spiritu oris eius omnis uirtus  eorum. Rursus qui supra pulchra per eloquia intimauit: Emitte spiritum tuum, et creabuntur, et innouabis faciem terre. Rex ille cunctis prudentior, et propheta: Ipse, inquit, creauit ea per Spiritum sanctum. Patientissimus pene ultra omnes homines Iob: Diuinus, ait, Spiritus qui creauit me. Bellatrix namque Iudith: Tibi, inquit, seruit omnis creatura, qui dixisti, et facta sunt; misisti Spiritum tuum, et creata sunt.





SISEBUTI, GOTHORUM REGIS, uITA ET PASSIO S. DESIDERII.



 1. Pro imitatione presentium, pro edificatione hominum futurorum, pro sanctis exercendis studiis succedentium temporum, uitam sancti martyris scribere Desiderii disposui, queque nostre cognitioni fidelis fama innotuit, sicco magis stylo, quam uerbis onusto faleratis innotui, que adesse nobis flagitans Dominum adfuturum, qui faciendis uirtutibus ei nec immerito contulit potestatem, torporem mentis ac lingue nostre discutiens, ad enarrandum gestorum ordinem indignis nobis conferat facultatem.

2. Hic uir, de stimate claro Romanis a parentibus ortus, ab ipsis cunabulis Deo sacratus, nobilissimam satis trahebat prosapiam. Qui cum annos quo fas est doceri contigisset legitimos, traditur ad studia [a 1Kb] litterarum. Nec multa morula concrescente sensus si  uigore, iam doctus transcendens, plenissime grammatice docatus, diuinas auctoritates mira celeritate retinendo explicuit: fuit enim capacitate strenuus, recordatione memoriosus, ingenio animi acerrimus, loquacitate clarissimus, et quod his omnibus maius est, in omni sua actione compunctus; esurienti, iuxta Euangelium, uictum, sitienti obtulit potum,  prebuit infirmo carceratoque solatium, peregrino hospitium, nudo uestiuit amictum. Non illum cunctis inimica elatio uirtutibus extulit, non languida [b 1Kb] temulentia sauciauit, non ciborum nimia presumptio one rauit, non uorax libido corrupit, non fallax mendo sitas demutauit, non cupiditas nocitura persuasit cumque talibus diuino fauore uirtutibus polleret, et metas temporum pubertatis elapsus iuueniles annos, non desideria caperet, fama bonum opinione crescente, sparsit et opera luminis a uero lumine condonata, multis in regionibus coruscauit, multarum denique urbium pro beneficiis populis capiendis eum sibimet episcopi sanctum poposcerint [c 1Kb] ; qui reluctans tanti mysterii, ut se habet humilitas, imparem fore, in lignum se fatebatur.

 3. Tandem non [tam] uoluntarium, quam impulsum multis precibus exoptatum pontificem Ecclesia uiennensis promeruit: quam susceptam, predicatione cautissima remouit ab ira litigiosum, a mendositate fallacem, a rapacitate cupidum, a flagitiis libidinosum, temulentiam sobrietate edomuit, uoracitatem abstinentia superauit, discordiam caritatis  munere uicit, superbiam humilitate sincera compescuit, incertissimum uigilantia a torpore excussit, edocuit in eleemosynis esse largiores, gratificos in oratione compunctos, in amicitia fixos, in rebus diiudicandis sollicitos, in omni semper actione discretos. Sed hec omnia exemplo magis quam uerbis edocuit, sciens Dominum adfuturum, non tam eloquia quesiturum quam opera.

4. Ista dum Christo concedente geruntur, aduersus conuersis et conuersus auersis inuentor et amicus mortis ingemuit, atque contra militem Christi omni genere septus telorum, seipsum pugnaturus inuexit. Nihil sane calliditas aduersantis preualuit, nichil uiram Dei calamitosa nequitia docuit, quem gratia Redemptoris specialibus armis armauit.  Tandem Spiritus nequam quemdam pestifere mentis hominem uirus uipereo sauciauit et concinnationes criminum in eius uisceribus pocula uenenata transfudit, quatenus os nefandum quod malignis sensibus auxit, athletam Domini eque mens [a 1Kb] infamaret, persuasit quosdam in suo nomine compares, et aduersus famulum Saluatoris talia fraudis documenta fraudator aptauit, regnante simul scilicet Theodorico, totius hominem stultitie dignum et fautricem pessimarum artium, malis amicissimam, Brunigildem; quamdam [b 1Kb] pariter matronam conueniunt, que erat prosapie nobilis, sed mente deformis, iusta uocabulo, turpis in acto, decus in nomine, sed dedecus magis in opere, bonis indigna, nimirum de malis onusta, a ueritate externa, a crimine nunquam  discreta: que instructa in concilio questa est a beatissimo uim stuprum Desiderio esse sibi quondam illatum, mirantibus cunctis talibus in rebus fore Dei seruum implicitum, criminatione sed obiecta commentitia aduersus eum fore pensabant. Sed presidentes sententiam contra insontem, iuxta pridem machinationes aptatas, ausu temerario mala sanam dederunt, quem statim homines punituri ab honore priuatum, exsilio ad monasterium insula religarunt; cuius abiectio fuit summa felicitas, contumelia prespicua sanctitas, degradatio eterna felicitas. Subrogatur ei pseudo-sacerdos, Domnolus quidem nomine, seruus quidem diaboli, et quantum uir Dei crescebat uirtutibus copiosis, e contra actibus ille fedebatur nefandis.

 5. In eo sane monasterio, cum beatam uitam beatus degeret martyr, stipem mente flagitans pauper aduenit, cuius ora ingenita silentia clauserant et articulate uocis officium perpetua taciturnitas obcelabat. Quem Pater omnipotens precem sui militis non omittens, munere simul et idoneum eloquio fecit. Hoc nempe quod gestum est, opinione uulgata, fama bonam tacere non potuit, sed magis uniuersa perlustrans ad multorum notitiam duxit; unde factum est spe recuperande salutis ad eum multitudo languentium curreret, nec defuerunt beneficia Domini ad sanandum pro quibus Dei famulus Saluatorem exoratus est Dominum. Sufficienter, ut opinor,  de gratia sanitatum sermo generalis emicuit; sed ne concinnis oratio de nimia breuitate ianuam prescrutantis obseruando recludat, specialiter quedam quacunque potui continuatione huic operi prenotandum studui. Quidam ueteres semper obfuseati tenebris, tempus obtinebant nocturnum, et sine lumine uultum, quos miles dominicus, horrido tenebrarum uelamine segregato, ad capitum fulgidum lumen per Dei gratiam orans reuocauit.


Ubi tres leprosi a sancto Desiderio curati.

6. Post talia, egritudinis sue tres morbo oppressi leprosi medendi ad eum gratia conuenerunt, quorum corpora albedo deformis inuaserat, et uulneratie atricum artus infelicium obsidebant; eratque fetor  intolerabilis, et qualitas uerticosa faciei nimis abundeque horribilis: euiscerabat humor luridus totamque pene cesariem et contagia purulenta, amputatis pilis, turpiter radicibus traxit. Quas laborantium Dei seruus morbidas passiones remouit, et saluti proprie sanos hilaresque restituit. Ista Domino solita pietate prestante, auribus Theoderici rumor populi pariterque Brunigildi inseruit, Dei famulum opulentis uirtutibus sublimatum, et munere potestatis omnigene donum ei curationis magis esse contradictum. Statim trepidi maximoque timore perculsi, prescrutantes ante rei negotia querunt, quatenus aut honor debitus redderetur spulso, uel permansio relegationis adderetur frustra damnato; cumque callida peruestigatio totius mysterii causam egre  requireret, inuentorem magice artis nefandi consilii, qui dudum Christi militem uisus est condemnasse, ultio diuina nec immerito condigna corripuit, de cuius detestabili exitu calamo pingente continuata narratione notaui. Hec pestilentiosa persona ac infeliciter memoranda, multis uitiis criminibusque tenebatur obnoxia: proprium illi tamen inter nefanda scelera cupiditas opum, et criminatio fuit, que res ad necandum monstruosum opprobrium plebem maximam excitauit; nam quodam in tempore dum fautoris aspectibus sui Theuderici adstaret, tumultuari interitu manu Burbundionum decipitur, et frustratim cadauer trucidatum passim cruentumque relinquitur. Tali modo uitam animamque simul miser horrificam perdidit, et infernalibus claustris seipsum periturus  ultroneus miscuit. [c 1Kb] Quid de illam iniuste iustam et iuste dicam iniustam, quem taliter cruentus ut uere propriam possessionem arripuit. Tempore eodem quo iam memoratus condigne est interemptus, condigne spiritus malignus inuasit. Omnesque copias falsitatum quas dudum aptauerat, a domicilio rursus idem uernulo funesto nimis exegit, cuius exactiua professio isto modo prolata est: cognosco crimen Dei contra famulum machinatum, cognosco causam, cognosco magis sentiens et debitam penam. Hec ultor omnipotens inuentrici Brunigildi respondeat, has penas restituat uindex, ac tormentorum dextera passiones conferat ultrix, cuius persuasio me ad interitum  fumea traxit, munus exsecrandum ad mortem, promissio ad nullam perituram [a 1Kb] salutem. At ubi finem loquendi dedit, enectam suffocatamque cunctorum artifex uitiorum peremit, secumque semper arsuram ultricibus conflagrantibus flammis inuexit; audientibus de mortibus prefatorum, Brunigildis simulque Theodoricus, expauit.

7. Opinantes diuino talia iudicio fieri uenementius terruerunt, ac ne compari animaduersionis sententia multarentur, dissimulata pietate precipiunt ut uir Dei qui frustra fuerat, de ordine pontificali remotus, ad suam rursus accederet regendam Ecclesiam exoptatus. Qui dum postulata minus annueret, sese permansurum ubi relegatus fuerat solidaret, iterum iterumque oblatis precibus poposcerunt suam illis  presentiam non negare, et concinnationes suarum fraudium animo clementi laxare. Pietas quippe sincera sincerum pectus emoluit, ac beneuolentia copiosa uiam [b 1Kb] Dei famulo regradanti aperuit. At ubi uultibus infelicium idem Beatissimus patuit, prouoluti eius ad uestigia corruunt, sibique eum propitium nitebantur efficere quem fraudulenta dudum relegarant damnatione, atque expiatio tanti piaculi a noxa redderet alienos, quos funesta contagia criminibus fore fecit implicitos. Ille autem facinus perpetratum animo clementi laxauit, et iuxta sententiam Domini culpas debentium non retinuit, sed omisit. Subinde cum maximo commeatu, Domnulo infeliciter pulso, Ecclesia suum uiennensis exsultans gubernatorem suscepit. Gaudebant medicum  quod reperisset egrotus, solatium quod inuenisset oppressus, alimentum quod iam teneret egenus. Quid multa? reddita sunt a Domino Ecclesie uiennensi copiosa suffragia; nam calamitatum penurias et crebras pestilentie clades insolentesque totius urbis procellas sancti uiri presentia, Domino miserante, suspendit, quas indubie, remoto pastore, causa eius absentie pressit.

8. Tria sane de eius uirtutibus quamlibet morbo inertie languidus sermo laboret, enarrando institui: dum quodam ad eum tempore gratia uisitandi plebs maxima conuenisset, hanc ex more cibo potuque reficerent imperauit, a ministro narratum est defecisse plus magis concupitam speciem uini. Ocius uas illud ubi talis iam liquor defluxerat, sibimet precepit  ostendi: quod crucis munimine presignatum gratia Saluatoris nobilitate meri fragrantis repletum est. Sic turba conueniens benedictione simul et mystico potu refecta est. Rursus cum longa distractione suum corpus abstinentia maceraret, et carnium perceptione non pro immunditia, sed pro temperantia interiecto tempore castigaret, consacerdos eius haud procul ab urbe ad eum uisitandi gratia uenit: erat inter eos de diuinis oraculis inter cetera familiare colloquium. Adest ubi peragens spatia diurna Phebus horarum transcenderat axem, tempusque  refectionis legitimum immineret. Subito defecto ere crepitantibus plumis rapidoque uolatu aquila, regina uolucrum, a partibus celi fulgentis apparuit, que pulmentum aquatile deferens equoreum pecus coram uultibus eorum exposuit, quod maxima cum iucunditate susceptum largitori Domino grates soluentes acclines hilaresque sumpserunt ante quoddam sue nobilis secta. Passionis tempore gestum est ut lucernam manibus propria replens iuxta altare accenderet, que minus porrectas luminis astas irradiat ac sue capacitatis mensuram sine cuiuspiam obiectione cres . . . exuberat liquor sane exundantis olei; summa ratione amplectitur qui egritudines laboris per Dei gratiam pellet, atque morbidas humanum [c 1Kb] passiones salutem conferendo remouet. Ista  sane qua extenuatus sermo breuiter [sum] prestringere potui de uita eius dixisse sufficiat. Nunc de passionibus eius qualiter sanctam animam omnipotenti Domino consignauit, ut nostram ad notitiam ducta sunt, ipso suffragante, expediam.

9. Cum non prodesse, sed obesse et magis perdere quam regere Theudericus pariter et Brunegildis uitiis cernerentur infestis, atque labe periurii reserati et federa sacramenti deserti mente sacrilega perfidi ad non esse pertenderent, nec quipiam de flagitiis uel facinus remaneret; his Dei martyr malis inspector et pontifex, more nempe prophetico, clangore tube personuit, sese [d 1Kb] totum pro depellendis erroribus eorum inuexit, quatenus Deo faceret proprios quos fecerat diabolus alienos, illud diuine auctoritatis  eloquium eminens qui conuertit impium, saluat animam eius et suorum multitudinem operiet peccatorum; sed uasa ire fomesque uitiorum ac frutex damnationis amara pro dulcibus, pro lenibus aspera obtulit, pro salute medicamenta mortifera, obsidebatque pectus eorum truculentior hostis, et captiuos in sua ditione tenebat callidissimus serpens. Nec poterant liberis gressibus ad portum peruenire salutis, quos addixerat predo funestus arctioribus uinculis. Satiati tamen de eius leuibus poculis, ceperunt contra Dei famulum rabidos latrare sermones, et uerbis strepentibus comminentes spurcissimas euomere uoces; sed martyrem Dei nec comminatio mortalium fregit, nec ira perfidorum emolluit, nec tempestas insanientium flexit, immobilem se obtulit  in persecutionibus iustitia feriendum, non hec [e 1Kb] repromissum caperet a Domino regnum ethereum. Huius illibatam [f 1Kb] inimicus constantiam humanitatis aspiciens, pectora qui [g 1Kb] nunquam Brunigildi ac Theuderici deseruit, totum ut in proprio se domicilio miscuit, modoque imperatiuo in suum magis exitium ius sibi debitum impulit, pollicitus eis locum in penis primum contradere, si a corporeis uinculis Christi militis animam possint extrahere. Extemplo noxialibus uerbis os sacrilegum, et in conuiciis semper armatum statim impietatis genere sententiam oblarauit.  Desiderium moribus nostris infestum, et operibus inimicum, lapidum ictibus uerberatum, multoque genere penarum afflictum, animaduerti complacuit. Ocius ministri compares crimine tam nefande preceptionis edictum nequiter impleturi promittunt auribus ab imperante qua nequissime capiunt. Nec latuerunt Dei martyrem sui laboris certamina; qui predestinatus, imo premonitus a Domino, premia corone fuerat capienda. Hic cum prestolatum cerneret diem ab infidorum subito manibus e gremio raptim ecclesie tollitur, et quasi reus indemnes occisurus ad supplicium ducitur: eratque ingentis populi fletus intolerabilis tanti pastoris abrogata caruisse remedia, his uocibus clamitantes: Cur ouilem tuum, pie, deseris, pater? Cur gregem periturum  relinquis? ne, quesumus, luporum nos in faucibus mittas, ne oues tue hactenus nectareis floribus suauitate refecte mordacibus tribulis uepribusque falcatis laniemur minus procurante pontifice. Certum quidem est, et uox cum diuinis litteris consona, quod sit absentia pastoris dispersio ouium, cuius fit earum presentia amplissimum beneficium. Nulla ratione patimur te nobis auelli, quibus pariter si negatur cupitam carpere uitam, subire tecum mortem liceat gloriosam. His denique uerbis placida sic uerba beatus intulit martyr: miranda quidem intentio, sed non laudanda deuotio: si tartareas nos portas obsiderent cauerni, si claustra niterentur inferni obserare funerei [a 1Kb] , si crepitans inuadere horrenda conaretur flamma baratri, spiritalibus armis inimicum  acrius conuenerat oppugnare; nunc quoniam in castris militare inuitatur ethereis cum radiantibus turmis angelicis, cum apostolis et apostolicis uiris, cum fulgentibus martyrumque cateruis, nostra uestra redditur uniuersitas; remeare sinite flagito pastorem uestrum ad pastorem omnium peruenire pastorum, quo facilius, precedente pontifice, grex illibatus ad locum ualeat peruenire paratum. Sic ait, et ecce subito rabientium stipata caterua furens aduenit, homines funesti et uultu teterrimo, quorum erat frons torua, truces oculi, aspectus odibilis, motus horrendus; erantque mente sinistri, moribus praui, lingua mendaces, uerbis obsceni, foris turgidi, interius uacui, utrobique deformes, de bonis indigni, de pessimis opulenti, delictis obnoxii, inimici Dei,  amici sane diaboli perpetui, ad mortem nimis ultronei. Horum exsecranda pernicies furore ministrante arma nequissimo rapuit, atque super martyrem Christi imbrem lapidum cor saxeum fudit; que cum marsiliam  preterirent dira furentium iacula, et in partem aliam cursum flecterent, silicum natura durissima, ipseque fragor lapidationis Dei famulo famulatum exhiberet, et quamlibet non uiuentia Deo tamen diuinis legibus uiuentia cederent, humanum pectus mansit solummodo induratum, quod pronum in miseratione fore potuit, atque euicinum. Qui cum animam exhalaret, idem arrepto uiri beate fusto colla  confregit. Sic carnea materie animam deserens, seseque a uinclis corporalibus exuens, uictrix in astrigeris comitem commiscuit auris.

10. uitam obitumque simul impolitus ut potuit sermo Christi militis enarrauit, qui quamlibet squalore nimio peritis imperite displiceat, omissa pompa uerborum, humiliter sentientes credentesque nobilitat. Ergo sicut uitam, uirtutes et eius granditer gloriosum finem descripsimus, restat ut exitia perditorum obitumque narremus. Cum Theudericus [b 1Kb] deserens Deum, imo derelictus a Deo, percepto nuntio Christi de famulo, exsultaret, dyssenterio morbo correptus, uitam fedissimam perdidit, et amicam sibi mortem perpetuam acquisiuit. Amisit perdita Brunigildis peritura solatia, atque formidans torquebatur  intrinsecus indice conscientia, quatenus quem culpe qualitas extulit in scelere perpetrato, uindicta consequens pasceret acrius in tormentis excruciando. Ista secum atra mente dum uolueret, bellum contra finitimam gentem indixit. At ubi tempus certamini patuit et diuerso stipata caterua conflixit diuino, siquidem terror partem pessime mulieris inuasit; unde factum est ut morbidum caput membra torpentia ad fuge presidium sequeretur. Sic passim ante faciem hostium euagantes, primum ab hostibus hostis regule Christiane, et totius criminis artifex, capta est. De cuius interitu que uulgata opinione comperimus dicere non pigebit. Est animal tortuosum, immane magis obtinens corpus, habens et naturaliter quosdam anfractus, summitas licet dorsi  turgentior, atque collecto celsiorem artubus reliquis obtinet locum, oneri satis abundeque aptissimum et in uehendis animalibus ceteris rebus prestantior. In huius centri fastigium uestibus detecta antefata sustollitur, coramque uultibus hostium ignominiose deducitur. Aliquandiu fedissimum exspectantibus miraculum tribuit; dehinc sonipedum indomitorum arctatur, atque per inuia fragosaque loca raptatur. Sic equis feruentibus corpus iam senio maceratum frustratim decerpitur, ac diuaricata passim sine nomine membra cruentaque laxantur. Taliter terrena materie anima resoluta, perpetuisque penis nec immerito religata tenetur piceis arsura bullientibus undis. Maior hec prosecutio occurrentibus latiorque causis euasit. Sed ne fastidiosis de sua prolixitate  displiceat, modica nectentes amodo denominat, terminum finemque ponamus; communiterue cunctos efflagitans, ne pigerrime uelint accipere qua Dominus noster iehsu Christus non piguit per suum martyrem condonare [c 1Kb] , ad cuius uenerantissimum corpus tanta Christus conferet copia sanitatum. Quacumque fuerit quispiam egritudine conuexatus, uel debilitate corporis deturbatus, statim diuinum nomen illic toto corde poposcerit, omnes a se morbos discutiens totamque maculam pellens, sanus hilarisque ad cupitam per Dei gratiam peruenit sanitatem; unum in Trinitate Dominum semperque manentem, qui mihi uitam indignissimo prosequenti conferat sempiternam et audientibus uobis gratiam tribuat copiosam.




ANNO DOMINI DCXXIII.
SANCTUS BERTICHRAMNUS CENOMANENSIS EPISCOPUS





NOTITIA HISTORICA IN BERTICHRAMNUM.


 Gesta domni Bertichramni Cenomannice urbis episcopi, qui fuit nouissimo tempore Chilperici, filii Clotharii, et tempore Clotharii filii eiusdem Chilperici, qui fuerunt reges Francorum uiri illustres.

Domnus Bertichramnus urbis Cenomannice presul, nobilis genere, natione partim Aquitanicus, et partim Francus, Turonis uero tonsoratus, et postea aliquo tempore conuersatus cum domno Germano, insigni Parisiace urbis episcopo, et ab eo edoctus, atque in quibusdam sacerdotalibus gradibus est ordinatus, et spiritualiter instructus. Antedictus namque domnus Bertichramnus fecit quamdam cellulam ultra fluuium Sarte in honore sancti magistri sui domni  Germani, Parisiace ciuitatis insignis presulis, quam de rebus sancte Marie et sancti Geruasii dotauit, siue de quibusdam uicis eiusdem sancte Marie et sancti Geruasii, atque de aliis rebus, quas acquirere suo bono ingenio meruit, ecclesiastico iure dotauit. Et in predicta cellula, quam in honore iam dicti sancti Germani construxerat, et sacrauerat seu dotauerat, aliquos monachos sub regula degentes constituit, et hospitale pauperum atque nobilium inibi esse instituit. Quam cellulam ecclesie sue sedis sancte Marie et sancti Geruasii subiugauit, siue suis successoribus atque canonicis sancte Marie et sancti Geruasii possidendam et regendam perennis temporibus  sub regulari ordine dereliquit. Predicto quoque Bertichramno cellula infra illam quintam, que monasterium Stiuale nuncupatur, a quodam clerico, Bertigiselo nomine, qui bis sedem et episcopatum suum tyrannica potestate contra canonicam auctoritatem inuaserat, legaliter et per strumenta cartarum quibusdam negligentiis suis, quas in episcopatu domni Bertichramni et in rebus sancte Marie et sancti Geruasii sua negligentia fecerat, sub iure et dominatione sancte Marie et sancti Geruasii atque sanctorum Petri et Pauli apostolorum tradita fuit, sicut in testamento domni Bertichramni hactenus  inueniri potest. Quod et ipse domnus Bertichramnus, sic ut diximus, pro restauratione ecclesiasticarum rerum sub firma traditione suscipiens, nobiliter ampliauit, et immeliorauit et sanctimoniales monachas sub regula degentes inibi esse constituit, et sue sedis sancte Marie et sancti Geruasii subiugauit, atque  suis successoribus possidendam et regendam perpetualiter iure firmissimo dereliquit.

Hic enim fecit in terratorio matris et ciuitatis Ecclesie sancte Marie et sanctorum martyrum Geruasii et Protasii, de uilla cuius uocabulum est uiuereus, a fundamento, angelo sibi demonstrante, dum in Ecclesia sancti Michelis, infra urbem, iuxta predictam matrem ecclesiam, in quadam turre ipsius ciuitatis constructa, peruigilans in oratione erat, atque angelo ei uisibiliter oriente aurora Dominici diei designante, monasterium iuxta urbem in honore sancti Petri et Pauli apostolorum et nobiliter construxit, et ipsam Ecclesiam Apostolorum iam consummatam tam de rebus sancte Marie et sancti  Geruasii matris et ciuitatis Ecclesie, quam et de aliis, quas undecunque iuste et legaliter adtrahere uel inuenire potuit, tam de sue hereditatis rebus, quam et de aliis comparatis uel adquisitis, legaliter per consensum domni Clotharii regis atque episcoporum multorum mirifice dotauit, et monasterium in circuitu ecclesie, cum claustris et aliis edificiis, nobiliter a fundamento operatus, et in eo agmini multorum monachorum regulariter degentia esse instituit, et pauperum atque aduenantium, peregrinorum quoque siue matriculatum receptiones et refocillationes deuotissime suppleuit, et perpetualiter fore constituit. Non longe autem ab eodem monasterio  ecclesiam in honore sancte Crucis fecit, et Dei seruos ad diuinum explendum officium instituit, et receptiones pauperum atque hospitum inibi mirifice ordinauit; et predictum monasterium apostolorum Petri et Pauli cum Ecclesia dicte sancte Crucis, cum omnibus ad se pertinentibus, sedis sue Ecclesie sancte Marie et sancti Geruasii subiugauit; et ipsam matrem et ciuitatis Ecclesiam sancte Marie et sancti Geruasii ex omnibus suis tam propriis, quam et ecclesiasticis, siue hereditariis rebus, heredem appellauit, atque heredem esse constituit; et suis successoribus, et eiusdem senioris ecclesie  sacerdotibus atque canonicis ipsum monasterium sanctorum Petri et Pauli apostolorum, cum omni integritate ecclesiastico ordine possidendum et regendum iure firmissimo perpetualiter delegauit atque dereliquit. Fecit quoque uel restaurauit idem domnus Bertichramnus super fluuium Idonie quoddam  monasterium uel synodochium in honore sancti Martini, quod Pontileuua uocatur, ipsumque de rebus episcopatus sui ditauit, siue de aliis quas legitime et legaliter inuenire uel adquirere quiuit. Et hoc constituit, ut omnes aduentantes inibi omnia necessaria sumerent; ibique monachos regulariter degere constituit, et matricularios, numero et tenore quo in eius continetur testamento, et ipsum synodochium sue sedis Ecclesie subiugatum, atque suis successoribus possidendum futuris temporibus more canonico atque ecclesiastico dereliquit, sicut hactenus in eius testamento decretum sub iureiurando nobiscum habetur, cuius exemplar in subsequentibus  conscribere libuit. Predictus autem domnus Bertichramnus archiepiscopus erat, et pallium, sicut mos est metropolitanorum, ferebat, atque omnibus episcopis totius regni preerat et proderat. Hic autem plenus dierum, in senectute bona obiit in pace . . . Kalend. Iuliarum, et in prefixa ecclesia quam ipse in honore sanctorum apostolorum Petri et Pauli edificauerat, a suis consacerdotibus et discipulis honorifice ac condigne sepultus est; qui et in celis uiuit cum sanctis Dei, ubi et nos suis atque omnium horum precibus peruenire et uiuere mereamur, prestante Domino nostro Iesu Christo, cui est honor et gloria per cuncta secula seculorum. Amen.





FORTUNATI uERSUS AD BERTICHRAMNUM.





I. Ad Bertichramnum episcopum, cum eleuaretur in currum.


Curriculi genus est, memorat quod Gallia rhedam,
   Molliter incedens orbita sulcat humum.
Exsiliens duplici biiugo uolat axe citato,
   Atque mouet rapidas iuncta quadriga rotas.
Huc ego dum famulans comitatu iungor eodem,
   Et mea membra cito dum ueherentur equo,
Pontificisque sacri Bertichramni actus honore,
   Comprehendente manu raptus in axe leuor.
Qualiter implumes fetus pia mater hirundo
   Confouet, et placide pennula tensa regit;
Sic bonitate potens, affectu diues opimo,
   In proprium pastor molle sedile locat.
 Nec solum amplectens pia mens, sed diligit omnes,
   Unde magis populis unicus exstet amor.



II. Ad eumdem de opusculis suis .


Ardua suscepi missis epigrammata chartis,
    Atque cothurnato uerba rotata Sapho.
Percurrens tumido spumantia carmina uersu,
   Credidi in undoso me dare uela freto.
Plana procellosos ructauit pagina fluctus,
   Et uelut Oceanus  fonte refudit aquas.
uix modo tam nitido pomposa pemata cultu,
   Audit Traiano Roma uerenda foro.
Quid si tale decus recitasset in aure senatus?
   Strauissent blandis aurea fila tuis.
Per loca, per populos, per compita cuncta uideres
   Currere uersiculos, plebe fauente, tuos.
Sed tamen in uestro quedam sermone notaui,
   Carmine de ueteri furta nouella loqui.
Ex quibus in paucis superaddita syllaba fregit,
   Ex pede lesa suo musica clauda iacet.
 Nunc, uenerande Pater, prece, uoto, uoce saluto,
   Commendans animum supplice corde meum.
Sit tua uita diu, cuius modulante camena,
   Cogimur optatis reddere uerba iocis.





SANCTI BERTICHRAMNI CENOMANENSIS EPISCOPI TESTAMENTUM.


 Sequitur exemplar testamenti predicti domni Bertichramni, quod fecit pariter Cenomannice matri ecclesie et monasterio sancti Petri, sicut in hec habetur insertum. Quod ideo his in gestis pontificalibus inseramus, ut si aliqua, quod absit, negligentia perditum fuerit, hic reperiatur, per quod sciatur qualiter actum fuit.

In nomine Domini nostri Iesu Christi et Spiritus sancti, sub die sexto Kal. Aprilis, anno 32 regnante gloriosissimo domno Clothario rege, Bertrannus, etsi indignus, peccator, episcopus sancte Ecclesie Cenomannice, sanus Deo propicio mente et corpore,  sanoque consilio metuens casus humane fragilitatis, testamentum meum condedi cumque filio meo Ebbone notario scribere rogaui et dictaui. Quod testamentum meum si quo casu iure ciuile aut iure pretorio, uel alicuius noue legis interuentu ualere nequiuerit, ac si ab intestato ad uicem codicellorum ualere eum uolo, et ualeat. Itaque quando ego suprascriptus Bertrannus peccator ex rebus humanis excessero, debitumue nature tempus compleuero; tunc tu sacrosancta Ecclesia Cenomannica, uno cum sancta ac uenerabili basilica domni Petri et  Pauli apostolorum, que in conspectu ciuitatis opere meo pro defensione ciuitatis uel salubritatem populi edificaui, heredes mihi estote, heredesque meos uos esse constituo ac iubeo ceteriue exheredes sint toti. Omnis itaque cui hoc testamentum meum dedero, legauero, dariue iussero; id ut detur, fiat, prestetur, fidei heredibus meis committo: si quos autem liberos esse iussero, libere liberiue sint toti. Et quia inclitus atque precelsus domnus Clotharius rex, cui Deus in milia eternam retribuat beatitudinem, suum preceptum manus sue iure firmatum mihi dedit, ut de propria facultate, quod ex parentum successione habeo, seu quod munere suo consecutus sum, aut aliquid comparaui, uel comparare Deo adiuuante potuero, uel in quibuscumque rebus  atque corporibus facultatum augmentare potuero, tam pro anime mee remedium, quam propinquis meis, seu fidelibus meis delegare uoluero, liberum tribuit arbitrium; idcirco te sacrosancta Ecclesia Cenomannica, heres mea, habere uolo ac iubeo uillam iuris mei, cuius uocabulum est Bonalfa, sita in territurio Stampense seu Aequalina silua, et mihi precelsus domnus Clotharius rex suo munere, una cum precelsa domna Fredegunda regina quondam genitrice sua, postquam eis domnus uedola iustitia corum reddidit, in me humilem eorum pro fidei mee conseruationem, que semper circa ipsum principem inuiolabilem tenere et habere uisus sum, concesserunt; ipsam uillam cum domibus, mancipiis, uineis, siluis, campis uel omni re, iure et adiacentibus suis,  tam mobilibus quam et immobilibus, post meum obitum tibi ualeas perpetualiter possidere; excepto quos exinde liberare uoluero. Similiter agrum ad culturam eo tempore adquisitum, te, domna heres mea Ecclesia, habere uolo ac decerno; ex quo agro medietatem bone memorie domna Ingoberga quondam regina, mea instantia meoque exigente seruitio sancte Marie dereliquit; aliam uero medietatem de germano ipsius Magnulfo quondam dato pretio comparaui, ut in iure sancte ecclesie ager ille ad integrum perueniret; et de uilla Celonica sita in territorio Tricurino, quam bone memorie Bobelenus medietatem Ecclesie delegauerat, et pro ipsa medietate multas habui uexationes, sed meo opere egi ut de iure sancte Ecclesie non auferretur;  etiam et postea aliam medietatem, quam uxore uel heredibus suis ad possidendum delegauerat, dato pretio ad integrum comparaui, et in dominationem meam peruenit; uolo ut ipsam uillam cum omni securitate tu sacrosancta Ecclesia heres mea, una cum fano uicinonie, quicquid mihi comparaui, aut meo opere ad mancipia stabiliui, cum id quod adhuc Deo propitio in ipsis agris immeliorare potuero, cum omni integritate eorum, et mancipia inibi commanentia, tibi, sacrosancta Ecclesia, uolo esse donatum. Itemque et uilla Brea, quem mihi Daulfus per donationis titulum contulit, et ego postea mihi comparaui, uelut quecumque subiunxi, uelut ipsam uillam cum omni integritate sua, sicut a me presenti  tempore possidetur, in dominationem sancte Ecclesie Cenomannice heredis mee perduret. Sed et quam plurima, que memorare nouero [F., non ualeo], tibi meo studio, sancta Ecclesia, adquisiui.

Et licet omnibus Christo propicio notum sit, qualiter ego aut quam fideliter in sancta Ecclesia, aut in monasteriis, aut in cunctis rebus laborassem; tamen et tu, domne pontifex, quem Deus in eis post me esse uoluerit, cognoscere potes, quanta ibidem meo studio uel labore tempore meo Deus est dignatus conferre. Quod si fide integra disponis inquirere, cognosces me tue Ecclesie non modicum laborasse. Unde tibi ineptum esse non debet, si aliquid de rebus sancte Marie cuicunque ex fratribus nostris, hoc est presbyteris et diaconibus, seu lectoribus aut  propinquis meis, uel amicis aut seruientibus, tam sancte Ecclesie, quam et meis propriis, cuicumque aliquid in usufructu dimitto, quia sancte Ecclesie proprietatem non aufero, et de substantiola heredem ipsam constituo. Et quia sancte recordationis domnus Domnolus quondam episcopus de agris Ecclesie aliqua locella ad basilicam suam, ubi requiescere uidetur, delegauit, sed nobis molestum fuit, ut iterum nos simile conditione de agris Ecclesie aliquid auferre aut minuere deberemus, ut basilice sanctorum Petri et Pauli apostolorum, quam in honore eorum nominis construxi, conferre deberemus; sed magis pertractans cum consilio uenerabilium fratrum nostrorum presbyterorum, seu diaconorum, uel omnium clericorum, ut unum locellum de Ecclesie  conditione ad ipsam sanctam basilicam, non tantum pro necessitate, sed propter primitias uel reuerentiam ipsorum domnorum apostolorum, et quod mater sancta Ecclesia, que omnes basilicas ad se pertinentes fouet ac ditat, conuenit cum domnis pontificibus diem illum, quo benedictio celestis uel reliquie sanctorum Petri et Pauli apostolorum in ipsa basilica posite sunt, et dupliciter diuina opitulante gratia sanctis sacerdotibus consecrata in honorem sanctorum apostolorum, uel loci illius consecrationem; uilla Umbriaco, quam Basilius et Baudegundus quondam per donationis titulum ad sanctam Ecclesiam condederant post eorum obitum possidendam; unde et nos postea iugiter laborauimus, ut Ecclesie non auferretur, postea omnia supradicta  quod per me humilem sancte Ecclesie proficit aut obuenit, tam predicto Umbriaco, quam in suburbana basilica domni Petri et Pauli apostolorum, que meo opere edificata esse dinoscetur, ad ipsam sanctam Ecclesiam, Christo propitio, debeat in perpetuo permanere.

Id mihi placuit delegare, ut uilla Nimione, sita in territorio Parisiaco, cum uineis que Frontanito ad palastrias et uinitores esse noscuntur, quas mihi domnus Clotharius rex dedit, que meo sepius, dum laicus fui, tam de fisco, quam de comparato possidendum sancte Ecclesie Parisiace, sub cuius gratia nutritus sum, ad integrum uolo esse donatum. Basilice uero sanctorum ac beatissimorum Petri et  Pauli apostolorum, quam superius heredem, una cum sancta Ecclesia Cenomannica constitui, sicut mea est deuotio, quia ibidem meum  desidero collocare corpusculum, ad ipsam sanctam basilicam in honore sanctorum apostolorum, ut pro facinore meo quod hic in seculo iugiter uisus sum perpetrasse, ut ipsi apostoli suffragiis suis ab infernali pena me liberare dignentur, et si non in gloria  uel ueniam eorum patrociniis aut intercessionibus merear obtinere; dono itaque ad ipsam sanctam basilicam uillas sitas tam in territorio Cenomannico, quam et in Stampensi uel Burdigalinse, aut ubicumque, tam per donationis titulum quam ad ipsam basilicam iam die natalicii sui dedi, uerum etiam quod et adhuc per  testamenti istius paginam dedero, quas mihi domnus gloriosus Clotharius per suam munificentiam contulit, uel pro fidei mee conseruationem ad integrum suis preceptionibus manum suam roboratis, mihi integram tribuet licentiam, ut predicto loco pro anime mee remedio, uel sui regni stabilitate, ipsas uillas quas munere sue promerui, conferre debere. Hec sunt uillas. uilla Thedone, Colonica nomine Telate, et alias uillas Buresaco, et mansiones in Wastinense, quas de uiro illustri uarnacario Maiorem domnus pro uilla Columbaria percepimus. Illud uero rogo atque iubeo abbatibus, qui per singula tempora, sicut diuina potentia aut gratia domnorum apostolorum eos inibi iusserit perdurare, ut omni tempore uite eorum hoc sit eis potissimum obseruandum,  ut de uillis superius nominatis, quicquid exinde aut in tributum, aut in suffragium annis singulis poterit obuenire, medietas ex hoc, quando fuerit mea commemoratio pauperibus, aut in uestimentum, aut in aurum erogetur; alia medietas luminis exinde in sancta basilica omni tempore sufficienter accendatur, ut numquam sit neque una hora noctis absque luminaria ipsa sancta basilica, signum dignum est, in honorem predictorum apostolorum luminis omni tempore fulgeat indesinenter, tam ad basilicam sanctorum apostolorum, quam et ad sanctam crucem, quam postea edificaui, uel ad basilicam domni Martini ad Synodochium, que est in Pontileuga, excepto de fructibus aut reliquis conditionibus, quod de predictis agris speratur in usibus  sancte basilice et monasteri sui, siue alimonia canonicorum uel pauperum, qui ad ipsam basilicam sanctam ad matrico sedere uidentur, uictus et uestitus per singulos annos sufficienter ministretur, et pro meis expiandis peccatis iugiter Domino deprecentur, et pro collata principis celestis eidem et regnum longeuum prestet, et in retributionem eternam centuplum accipere mereatur. Ecclesie uero herede mee uilla Dolus, quod meo opere construxi, et meo ingenio undique ad me peruenit post diem obitus mei, quicquid inibi laborauero, cum domibus, mancipiis, uineis, campis, pratis, cultis et incultis, et omni iure suo, uel termino suo, quod ibi iusto ordine abstraxi, te, sancta Ecclesia, in integrum habere delego.

 Basilice sancti Petri et Pauli, uillas quas dato pretio comparaui, id est Gauiaco, Colonica, Landolenas, et Ferrenis meo opere undique adquisitas, et quicquid Cellis uel in Samarciago ad prope Cenomannis ciuitate, quicquid Portithorengo, quem pro tutelam percepi, inibi fuit, et hoc quod Ceta et Mancia uel Guntha illuc possedisse iure uise fuerant, et ad meam peruenit ditionem, tam terris, uineis, ac colonis et seruis, integra portione eorum. Similiter et uillas quas in honorem basilice domni Petri et Pauli comparaui de pecunia, quam gloriosus domnus Clotharius rex nobis dedit, uel nos pro fidei nostre undique conquisiuimus. Hec sunt uille ipse, Campocunane, Ludina, et Comariago, uel Cambariaco, sicut uenditiones edocent, ipsam basilicam,  sicut nos eas iam ibidem tradidimus, cum uillare cui nomen Piciniaco, quem Gondobaldus quondam diaconus tenuit, pariter et Iliaco quem de uiro illustri Babisone percepimus, uolo in Dei nomine possidendas. Illud etiam constituens ac decernens, quod quicquid mihi in minutis rebus aut in quibuscumque modis datum est, uel in meis cartis noscuntur esse conscripte, hoc totum et ad integrum, tu sancta Ecclesia et uenerabilis basilica domni Petri et Pauli, qui in hoc folio testamenti mei forsitan in obliuione mihi obuenit, equa lance diuidatis possidendum. uilla uero Morenaco, quam meo opere et cum grandi labore adquisiui, et postea hunc ego absens ui pro fidei mei conseruationes a Modeghiselo malo ordine fuit preoccupata, et cum Deus reddidit iustitiam  domno Clothario regi, iterum ad dominationem sancte Ecclesie uel meam peruenit; ipsam uillam, cum omni iure suo et terminum te, sancta Ecclesia, habere constituo. Basilica uero sancti Petri et Pauli portionem deinde quod inibi possidere uideor, cum colonica que mihi Leodaldus per donationis titulum contulit, cum id quod ibidem postea undique comparaui, in ipso fundo Mechense et uoligione, cum omni integritate, portionibus ipsius uel terminis earum, et mancipia, mobilibus, et immobilibus, tu, sancta basilica, perpetualiter ualeas dominare. Licet nulli habetur incognitum, qualiter ego post transitum Guntranni quodam Regis pro quo sacramentum insolubile domno meo Clothario regi dedi pro eo quod ciuitas Cenomannis legitimo ordine, post transisitum  domni Gunthranni, ex hereditate genitoris sui bone recordationis sue Chilperici quondam regis debuit peruenire; sed faciente cupiditate et ciuitas ipsa ei fuit ablata, et de reliquo regno suo multum passus est dispendium, sed dum me sacramentum meum in integrum constrinxit, ut eum nullatenus dimittere deberem, facile mihi fuit ut secundum facultatem tam sanctam Ecclesiam, quam et proprietatem relinquerem quam periurus  inuenirer. Sed dum pro amore ipsius principis unanimiter cum ipso consisterem, anteriorem exspoliationem suam, uel posteriorem, quod iniuste pertulit, necesse principi ipsi fuit, ut nobis aliquid adderet, unde uite substantie et nos, et pauperes nostri sustentare deberemus, unde ille Rex celestis pro nobis retributor  existat. Nam nos pauperi non habemus nec aurum nec argentum, unde tibi, gloriosissime domne Clotharie, bona retribuamus, attamen de id quod gloria uestra nobis contulit, presumemus in hoc testamento nostro uestram celsitudinem memorare. Offerimus itaque regno uestro de muneribus uestris, unde nos per preceptum uigoris uestre manus roboratum, licentiam tribuisti faciendi quod uolebamus, id est uillas Neolone et Walionno, cum omni termino et adiacentiis ad se pertinentibus, uel quicquid postea nobis fuit melioratum, hoc celsitudo uestra ad suum recipiat dominationem. Similiter donamus tibi, gloriosissima domna Berchirudis regina, uillam, nomine Penpinas, que appellatur Cella, quam nobis gloriosus domnus noster iugalis uester suo munere contulit,  ut ipsam uillam, cum domibus, mancipiis, uel terminum suum post meum obitum uel uestrum regimen absque ullo impedimento recipiatis. Dulcissimo nepote meo Sigechelmo, et pronepote meo Toringo, si mihi superstites fuerint, uillam Seuuacum, uillare Ripariola equa lance diuidant.

Simili modo uilla Briomilia, que ex successione parentum nobis iuste debita erat, et per interregna longo tempore nobis ablata fuit, et postea cum Deus domno Clothario regnum suum in integrum dedit, ipsam uillam nobis sua pietas reddidit, et per preceptionem suam firmauit: quam uillam dulcissimo pronepoti meo filio Sigechelmi Leutranno et Sichranno uolo esse donatam. Similiter uillam Castalione sitam in Santonico, qui parentibus meis et uiro illustri  Sigeleno fuit, et ipsam nobis gloriosus domnus Clotharius rex per suum preceptum concessit, quia iam longo tempore et mihi et iam dicto parente meo Sigeleno ablata fuit, si me superstes fuerit ipse Sigelenus, ad suam reuocet ditionem: sin autem filiis suis, id est Sicheleco et Berchelaico, ipsam uolo esse donatam. uillas Crisciago et Botilo qui nobis ex successione genitoris nostri iuste debentur, et cum germanis meis deberem partire, si ipsos mors non antecessisset: modo iubeo ut dulcissime nepos meus Sigechelme, una cum nepoti meo Thoringo equa lance ipsas uillulas diuidatis. uillam Bualone sitam in Stampense secus Aequalina, quam per donationis titulum dulcissimo pronepoti meo Leuthranno die nuptiarum suarum dedi, sicut donatio ipsa continet,  et per hoc testamentum meum ipsam eis uolo esse donatam. Locello qui appellatur Fontanido, quem mihi gloriosus domnus Clotharius rex suo munere concessit, ubi Eusebius quondam laicus uineas plantauit, et nos postea et mancipia posuimus, ipsum locellum cum omni integritate quod ibidem aspicere uidetur, totum et ad integrum sancta basilica domni Petri et Pauli ad suam reuocet dominationem, et medietatem de uineis pronepos meus Leuthramnus et coniux sua perpetualiter ualeant possidere.

Basilice domni et peculiaris patrini mei Germani episcopi, qui me dulcissime enutriuit, et sua sancta oratione, acsi indignum, ad sacerdotii honorem perduxit, si supersistit ut in basilica domni uincentii,  ubi eius sanctum corpusculum requiescit, dono inibi in honore sepulture sue uillam Bobane, que est in terraturio Stampense super fluuio Calla, quem mihi gloriosissimus domnus Clotharius rex suo munere contulit; ut si semper corpus eius in basilica noua, quam inclytus Chilpericus quondam rex construxit, si conuenerit ut inibi transferatur, uillam ipsam, ubi eius semper corpus fuerit, semper ibidem deseruiat, et ipse sanctus pontifex pro meis facinoribus deprecare dignetur. Rogo abba illustris loci illius ut nomen meum in libro uite recitetur.

uillare meum que est in Cramteno terraturio ad Summa uedantia, sicut a me presenti tempore possidetur, et ex successione domni et genitoris mei legitime reddebatur basilice domni Petri et Pauli post  obitum meum pro mercede anime mee uolo esse donatum. Dulcissimo pronepote meo Thoringo dono ei colonica, cui uocabulum est uilla noua, quam de filio Papoleno quondam dato pretio comparaui, in perpetuo teneat atque possideat. uilla Idguino dulcissimo nepote meo Segechelmo, dum aduiuit, uolo esse donatum. Post obitum uero illius, filii sui, qui ex Bertichildi filia Leutramni nati esse noscuntur, absque consortium fratrum suorum, si alios filios habuerit, ipsos precipio possidendum. uiniola seu prata que sunt ad Riulione, et adiungunt ad uineas sancte Ecclesie uel infra terminum Calimarcense, quas dato pretio comparaui, sancte Ecclesie uolo esse donata. Idemque et colonica Satouera, quem uulfarius quondam tenuit, et postea Aiga eam nobis  cum ipsas uenditiones, quas ab ipso uulfario acceperat, dedit, et ipso locello cum uineis et cum omni iure suo, tu, sancta Ecclesia heres mea, percipias, et locello qui dicitur Condomas, quem pro re mea accepi, et postea fidelissime Cottane per donationis titulum concedi, uolo ut ipsa locello iam dicta Cotta uel filii sui in perpetuo ualeant in integrum possidere. Domum uero intra muros ciuitatis Parisiorum, qui ab Eusebio quondam fuit edificata uel possessa, et mihi a precelso domno Clothario regi concessa esse denoscitur, inter sancta Ecclesia Cenomannica et sancta basilica heredes mea equaliter possidendum decerno; sic quoque ut de tabernias, que infra domum esse noscuntur, locarius ille, qui annis singulis  exinde speratur, lumen in sacrosancta Ecclesia Cenomannica et predicta basilica domni Petri et Pauli inferatur; et areas, que foris ciuitatis sunt, idemque communiter possideant.

Id constituimus obseruandum, ut quicquid die obitus mei in domo superius nominata Parisius, aut in unum aut in quibuslibet rebus, que nostre proprie esse noscuntur, equaliter heredes meas sancta Ecclesia Cenomannica et basilica domni Petri et Pauli inter se diuidant. Pene mihi in obliuione fuit positum; sed diuina inspirante gratia memoraui. uiniolas secus arenas iuxta quod ipsas maxima de deserto recuperaui uel adunaui, de ipsa arena usque ad strada quod clausura ipsa circumcingit, quod ipsa sancta basilica domni Petri et Pauli presenti tempore possidere  uidetur. Itemque uineolas, pradela uel terraturium, quod in dextera parte de strada est qui uadit ad Pontileugua, quem de uenerabili fratre meo Eoladi abbate comparaui, que in ipsius basilice oppidum esse noscitur; cum brugilo quem de fratre meo Leusio abbate datos quadraginta solidos redemi, et campellos quos cum ipso abbate commutauimus, que ad alueum Sarte, cum prato qui est ad confluens, totum et ad integrum cum seruientibus, quos inibi posui, aut adhuc Christo propitio ponere potuero, et modo ad ipsa sancta basilica in Dei nomine possidetur, in perpetuo dominetur. Simili modo medietatem de colonico uatilonno, quem de Berone in nomine ipsius sancte basilice comparaui, et aliam medietatem, quam illustris matrona Egydia ad ipsum sanctum  locum per donationis titulum contulit, iubeo ut in integrum, sicut a modo ab ipsa basilica Christo presule possidetur, et in perpetuo inibi perseueret.

Et quia nulli habetur incognitum qualiter Berthechisilus inlicito ordine contra decreta canonum in sede sua fuit aggressus, et nimium res sancte Marie uel meas proprias generauit pro his grauissimum dispendium; unde etiam non ut debuit restaurauit, nisi paruitate per res proprias meas, quas malo ordine distraxerat, locella cum carta uenditionis dedit, hoc est cum domibus, cum Bariaco et uiuale portionem suam in integrum nobis uendidit. Et postea cum alia uice gloriosus domnus Clotharius de regno suo in insidiis pertulit, et iterum ego propter ipsum ualde in captiuitate fui, et in ipso nec nominandus Berthegisilius  iterum uastator Ecclesie accessit, et carta ipsa quam prius fecerat, in archiuo Ecclesie inuenit, eam igni comburi precepit, sic illi iudex metuendus atque terribilis pro rebus suis cum eo ponat iudicium. Et postquam dominus noster cum uoluntate Dei una cum precelso consubrino suo Teudoberto rege caritatem iniuit, et uoluntarie quantitatem de regno suo recepit, et nos locella illa obsistente ad domininationem nostram reuocauimus. Campariaco uero, Estiuale, cum domibus, mancipiis, uineis, et siluis, pratis, aquis, aquarumque decursibus, et iure earum uel omnem peculium, sancte basilice domni Petri et Pauli delego. Perfeci scilicet domum, que infra muros, in dextra parte de posteriola  meo opere edificaui, ubi oratoriolus in honore sancti Michelis archangeli constructus est, uolui ut ipsas domus et basilica sancti Petri et Pauli esse debuisset.

Dum nos cum domno Clothario rege pro fide nostra et amore illius detenti fuimus, pistrinus Ecclesie ante ipsa domo constructa est, propterea in his locis Ecclesia stipendia et madricola, quam ego inibi erexi, supplex queso domino meo pontifici, qui mihi successor fuerit, ut omni tempore madricola ipsa, sicut usque nunc in eis temporibus stipendia promeruit, et semper inantea ministrante sancta Ecclesia alatur, et domus ipsa sit ad receptionem pontificum, uel religiosos qui ad ipsum oratorium deseruiunt: quia et uirtutes ibi ostense sunt, et honorare  in omnibus uel uenerare debetur. Precamur domno et pontifici successori nostro, et per Deum Trinitatis coniuramus, ut de uillas quas ego sancte Ecclesie per hunc folium testamenti delegaui, uel que meo tempore conquisite sunt, uel in donationem sancte Ecclesie peruenerunt, ex omnibus uel in omnibus decimas annone, uini, casei, lardi, omnes decimas in domo ipsa sancti Michelis archangeli annis singulis congregentur, sicut nostro tempore actum fuit, et pauperibus uel peregrinis in eorum alimonia ministretur: quia nec sancta Ecclesia dispendium perferet; et quod nos, etsi indigni, qui qualemcumque locum sacerdotii uisi fuimus occupare, ea que Deo annuente in pauperibus studuimus ministrare, a uobis indesinenter conseruetur. Basilice uero sancti  Petri et Pauli curtem illam cum casas quas bone memorie Romolos quondam presbyter Cenomannis in ciuitatem tenuit, et domum illam, que nostris temporibus supra muros edificauit, et nos et manum ad hoc porreximus, et postea de nepte sua comparauimus; domus ipsas sicut a presenti tempore in Dei nomine ab ipsa sancta basilica possidentur, cum id quicquid inibi laboratum fuerit, aut ante uel meis temporibus subiectum, totum et ad integrum prefata Ecclesia absque ullius impedimento perpetualiter ualeat possidere.

Sancte Ecclesie herede mea dono uilla, cui uocabulum est Grandefontana, que dato pretio de uaddoleno compatri meo filio Bauone comparaui, cum omni iure uel terminum suum. Te uero, sancta basilica  domni Petri et Pauli, dono uilla Conadaco, quem de Belletrudi siue Bettane matrona, relicta quondam Maurini, dato pretio comparaui, cum Colicas uillas, quas postea dato pretio de Betholeno uel Mantharigo cum siluas uel omni adiacentia ad se pertinentes, cum domibus et mancipiis, sicut iam in tua ditione tradidi, cum mobilibus et immobilibus in integrum uolo esse donatum, cum agellum illum, nomine Timiago, quem filio et parente meo Berulfo ad usufructuario possidemus, et post meum obitum ad tuam reuoces potestatem. Dulcissimo nepote meo Sigechelmo licet iam per donationis titulum uillam Murocincto anteactis temporibus contuli, quam ex successione domni et genitoris mei legitime reddebatur,  et postea meis peccatis facientibus germanus meus Berthulfus in expeditionem domni Clotharii regis interemtus fuit, et portio sua mihi legitime obuenit, uolui in hunc testamentum meum comprehendi, ut tam quod prius ei dedi, quam et quod postea mihi de germano meo obuenit, totum et ad integrum ipse nepos meus, uilla ipsa cum domibus, mancipiis, uineis, campis, pratis, siluis, aquis aquarumue decursibus, mobilibus et immobilibus, sicut hoc iam possidere uidetur, et ipsi et sobolis sui perpetualiter dominetur. Tertia uero portione de ipsa uilla Murocincto, quem bone memorie germanus meus Ermenulfus tenuit, et ipsam mihi dedit, dulcissimo pronepote meo filio ipsius Sigechelmi, nomine Leodefredo, post obitum meum uolo esse donatam,  exceptis illis quos emisit, aut ego de captiuitate redemi, ipsi liberi perseuerent. Casa uero que est infra muros ciuitatis Cenomannis, quam domnus et frater meus Chaimoaldus episcopus, dum archidiaconati uidetur officium fungere edificauit, cum casella quam Malaricus diaconus tenuit, hoc dulcissimo nepoti meo Sigechelmo, cui eas dedi, uolo ut et ipsi et filii sui in perpetuo dominentur: quia ubi casa noua ex areas illas comparatas esse nosscuntur.

uillam uero Patriliaco, que est secus Pontochiuggane, quem de Doleno quondam comparaui, et uenditionem in nomine sanctorum Petri et Pauli, uel basilice eorum, quam iam tunc tempore edificare uidebamus, et postea ad ipsa sancta basilica delegaui,  uolo ut eam in perpetuo possideat, cum colonicas ad se pertinentes. uillam Monciaco cum colonica que condite uel undique idipso Condacense aut Monciacense comparaui et adiunxi, te, sancta Ecclesia heres mea, ad integrum uolo esse donatum. uineas uero quas mihi sancte memorie domnus Licinius episcopus pro amoris affectu secus uineas Cariliacenses suo munere dedit, et nos antea de Sargite quondam necutiante parte diuina cum terra comparauimus, et postea inibi uineas posuimus, et in una clausura cum uineas sancte ecclesie adiunximus, uolumus, ut pro mercede anime nostre hoc ecclesia sancta Cenomanica possideat. Licet antea ipse ager parum habebat uineolas, nec domini mei antecessores episcopi aliquid ibi uoluerunt addere, sed nos  pro amore sancte Ecclesie uel augmentum ipsius, tam de negotiantibus, quam de reliquis maxime spaciauimus et pretium dedimus, ut in iure et dominationem sancte Ecclesie proficiant optamus. Idemque et uineolas, que sunt in Saboranense, que meo opere undique subiunxi, aut per donum, aut per uenditionem, et si adhuc subiungere potuero, cum cultoribus eorum et familias ad domum que ibi stabilius, te, sancta Ecclesia, domni Petri et Pauli habere iubeo.

De Ponteleugua hec est de matricula et synodochio in honorem sancti Martini, hec est miracula sancti Petri et Pauli, quod est ad Pontemleugua, si per singula perpensamus, quantum facinora nostra  in seculum dum detenti fuimus, commissa esse noscuntur, non esse tantum facultas redimendi, quantum sunt culpe commisse; sed omnipotens Deus, qui nullum perire uult, ipse parua munuscula que grandis lacrimas uel memoris anime Redemtori nostro offerre uidemur, in pauperis, ipse pro larga pietatis sue gratia qualemcunque tribuat ueniam. Ergo quia uotus et liberatio et deliberatio mea est, ut basilica que in honore beatissimi ac peculiaris patrini nostri Martini sancti episcopi ad Ponteleugua, ubi et requies sua sancta Deo propitio posui, delego atque ipsum sanctum locum locella his nominibus, Longiagas, Noginto, Nouauilla, Antoniaco, et de Monasteriolo, partem illam quam de Leodelene dato pretio comparaui, et Auanto quodcumque inibi comparaui,  aut unde mihi obuenit, cum mancipiis, mobilibus et immobilibus, et omni iure earum, uel quantumcumque adhuc ad ipsa loca subiungere aut comparare potuero, habere iubeo ac decerno sub abbate uel basilice sancti Petri et Pauli potestate consistat. Licet presumtione ut dicamus synodochii locus sit, dum paruum ibi intulimus, tamen potens est Deus et ipse sanctus athleta Christi inibi plurima conferre, unde pauperes et alimonia uestiantur, et cuncti amici nostri et peregrini receptacula pro nostra memoria habere uideantur. Ad presens iubemus, ut sedicem animolas Deo deuotas, hoc est uiros pauperes, cecos aut debiles, in ipso loco collocentur; et diebus singulis eis uictus facta ratione sufficienter ministretur. Et, quod superius  meminimus, de tributum Taletense, et suffragium Criscianense uel Cambariacense, sicut superius iam precepimus, tam in uestimentis, quam et in lectariis, aut in calciamentis, et istis fratribus nostris et matricolabus sancti Petri qui sub regimine suo esse noscuntur: tu abba basilice sancti Petri et Pauli omnimodis potissimum tibi cura sit hoc eis in omnibus adimplere. Quod si in aliquo  ex hoc negligens apparueris, ante tribunal Christi cum sancto Petro et Paulo apostolos, et sancto Martino antistitem habeas rationem. Et nullus ex pontificibus successoribus nostris de id quod ad predictum locum uel pauperibus est delegatum, auferre presumat; sed ad festiuitatem ipsam et pontifex et omnis clerus prandium dignum percipiant, et si de predicta  locella quicumque aliud retraxerit, tamquam necator pauperum ante conspectu diuino iudicetur. Tu uero, uenerabilis abba, uel successores tui, talem curam habeatis de cursum sancte ecclesie domini Martini, qualem et sanctorum Petri et Pauli; et lumen per noctis de tributum uillarum ipsarum sufficienter comparetur, et quod superest, ad ipsos pauperes uel inopes ipsius basilice proficiat.

uilla uero Blacciago sita in terraturio Burdigalense secus castro Blauit, que est super alueum Garonne, licet a parentibus meis longo tempore fuit possessa, et per interregna, uel adolescentia mee genitricis fuit de iure suo ablata, et ab Aunulfo filio Maurilionis qui eas occupauerat, per testamenti sui  paginas dum illicite ad sanctas Ecclesias hoc est Burdigalense et Toronice et Equilinense in duas partes ex ipsa uilla sunt delegatas, tertiam Arnulfus germanus ipsius Aunulfo possedebat. Unde altercationes habuimus inter nos et ipsos de predicta uilla; sed ille recognoscens quod nobis legitime debebatur, coram ipsis pontificibus qui duas partes ex hoc possidere uidebantur, nobis de presente tertia ex omnibus de uilla ipsa reddidit, et epistola exinde manu sua roborata, uel a predictis sacerdotibus firmata nobis tradidit possidendam. Sed dum nos ita constringit amor diuinus, ut contra sancta Ecclesia non ambulemus; forsitan si possimus cum gratia domnorum meorum et fratrum rem ipsam redimere. Sed quia domnus Agericus episcopus [Turonensis]  portionem illam, que sancti Martini fuit, nobis uendidit, et uenditionem cum canonicis suis nobis fecit, et solidus LX secundum arbitriis sui ualebat de presenti dedimus, et ipsa altercatio nostra subiunximus, uolumus ut tu, sancta heres mea, Ecclesia Cenomanica, possideas; et si adhuc in rem ipsam de domus pontificis de Burdigalense aut Equilemense redimere possumus, totum et ad integrum ad tuam reuoces potestatem.

Colonica uero uincentiane, quam domna et genitrix mea possedit, et nos eam modo in Dei nomine possidere uidemur, que secus ipsum agrum Blauiaco esse uidetur, basilice sancti Petri et Pauli cum mancipiis, uineis et terris, uolo esse donatum. uilla Floriaco, sita inter duo maria, qui parentum meorum  fuit, et postea genitricis mea per orphanitatem perdidit, et a Childegerno fuit malo ordine possessa, quam uille medietatem cum mancipiis, domibus, uineis, siluis, omnique termino suo uel adiacentibus sibi a Berthranno siue Bettone filium ipsius Childegerni dato pretio redemi, uolo ut ipsa uilla qui parentum meorum fuit, basilica sancti Petri et Pauli in perpetuo dominetur. Domum uero infra muros ciuitatis Burdigalense, quam ego et germanus meus Ermenulfus nostro opere recuperauimus, ipsam domum cimencitia cum adpenditia sua ad ditione dulcissimo nepoti nostro Sigechelmo iubemus peruenire, ut ipse habeat et possideat, et suis posteris ad possidendum relinquat. Et hoc iubemus, ut omni tempore uite illorum, quando missi domnis et uenerabilibus sancte  Ecclesie Cenomanice uel basilice sancti Petri et Pauli pro piscibus negotiandum ibidem uenirent, semper in domo illa receptaculum habeant, et inibi que eis necesse fuerit comparent. Locum uero qui appellatur. Bresetum in terratorium Burdigalense, ubi precarias [Al., picarias] habere uidemur, et dato pretio cum Arennoaldo quondam comparauimus, ipsam rem cum precariis inibi manentibus, et familias eorum, uel pixita, sicut a me presente tempore possidetur, et post meum obitum, tu sancta ac uenerabilis basilica domni Petri et Pauli ad tuam reuoces ditionem, ut exinde annis singulis pix recipiatur.

Omnibus notum est qualiter bis aut tertio in rebus sancte Ecclesie uel proprias sustinui spoliationem.  Deus scit quod non pro culpis nostris hoc passus sum, sed pro hoc quod fidem uolui inlibata custodire, et sancta Ecclesia in presidiis illo tempore graue pertulit dispendium; et ego pauper substantiola mea propria ualde egenus euasi. Idcirco erubesco scribere, quod parum resedit ad offerre. Dono argentum illum quem nobis postea Deus uel domnus rex aut amici contulerunt, sicut breuis manu mea conscripta concinit, quia pertractaui ut duas partes de ipso argento quod ego uisus sum laborasse, tu sacrosancta Ecclesia, percipias; alia uero portione, quam in ipso breue conscripsi, tu, basilica sancti Petri et Pauli, quem herede mee, sicut te, sancta Ecclesia, institui, habere iubeo. Adiuro per Patrem, et Filium, et Spiritum sanctum, tam tibi, domne pontifex,  qui successurus eris, quam et te, abba, qui eo tempore fueris, quando me Deus de hoc seculo migrare preceperit, uel successoribus uestris, ut nullus non presumat de ista paruula munuscula, que ego sancte Ecclesie, uel sancte basilice pro commemoratione nominis mei de his speciebus nichil abstrahere, uel uenundare, sed omni tempore tam pro ornatum sancte Ecclesie uel basilice, mense earum perpetualiter debeat perdurare. De reliquo uero argentulo, quodcumque post diem obitus mei regesturiolo meo inuentum fuerit; et hoc non delegaui, exceptum argentum sancte Ecclesie saluo, iubeo quod presens habere uideor, uel adhuc laborare potuero, quod delegatum non fuerit, totum inter sanctam Ecclesiam ac sanctam basilicam domni Petri et Pauli  equaliter diuidantur; et abbas portionem illam quam accepit, si necesse fuerit sepulture mee aliquid exornari, et si ego hoc antea non fecero, de hoc ipsum quod e contra pontifice perceperit, ad ipsa sepultura mea dignetur, exinde studeat componere; et si nos ea Christus permitteret ea luce durare, argentus ille in ministerio, quo necesse fuerit, basilice faciendum intromittatur.

Simile modo iubeo quod de uestimenta damea [Al., clauia] tu, dulcissimi archidiaconi, qui eo tempore fueris, domno uero et pontifice successore meo particulos duos optimos de proprio uestimenti damea reuerenter offerre iubeo. Tibi uero sancti archidiaconi precipio, ut unum cabellum bonum et unum pareculum de proprietate mea presumas.  Omnia uero que de proprietate, seu ex militia in regesturiolo meo post meum obitum inuenta fuerint, seu et species aut uestimenta quod ego laboraui uel adquisiui, excepto quod sancte Ecclesie proprium est, tres exinde iubeo fieri portionis, una domnus et successor meus pontifex accipiat; alia uero basilica domni Petri et Pauli; tertia uero de presente pauperibus iubeo erogare. Similiter tibi precipio archidiaconi, et coram Deo contestor, ut de eos fructus quos eo anno relinquero, cum diem extremum exclusero, per manu tua, tertia parte pauperibus absque fraude erogetur.

Similiter uolo ac iubeo omnibus seruientibus sancte Ecclesie qui ministeriales esse noscuntur,  uel meis, tam clericis quam secularibus, qui mecum conuersare uidentur, singulos caballos, tam ingenui, quam liberi uel seruientes de presente percipiant; reliquos uero caballos tam Warannonis, quam spadas seu poledras, qui inuenti fuerint, et characterio sancte Ecclesie habuerunt, totus pontifex uel Ecclesia recipiant. Illi uero qui meum characterio peculiarem habuerunt, aut quos mihi parentes uel amici dederunt, medietatem sancta Ecclesia ex ipso accipiat; aliam medietatem basilica uel abbas qui inibi esse uidetur recollegat. Illud huic testamento adnecti uolui, ut de gregis equinis, quos mea paruitas undique attraxit uel augmentauit, excepto iumenta antiqua, inde duas portiones ex ipsis gregis que meas proprias esse uidentur, et super terra  sancte Ecclesie pascua habent, ut diximus fiant: una percipiat sancta Ecclesia, et alia percipiat basilica sancti Petri et Pauli. Gregem illum, quem portionas equinarias super rem sancte basilice domni uicturi episcopi intendere uidetur, ad ipsa sancta basilica uolo esse donatum. Iumenta de illo qui fuerunt peculiaris Gallimere, pro fidele mea Elopodie uolo esse donatus.

uilla Marciliaco sita secus Diablentas uico, quem dato pretio a Medighiselo et Ebretrudi comparaui, aut undique adiunxi, aut adhuc adiungere potuero, cum domibus et mancipiis, et adiacentia sua, pratis, pascuis, aquis, aquarumue decursibus, dulcissimo pronepoti meo Leodochranno dono atque transfundo perpetua dominatione. Similiter uilla secus Pacilenouico,  quem genitor Blado uictriberno [An., Bladouic tribuno?] bessorum nobis pro soledus nostros uendidit, ipsam rem cum omni adiacentia sua, sibi dulcissimi pronepus meus Sigramni, habere iubeo. Similiter uillam Pauliacum, quem ego dato pretio, id est solidos tregentos auro uenerabile Bobeno abbate de basilica domni Albini comparaui, ipsa dulcissimo pronepoti meo Leodochranno habere iubeo, ut ipsa in perpetuo possideat. Sic quoque si aliquid aut basilica domni Albini, aut abbas qui successor ipsius Bobeno fuerit, exinde adtemtauerit circa ipsos, cum duplici satisfactionem iam dicto Leudochranno reddat, et uilla ipsa, si uoluerit contra definitione antecessores sui agere, nec sic ualeat uindicare; et sic ab ipso pronepoti meo in perpetuo  uindicetur. uillam quam secus uico Berulfo esse dignoscetur, et in ipsa uilla Berulfus, qui quondam amisit quicquid inibi comparaui, tam de filio Enulfi, quam de Remoaldo uel coniuge sua, totum et ad integrum inter dulcissimos pronepotis meis Leutfredo et Thoringo, si mihi superstites fuerint, equalentia inter se diuidendum uolo esse donatum; sic quoque ut post obitum meum ad suam in integrum reuocet potestatem.

Basilice sancti ac beatissimi sancti Germani Parisiaci antistitis, qui mihi dulciter enutriuit, et ad sacerdotali onus, ut non merui, ac per sua intercessione perueni, ad ipsa basilica in honorem ipsius obedum ciuitatis [Pro obitus in ciuitate] Conomannice edificaui, et casas inibi edificaui, et Moniculos  institui, qui inibi Christo propitio in perpetuis temporibus officium et seruitium procurent. Dono ad ipsa basilica in honore ipsius pontificis has uillas his nominibus, Charisago cum uineis que Siluiago uico sunt, et reicola que appellatur Stirpiaco, cum uineolas et mancipiola qui inibi esse noscuntur, Landolenas, Graciaco et Manciaco, quas data pretio undique comparaui, et ad meam peruenit ditionem, tam quod presenti tempore possidere uideor, quam quod adhuc meliorare potuero, ad ipsa sancta basilica in honore beatissimi domni Germani uolo esse donatas, et uineas illas que ad Ruilione sunt, quod Aunigiselus diaconus tenuit, uel adhuc postea undique comparaui, cum prati mediate ad ipsum Ruiuilionem  ad ipsa sancta basilica precipio possidendum. uilla uero de Comancio, que ego de filio et parenti meo Ebroaldo comparaui, et postea et domos et uineas inibi edificaui, cum id quod inueni, cum omni iure et adiacentia sua, te, basilica sancti Petri et Pauli, quam in honore uestro edificaui, et immediate herede constitui in omnibus, habere decerno. Reicola que appellatur Fontanas, infra terminum Alaunense, quam mihi uir magnificos Baudhegiselus et Saucia coniux sua condederunt, et donationes fecerunt, et nos multum eis in quo potuimus solatia prebuimus, ipsam rem post obitum nostrum sancta Ecclesia ac uenerabilis basilica domni Petri et Pauli ad tuam reuoces ditionem, sicut ad ipso Baudeghiselo possessum fuit; sic quoque, ut  nomina illorum in libro uite in ipsa basilica recitetur. uilla Redonatiogo que ad Bonalfa semper aspexit, et nos postea inibi tam terras quam siluas, quas dato pretio de Chargario et Ragnarico comparauimus, uel undique totum et ad integrum, sicut semper ipsi uilla Redonatiaco ad Bonalfa aspexit, et inibi aspicere debeat, ut sancta Ecclesia herede mea in perpetuo proficiat.

Licet quicquid a nobis fuerat laboratum tam in agris, quam mobilibus et immobilibus, uolemus totum iam, sicut anterior testamentus noster habuit, in uno testamentum totum et ad integrum delegaui: sed quia postea postquam Deus glorioso domno nostro Clothario rege totum regnum Francorum in sua ditione aduenire precepit, et postea nobis sua larga  pietas pro seruitia nostra in aliquo respexit, nec ipsum nobis oportet preterire. Ergo uillas illas quas bone recordationis Auitus, filius Felici quondam episcopus, qui parentem nostram et proximam in coniugium habuit sociata, et omnes res Auiti inter me et uir illuster Gundolando Maiores domos sua pietas concessit, et ego contra ipsum modo ad presens habere uideor, omnem portionem meam, tam quod in Bituriuo est, quam in Albiense, Cadurcino et Agennense, totum et ad integrum, quicquid medietas ex agro ipso ad meam pertinet rationem, pro mea uel in quantitate relaxandi peccata basilica sancti Petri et Pauli, quem heredem constitui, post obitum meum in integritate uillas ipsas percipias; et Nogiogilo uillam, quam et ego et uir inluster Gundolandus  filie mee et parente Dundane usufructu concessemus, post ipsius obitum uos sacrosancta Ecclesia et basilica communiter mediate, sicut precaturiam iam dicte matrone conuenit, ad uestrum reuocetis potestatem idipsum equaliter diuidendum.

uilla uero uocriomno, quam mihi gloriosus domnus Clotarius rex suo munere pro rebus nostris quas Egulfus et Arnoaldus malo ordine et tenuerunt et uastauerunt, licet plus iam nobis exinde pius rex dederat, sed per iniunctionem suam hoc Ecclesie Mettice in honorem domni Stephani relaxaui, et uillam istam cum domno et fratri meo Arnulfo episcopo petiui, ut illas uillas que fuerunt Egulfo et Arnoaldo ipso recepit; nos uilla uocrionno in perpetuo  tenere deberemus, et quod exinde facere uolebamus, liberum arbitrium haberemus. Idcirco ipsa uilla tam pro mercedem domni regis quam et pro nostra, quia uineolas parum habet basilica sancti Petri et Pauli, hinc in loco isto ideo ipsa uilla cum omni iure suo et adiacentias ad se pertinentes, totum et ad integrum, te sancta basilica domni Petri et Pauli, ubi corpusculum meum desidero sepelire, in perpetuo uolo esse donatum. uilla uero Nociogilos, que est in terraturio Pectauo super alueum Ligeris, quem inibi Beato nepus quondam Babone filius Theudaldo, de maternum suum, per donationis titulum condedit, te sacrosancta basilica domni Petri et Pauli, post obitum meum habere iubeo.

De Marogilo uillas Rufiniaco et Marigilo, qui de  actione Nunciane ad me peruenerunt, per res sancte Ecclesie quod multum deuastauit, et nobis gloriosus domnus Clotarius rex post obitum ipsius Nunciane concessit, te, sacrosancta Ecclesia, heres mea habere iubeo. Locello qui appellatur Lucianus, quicquid inibi debet Hisigilo; reicola illa, que est super Ledo fluuium, nomine Bauciallo, quem ego de Bestingeselo de uindocinense et coniuge uel filiastros suos comparaui, basilice sancti uicturi Cenomannica ciuitate cum mancipiis et omni re quod inibi melioratum est, uolo esse donatum. uilla nomine Tauriaco, portionem illam quem Nuncia inibi tenuit, et nos modo per preceptionem domni nostri, sicut Marogilo et Rufiniaco tenemus, et ipsa uilla Tauriaco tam portione illa Nunciane qui fuit, et modo ad nostra  traditione peruenit; quam et portionem illam, quam Audericum et nepoti sui, filius germane suo et germane sue nobis uendiderunt, et ipsum insimul coniunximus, te sacrosancta Ecclesia, heres mea, habere iubeo. Locello que appellatur Luciacus, quicquid inibi de Berthigisillo, uel coniuge sua et filiis eorum comparaui, et ad presens possidere uideor, cum quicquid inibi adiunxi, aut adhuc adiungere potuero, basilice sancti Petri et Pauli herede mee delego possidendum. uillas uero sitas in terraturio Dunense, hoc est uilla Pannonio, quem de Iohanni abbate dato pretio, hoc est solidis centum quadraginta comparaui, et uillam Marcirias, quem de Bethone, filio Baddone quondam similiter uisus sum comparasse; ipsas reicolas, tu dulcissimus nepos meus  Sigechelmi, post meum obitum recipias; sic quoque ut post tuum obedum filii tui inter se equalentia diuidant.

Reicolas illas quas sancte Ecclesie Suadria soror Theoderi quondam episcopi per suum testamentum dedit, hoc est Luciniaco et Monte, et postea meo opere ipsas uindicaui. uilla quam de Dudone, nepoti Romono super Ligere comgaraui, hoc est dato solidos centum, ipsam rem, quicquid inibi ad presens habere uideor, cum domibus, uineis, terris, mancipiis et omni portione illa, te, sacrosancta Ecclesia neres mea, habere iubeo. Similiter uilla Brea, quam mihi Theudoaldus uendidit, et ipsam ad tuam reuoces ditionem, cum uineis, mancipiis et omni iure  suo. Kairaco uero uilla, quam de Comerio Diacono datos sol. CCC comparaui, et nunc in ditione mea in Dei nomine esse dinoscetur, te, sancta basilica domni Petri et Pauli, quam heredem cum ecclesia nuncupaui, habere decerno, cum domibus, mancipiis, uineis, pratis, siluis cum omni iure suo; et si adhuc inibi aliquid meliorare potuero, totum et ad integrum ad tuam reuoces potestatem. uilla Sitriaco, quem dato pretio de Leugadie comparaui, cum alio locello qui nuncupatur Blaciacos, cum adiacentibus ad se pertinentibus, domibus, mancipiis, uineis, terris, pratis, siluis, uel omni iure earum, te, sacrosancta Ecclesia Cenomannica, heredem meam habere precipio.

uilla Cresciaco et uallis, sicut per epistolas inter  me et domno Arnulfo episcopo Mettensis Ecclesie conuenit, in honore domni Stephani Ecclesie sue, sicut iam per epistolam nostram prius decreui, post meum obitum, ipsa sancta Ecclesia in honore sancti Stephani ad suam reuocet ditionem, et nomen meum in libro uite inibi, qui tunc tempore pontifex fuerit, scribi iubeat. Tres partes colonice, quem de ratione Arngaldo habuimus, ipsam basilicam domni Petri et peculiaris patroni nostri Medardi episcopi post meum obitum habere iubeo. uilla Montiniaco, quam Giboaldus quondam episcopus tenuit, et postea ad nostram ditionem uenit, ipsa cum omni iure suo sancta Ecclesia iuris sui esse nunc delego atque decerno. uillas uero sitas in Burgundia, quas nobis gloriosus domnus noster Clotharius rex et uiris  inlust. Bradone et Warnehario Maioris domus dedit, qui fuerunt Leudegiselo quondam, tertiam portionem, quam mihi ex ipsas uillas legitimo ordine cum ipsis uiris illustribus debetur, uos sacrosancta Ecclesia Cenomannica et basilica sancti Petri et Pauli heredes meas equalentia cum ipsis habere nolo. Et uillas in Prouencia, quas ipse pius rex inter me et uiros illustris Gondolaido et Chugo de ratione Aureliane dedit, quantum exinde per iustitiam uindicare possemus, absque peccatum nostrum, id est de ipsas uillas portionem meam, uos heredes meas cum ipsis illustris uiris ad uestram reuocetis potestatem. uilla uero que de ratione Nunciane, tam in Pectauo, quam et in Erbaticola, quam et illas alias uillas quas cum Ghisone compatri meo in Cadurcino,  Limodicino, aut ubicumque in Gutia portio Nunciane nobis exinde legitime reddebantur, te dulcissime compater meus Chiso pro amoris affectum et comparatum una cum nepoti uestro et nostro Thoringo equaliter diuidendum habere precipio. uillas uero quas dato pretio de Dracoaldo episcopo [Ausciensi] comparaui, et in ciuem [L. ciuitatem] ipsam, ubi predictus pontifex fuit occisus, esse noscuntur, tibi, dulcissime nepos meus Sigechelmi, una cum filiis tuis precipio possidendum. Fidelissimus meus Warnehario et Walcone filio Tedemondi quondam, qui mihi fideliter ab adolescentia eorum uel sancte Ecclesie cum integra fide, quod omnibus incognitum non est, deseruisse noscuntur, quidquid eis in terris,  mancipiis, uineis dedi, aut ipso meo tempore uisi sunt adquisisse, totum et ad integrum eis uolo esse concessum, et filii et filie eorum, quam diu uixerint, possideant, et nullus ex eis exinde nichil auferat iubeo ac decerno.

Quidquid fideli nostro Cherulfo quondam dedimus uel filiis suis, hoc ad integrum confirmamus. Fidelissimo amico meo Chadeleno quicquid ei hic et in Genomannico dedi, uolo ut hoc in perpetuo et ille et filii sui possideant, quia omnibus notum est quod fideliter in ministeriis sancte ecclesie et iugiter deseruiuit, et tempore uite sue facere disponit, et iustum est, ut quicquid ei de iure Ecclesie, uel que meo labore ad Ecclesiam peruenit, semper in eo perpetualiter perduret. Fideli meo Betoleno, filio  Cundeleno quondam, quicquid genitore suo dedere, uel quod postea ipso Betoleno ex nostra largitate est concessum, ipso Betoleno et coniuge sue, uel filiis eorum in perpetuo uolo esse donatum: sic quoque ut genitrix sua quotquot exinde habet dum aduixerit, usufructuario possideat. Post obitum ipsius iam dictus Betolenus, et filii sui in integrum percipiant, et semper amici Ecclesie persistant.

Illud itaque rogo ac iubeo, ut quanticumque amici mei uel fideles seruientes fuerint, semper eis memor sit nutritura mea, uel benefactum meum, quod circa illos impendidi, ut et ipsis post obitum meum cura sit, ut cum dies commemorationis mee euenerit, semper inibi adesse debeant: et Abbate loci illius  solatium prebeant; et dicant: Felix est homo ille, qui amicos bonos relinquit. Precipio tibi, dulcissime nepos meus Sigechelmi, et filiis tuis rogo et adiuro per Deum omnipotentem, ut quamdiu uos in seculo supertitisse uoluerit, una cum coniuges uestras uel sobolis uestris, si sanitas permiserit, semper annis singulis bis aut ter sepulturola mea uisitetis; et hoc adiuro Abbate loci illius, ut totaliter uos reficiat, et filios uestros honoret, qualiter cognoscit me sancta Ecclesia fuisse consolatorem, ut uobis et filiis uestris delectet frequens uisitare locum ipsum sanctum, uel meam commemorare memoriam. Adiuro et rogo domno meo Cabimoaldo episcopo [Infra, Chaimaldo episc. Pictauensi], quia consanguineus meus esse dinoscetur, et eum diuina pietas ad sacerdotale culmen  perduxit, semper illi memor sit nutrita mea uer patrocinius sancti Petri, unde ad ipsum onus Christo presule ambulauit; ut idonea sepultura, quandoque me Deus ab hac luce migrare iusserit, suis manibus cum reliquis domnis et fratribus suis corpusculo meo dignanter sepeliant, ut unde Domini mercedem conquirant, et laus in populo percurrat: hoc iubeo tunc archidiacono, ut ipsius domnus qui peccatorem sepelire dignauerint, donent eis caballis padi [F., paria] duo, et poledros congregans duos, et singulos parioculos ipsi domni accipiant; et tu hoc domne Chaimalde cum archidiacono dignanter facias, et tibi simili modo, sicut tui fratres accipiant, ut accipias iubemus. Et quamdiu in seculo te Deus superstitem esse uoluerit, rogo ad meam commemorationem  digneris uenire; et domnus abbas uel congregatio sancti Petri et Pauli dignum tibi honorem impendant.

Hos, has liberas liberosue esse iubeo: Libigiselo cum uxore et filiis, Chinemundo, Chrodosindo cum uxore et infantes, Theodogundi et filio suo Lopo, et filia sua, Emmane cum uxore et filiis, Ebreleno cum uxore et filiis, Gariulfo, Iuliano, Picoaldo eum uxore et filiis, filio et filia Maurello. Similiter et famulos meos qui inibi deseruire uidentur, tam natione Romana, quam et barbara. Id sunt, Teodane, Baione, Baudasindo, Mauro, Austrehario, Audisgisilo, uetesigilo, Bercehano, Quotane, Alagise, Leodegiselo, et filiis Theodoniuie. Hus omnis ad integrum ingenuos esse iubeo cum omni peculiari eorum  quod habent, aut deinceps laborare poterunt, et defensionem sancte basilice domni Petri et Pauli Apostolorum, ubi corpusculo meo in Dei nomen opto requiescere, habere mereamur; ita ut unusquisque tempore depositionis mee conueniant, et oblata tantum nominis mei ante sanctum altarium offerant, uel recenseant, et ministerium, qualem egisse uisi sunt, unusquisque in Dei nomen in predicta die obseruent; et abbati loci illius solatium prebeant, et postea in crastinum abbas det illis dignissimam refectionem, et unusquisque ad domos eorum reuertantur, tam isti quorum nomina hic continentur, uel quos postea de gente barbara comparaui, aut adhuc comparare potuero, tam pueri, quam puelle, qui a me emti noscuntur, et epistolas  eis feci; et ipsi in integra ingenuitate perdurent, et hoc obseruent quod et pluris eorum, et toti sub tuitione et defensione sancti Petri perseuerent; et Dasgastaldus qui uoluerint ex ipsis cum ipso abbate consistere, uel basilice deseruire, de rebus sancte basilice ditentur, ut melius eis delectet sepulturole mee impendere honorem, et sancte basilice deseruire. Et qui hic in Cenomannico terraturio manere noscuntur, defensionem sancte basilice domnorum Apostolorum Petri et Pauli se habere noscuntur. Si necesse fuerit, et abbas ille, qui basilica sancta ad regendum et gubernandum commissa fuerit, omni tempore de eo quod inibi a me collatum est, depositionem meam et lumen sepulturole mee annis singulis taliter studeat celebrare, qualiter aliis  delectet loca sanctorum in maximis rebus ditare Quod si abbas ille qui exinde negligens fuerit, cognoscat ante tribunal Christi cum domnis Petro et Paulo apostolis ex hoc habere ultionem, et perpetuam suscipere damnationem. Illos uero quos de ratione Ecclesie pro singulis festiuitatibus in Albis, per epistolas relaxaui, aut relaxauero, sicut epistole eorum edocent, sub tuitione et defensione sancte Ecclesie rependeant.

Et quia casus humanus multos dubios reddit; et ego uereor, ne  deuotionem meam iniqua cupiditas, que malorum radix est, in aliquo frangat; coniuro te, domne sacerdos, quem post me Deus esse uoluerit, per illum iudicium tremendumque  diem, sic in eternum beatitudinis premium adipiscas, et non cum Iuda damnationis partem adquiras, ut omnibus uoluntatis mee arbitrium impleas; uel dum te Deus superstitem esse uoluerit, custodire intendas omnia. Hanc libertatem debet perpendere, qui uoluntati sue iudicium firmiter desiderat permanere. Rogo cum testamentum meum ad omnis et comprouincialibus meis fuerit apertum, tunc per manum archidiaconi centum solidi per domnum episcopum Turonice ciuitatis ad sepulcrum domni et peculiaris patroni sancti Martini antistitis, ubi comam deposui, et annis singulis tributum meum ibidem reddidi, transmittantur. Similiter ad basilicam sancti Albini antistitis per manum Andegaui pontificis sol. quinquaginta dirigantur, quos solidos per  sacellos separatim cum breuicellis sigillatis ad unumquemque locum, sicut superius memini, in manu fideli dispensatori commendaui, sicut pagina testamenti mei eloquitur dispensandos.

Tibi uero, archidiacone, demando atque precipio, ut per omnes basilicas que circa ciuitatem nostram esse noscuntur, hoc est basilice sancti uicturii peculiaris patroni mei, dabis solid. XX. Basilice domni uincentii, ubi sanctus Domnolus episcopus requiescit, in honore ipsius martyris uel domni antistitis dabis solid. XX. Basilice sancte Marie uel sancte Crucis dabis solid. X. Basilice sancti Iuliani episcopi aut caballum, aut in aurum dabis solid. u. itemque basilice sancti Richomeri solid. X. Basilice sancti Hilarii dabis solid. u. Ad oratoria domni Martini,  domni uictorii, uel sancti Petri infra muros, dabis in aurum aut in caballos solid. u. Basilice sancti Stephani martyris aut in aurum aut in caballos dabis solid. u. Similiter uolo ac iubeo, ut omnibus clericis nostris qui hic in ecclesia deseruire noscuntur, de quibus aut in quibuslibet rebus quinquaginta solid. dones. Illud uero specialiter rogo, ut in supra scripta loca, ubi aliquid non ut decuit, sed in quantum uirtus preualuit delegaui, nomen meum ac sacerdotes illorum in libro uite iubeant adscribere, et per singulas festiuitates recitari.

Licet superius hoc intimare debueram, quid cineribus meis deseruire deberent; sed quia non habui integre perscrutatum de familia mea, quorum hoc  agendum committerem; ideo mihi conuenit, ut de quantiscumque uillis sancte basilice domni Petri et Pauli herediis mee delegaui possidendas, ut singulos condomas de unaquaque uilla qui nitidiores esse noscuntur, et nos uel basilice sancte fideliter deseruiunt uolumus nomina eorum in una epistola conscribere, et manu nostra firmare, ut integro relaxentur a seruitio, et ipsis una pariter cum abbate de sepulturola mea, tam de luminario quam de cineribus meis integra eis sit cura usque die ultimo uite eorum, tam illi quam soboles qui ex ipsis fuerant procreati, in perpetuo debent cum integra diligentia deseruire, et ingenuitas status illorum sub defensione ipsius abbatis debeat perpetualiter perdurare.

Sed quia nos de familia sancte Ecclesie nichil nec  cineribus nostris, nec dispositione facienda presumimus iniungi aut relaxari, sicut domni et antecessores nostri fecerunt; simili modo, iubeo, ut si aliquid mihi minime in mente fuerint de meis famulis, aut germani mei Bertulfi quondam, et hec in Cenomannico manere uidentur, toti absoluti sint a seruitio et defensionem uel tuitionem sancte basilice domni Petri et Pauli, sicut reliqui liberi mei, habere mereantur. Illos uero quos de captiuitate redemi, et ante ingenui fuerunt, et modo pro pretio seruire uidentur, tam uiri quam mulieres de uilla Boalcha omnes a seruitio relaxentur. Ad matriculas capitalis in ciuitate uel qui per basilicolas sunt, per manus archidiaconi quinque sol iubeo dari.

Quia deliberationis mee arbitrium opto per hunc  testamentum firmiter conseruare, ideo coniuro uos, domni et pontifices, per sanctum apostolatum quem diuina traditione accepistis, ubicumque necesse fuerit, basilice mee uel abbati loci illius semper solatium prebeatis, et tale consilium domno et successori meo instruite, ut de id quod sancte basilice in honore domni Petri et Pauli apostolorum pro anime mee remedium deputaui, nichil exinde minuat, nec per qualibet occasione aliquid debeat fraudare, quia ego nullum dispendium me sancte ecclesie generasse cognosco. Similiter coniuro uos omnes per uictorias clementissimorum principum, qui, in seculo uirtutem agendi apud ipsos domnos et principes nostros habetis, ut si necesse fuerit semper defensionis uestre auxilium paginole non negetis. Adhuc  parua memoraui quod ualde in obliuione tradidi. Domum uero Diablentes quam meo opere edificauit cum curte et stabulum, et hortus et colonicas, quicquid undique tam de Bosone presbytero, quam de heredis Etoleno, Trilono, loco que dicitur Caluiaco, uel undique in opidum Diablentis iuxta ripam Arene fluuiolo comparaui, tam terris, mancipiis, siluis, prauis et omnes iure suo, cum Taxonaria quam uindicaui contra Leutthero et heredes suos, totum et ad integrum, te, sacrosancta Ecclesia heres mea, habere uolo, excepto res antiquas sancte Ecclesie Diablentice. Idemque et portiones illas quas mihi Guntherus in omnes res suas per donationes contulit, et ipsum coniunctum apud ipsam casam  Diablenticam te, sacrosancta mater et heres mea Ecclesia habere decerno Casellas illas quas bone memorie Domnigisilus diaconus ex nostro munere habuit, et ipsi pauper inibi edificauit, et nos post illius obitum dulcissimo nepoti nostro Leudochramno concessimus, cum omnes casellas, casticella, uineola, campellos, et quod ibi ipse diaconus habere uisus fuit, cum mancipiola illa qui inibi habere uidentur, uolumus ut ipse nepos noster dum pro amore nostro frequens ad basilicam S. Petri et Pauli apostolorum uenire deliberat, sicut et nos in testamentum scripsimus, uolumus ut ipsas cum gratia pontifice successore nostro semper possideat, sic quoque ut post obitum illius ad ius sancte Ecclesie reuertatur.

 Nam et ego in presenti denuntio, ut si quis contra hanc uoluntatem meam uenire tentauerit, excommunicatione perpetua feriatur, et tale in ipsum Deus iudicium ostendat, ut lepra Naaman percussus, terra ipsum sicut Dathan et Abiron absorbeat; et sic ultio diuina in illum appareat, ut in presenti seculo se male egisse cognoscat, et in futurum iudicium nunquam remissionis ueniam consequatur. Si que liture, si que caraxature, si que littere adiecte sunt uel detracte, ego feci, flerique iussi, dum meam mihi sepius prelego uoluntatem; et omnia per singula recognosco uel emendo. Ut lex edocet, septem uirorum honestorum subscriptionibus et sigillis credidi muniendum, et pro totius rei firmitate atque stipulatione adnecti precepi. Actum Cenomannis in  ciuitate, die et anno superius comprehenso. Bertichramnus  in Christi nomine acsi indignus episcopus testamentum meum, quem filio meo Ebbone notario scribendo dictaui, relegi et subscripsi. Guntinus Honoratus subscripsi, rogante domno Bertichramno. Dado, rogante domno Bertichramno, subscripsi. Signum Gerinus, rogante domno Bertichramno, subscripsi. Ibbolenus, rogante domno Bertichramno, subscripsi. Gaddo, rogante domno Bertichramno, subscripsi. Ego Hugo Honoratus subscripsi. Ego Ebbo notarius, iubente domno meo Bertichramno episcopo, et ipso presente, hoc testamentum scripsi, relegi et subscripsi, notaui diem. Similiter ego Bertichramnus episcopus rogo filio meo archidiacono, ut cum testamentum meum apertum fuerit, ipso prosequente, gestis municipalibus secundum  legem faciat alligari, quo semper firmiter perduret.




ANNO DOMINI DCXXIu
SANCTUS PROTADIUS uESUNTINUS ARCHIEPISCOPUS.





NOTITIA HISTORICA IN PROTADI


 Le nom de cet uque est dans nos catalogues aprs celui de saint Nicet, et dans nos anciennes litanies au nombre des saints confesseurs. Sa lgende porte qu'il tait d'une illustre naissance, nobilissimus, aim et estim du roi Clotaire II, et que ce prince prenait souuent ses conseils; qu'il criuit un liure des rites de son glise,  la prire d'tienne et d'Aymin, chefs des cathdrales de Saint-Iean et de Saint-tienne; qu il mourut le 12 furier, et qu'il fut inhum dans l'glise de Saint-Pierre. Il pouuait tre le frre ou le fils de Protade qui tait de famille romaine et maire du palais de Bourgogne sous Thierri II. II succda  Nicet au commencement du septime sicle, et il tait mort en 625. Donat son successeur assista au concile de Reims.

 Son corps a t leu de terre, et expos  la unration du public dans l'glise de Saint-Pierre, o il auait t inhum. Les chapelains de cette glise  firent faire un buste d'argent, et les citoyens une chsse, dans lesquels son chef et ses autres reliques furent transfrs le 9 furier 1614. Sa mmoire est en grande unration dans cette uille, o l'on fait sa fte le 10 furier et son office double.

Le magistrat a coutume d'inuiter le clerg de l'glise de Saint-Pierre  exposer les reliques de saint Protade pour exciter le peuple  demander par l'intercession de ce saint pontife d'tre dliur des calamits publiques quand il en est menac: et on lit dans les actes de l'glise mtropolitaine qu'en 1529 et 1642 les archeuques ordonnrent des processions gnrales depuis l'glise de Saint-Iean iusqu'au del du pont, dans lesquelles la chsse de saint Protade serait porte.

 Saint Protade est regard comme l'auteur du premier Rituel crit de l'glise de Besanon; interpol et augment dans la suite des temps.





SANCTI PROTADII uESUNTINI EPISCOPI LITURGIA. 



I LAUDES SEU ACCLAMATIONES EX ANTIQUO EPISTOLARUM LIBRO EXSCRIPTAE, Que in missa pontificali, iuxta antiquum Ecclesie Bisuntine Ordinarium, pag. 62, orationem inter et epistolam decantabantur. He sunt adhuc in usu apud celeberrimas Gallie Ecclesias; uidelicet uiennensem, Lugdunensem, Rothomagensem, etc.

     Christus uincit, Christus regnat, Christus imperat. Exaudi, Christe.
    N. [a 1Kb] Summo pontifici et uniuersali pape uita?
    Saluator mundi, tu illum adiuua.
    Sancte Petre, tu.
    Sancte Paule, tu.
    Sancte Andrea, tu.
    Exaudi, Christe. N. pontifici, clero et populo sibi commisso salus et gloria!
    Redemptor mundi, tu illum adiuua.
    Sancte Ferreole, tu.
    Sancte Antidi, tu.
    Sancte Desirate, tu.
    Exaudi, Christe. N. excellentissimo imperatori, magno et pacifico, a Deo coronato, uita et uictoria!
     Protector mundi, tu illum adiuua.
    Sancte Maurici, tu.
    Sancte Sigismunde, tu.
    Sancte uictor, tu.
    Exaudi, Christe. N. inclite regine lux et gratia!
    Lux mundi, tu illam adiuua.
    Sancta Perpetua, tu.
    Sancta Lucia, tu.
    Sancta Walburgis, tu.
    Exaudi, Christe. Omnibus iudicibus et cuncto exercitui Christianorum uita et uictoria!
    Saluatio nostra, tu illos adiuua.
    Sancte Georgi, tu.
    Sancte Theodore, tu.
    Sancte Mercuri, tu.
    Christus uincit, Christus regnat, Christus imperat.
     Rex noster, Christus uincit.
    Spes nostra,
    Misericordia nostra,
    Auxilium nostrum,
    Liberatio et redemptio nostra,
    uictoria nostra,
    Arma nostra et inuictissima,
    Murus noster inexpugnabilis,
    Defensio et exaltatio nostra,
    Lux, uia et uita nostra,
    Ipsi soli imperium, gloria et potestas per immortalia secula seculorum. Amen.
    Ipsi soli honor, laus et iubilatio per infinita secula seculorum. Amen.
    Ipsi soli uirtus, fortitudo et uictoria, per omnia secula  seculorum. Amen.
    Christe, audi nos. Christe audi nos.
    Christe, audi nos.
    KIRRIE ELEYON, Christe eleison.
    Christe eleison.




Sequentia decantabantur antequam diaconi dicerent Ite, missa est, ut ex eodem Ordinario colligitur, pag. 11 et 12.

Te pastorem Deus elegit. In ista sede te Deus conseruet.

Annos uite Deus multiplicet.

Feliciter, Feliciter, Feliciter. Ter.

Tempora bona habeas. Tempora bona habens. Tempora bona habeas. Ter.

Multos annos. Amen.



INCIPIT MARTYROLOGIUM PER ANNI CIRCULUM.


 IANUARIUS. Principium Iani sancit tropicus Capricornus, Iani prima dies, et septima fine timetur.

Capadocie, S. Basilii episcopi. In territorio Lugdunensi, S. Eugendi abbatis.D. II Non.C. XuI Kal.E. uII
F.D.
A.A.
C.B.G.
D.A.G.
F.F.B.
B.B.
AUGUSTUS. Augustum mensem Leo feruidus igne perurit. Augusti nepa prima fugat de fine secunda.B.C.G.
F. Kal. Sept.E.D.
D.D.A.
F.Chrysopolitana.G.
G.B.G.
A. KL. Ian. 	Circumcisio Domini. Apud Cesaream

B. IIII Non. 	Octaua sancti Stephani.
C. III Non. 	Octaua sancti Ioannis euang. Parisiis Genouefe uirginis.

Octaua sanctorum Innocentium.
E. Non. 	uigilia Epiphanie.
F. uIII Id. 	Epiphania Domini.
G. uII Id. 	
A. uI Id. 	
B. u Id. 	
C. IIII Id. 	Pauli Heremite.
D. III Id. 	
E. II Id. 	
F. Id. 	Octaua Epiphanie. S. Hilarii Pictauiensis.
G. XIX Kal. 	Febr. Sancti Felicis confessoris. Sancti Mauri abbatis.
A. XuIII Kal. 	
B. XuII Kal. 	Rome, Marcelli pape, cuius corpus Cluniaco requiescit.

Lingonis, sanctorum Geminorum.
D. Xu. Kal. 	Prisce uirginis. In territorio Bisuntino, sancti Deicoli abbatis.
E. XIIII Kal. 	
F. XIII Kal. 	Rome, SS. Sebastiani et Fabiani mart.
G. XII Kal. 	Rome, Agnetis uirginis.
A. XI Kal. 	Castris monasterio, S. uincentii mart. In territorio Bisuntino, S. Mainbodi mart. Rome, S. Anastasii mart.
B. X Kal. 	Sancte Emerentiane. Commem. Mainbodi.
C. IX Kal. 	
D. uIII Kal. 	Conuersio sancti Pauli apostoli, et sancti Proiecti martyris.

Policarpi episcopi, discipuli sancti Ioannis euangeliste.
F. uI 	Constantinopoli S. Ioann. Chrisostomi.
G. u 	Octaua sancte Agnetis. Karoli Magni imperatoris O.
A. IIII. 	Octaua sancti uincentii.
B. III. 	
C. II. 	
	Mensis Ianuar. habet dies XXXI, l. XXX.
	Nox horarum XuII, dies horarum uII.

FEBRUARIUS. Mense Nume medio sol distat sydus Aquarii. Ast Februi quarta est, precedit tertia finem.
D. Kal. Febr. 	In Scotia, sancte Brigide uirginis.
E. 	Purificatio sancte Marie uirginis.

Salinis, depositio sancti Anatholii Conf. Sancti Blasii mart.
G. 	
A. 	Sancte Agathe uirginis.
B. 	
C. 	
D. 	Apud uesunt., S. Nicetii eiusd. ciuit. archiepisc.
E. 	
F. 	Sancte Scholastice uirg. Bisunt., sancti Prothadii eiusd. ciuitatis archiepisc.
G. 	
A. 	
B. 	
C. 	

Rome, sancti ualentini martyris.
E. 	
F. 	
G. 	
A. 	
B. 	
C. 	
D. 	Cathedra sancti Petri apostoli.
E. 	
F. 	Festiuitas sancti Mathie apostoli.
G. 	
A. 	
B. 	
C. 	In territorio Bisunt. S. Romani abbatis.
	Mensis Febr. habet dies XXuIII, l. XXIX

Nox horas XuI, dies horas uIII.

MARTIUS. Procedunt duplices in Martia tempora Pisces. Martis prima necat, cuius si cuspide quarta est.
D. Kal. Mart. 	Andegauis, sancti Albini episc. et c.
E. 	
F. 	
G. 	
A. 	
B. 	
C. 	
D. 	
E. 	
F. 	
G. 	

B. 	
C. 	
D. 	
E. 	
F. 	
G. 	Ermengardis abbatissa Palmensis. O.
A. 	
B. 	
C. 	Depositio S. Benedicti abb. In territorio Bisuntino, sancti Lupicini abb.
D. 	
E. 	Froddo. O.
F. 	
G. 	Annunciatio sancte Marie uirginis.

B. 	
C. 	
D. 	
E. 	
F. 	
	Mensis Mart. habet dies XXXI, l. XXX.
	Nox horas XIu, dies X.

APRILIS. Respicis Aprilis, Aries frixee, Kalendas. Aprilis decima est, undeno a fine timetur.
G. Kal. April. 	
A. 	
B. 	

Mediolano, dep. sancti Ambrosii episc. et conf.
D. 	
E. 	Ermenburga soror H. [Hugonis] archiep. O.
F. 	
G. 	
A. 	
B. 	
C. 	Rome, sancti Leonis pape.
D. 	
E. 	uatcherius fr. H. archiep. O.
F. 	SS. Tiburtii, ualeriani et Maximi.
G. 	
A. 	

C. 	
D. 	Depositio beati Leonis pape IX, qui Altare ecclesie sancti Stephani Bisuntii sacrauit.
E. 	Inuentio capitis sancti Agapiti mart. in ecclesia sancti Stephani.
F. 	
G. 	
A. 	Sancti Gregorii martyris.
B. 	
C. 	Sancti Marci euangeliste, et letania maior.
D. 	
E. 	
F. 	Sancti uitalis martyris.

A. 	Luxouio, sancti Eustasii abbatis.
	Mensis Aprilis habet dies XXX, l. XXIX.
	Nox horas XI, dies horas XIII.

MAIUS. Maius agenorei miratus cornua Tauri. Tertius a Maio lupus est, et septimus anguis.
B. 	Kal. Maii. Philippi et Iacobi. Agauno, Sigismundi Burgundionum regis et mart. Sancti Andeoli mart. Antissiodori, sancti Amatoris episc. et sancte Walburge uirg.
C. 	Athanasii episc. In territorio Bisunt., sancti Walberti abb.

Inuentio sancte Crucis. Alexandri, Euentii et Theodoli mart.
E. 	
F. 	
G. 	Rome, ante portam Latinam, sancti Ioannis apost. et euang.
A. 	
B. 	
C. 	
D. 	Gordiani et Epimachi. Apud uesunt. Sancti Siluestri episc. eiusdem ciuit.
E. 	Ling., sancti Gengulphi mart.
F. 	Natalis sanctorum Nerei, Achilei et Pancratii mart. Ebalus Rhemensis archipresul O.
G. 	Rome, sancte Marie ad Martyres.

B. 	
C 	
D 	
E. 	
F. 	Rome, Potentiane uirg.
G. 	
A. 	
B. 	
C. 	Lingon., natalis sancti Desiderii episcopi et mart. uienne, sancti Desiderii episcopi et mart.
D. 	
E. 	Rome, sancti Urbani pape et mart.
F. 	

A. 	
B. 	
C. 	Translatio sanctorum Martyrum Ferreoli et Ferrucii, a loco antique sepulture ad Urbem, in ecclesia beati Ioannis euangeliste.
D. 	Rome, sancte Petronille uirginis.
	Mensis Maius habet dies XXXI, l. XXX.
	Nox horas X, dies horas XIu.

IUNIUS. Iunius equatos celo uidet ire Latonas. Undecimo Iunius quindenum a fine salutat.
E. Kal. 	Sancti Nicomedis mart. Huius maxima pars corporis uesuntii habetur.

Passio sanctorum Marcellini presbit. et Petri exorciste et Erasmi episcopi. Lugd., Fotini episcopi et Blandine uirginis.
G. 	
A. 	
B. 	In Fresia, passio sancti Bonifacii episcopi cum aliis X, apud Bisuntinam urbem. Translatio sanctorum Aniani et Siluestri episcoporum eiusdem urbis.
C. 	
D. 	
E. 	Suessionis, sancti Medardi episcopi et sancti Gildardi.

Primi et Feliciani. In Scotia, sancti Columbe abb. et conf.
G. 	
A. 	Barnabe apostoli.
B. 	Mediolan., Nazarii et Celsi.
C. 	Salinis, inuentio corporis sancti Anatholii.
D. 	
E. 	uiti, Modesti et Crescentis.
F. 	Bisuntii, Ferreoli et Ferrucii. Antiochie, Cirici et Iulite. Lingonis, ueroli conf.
G. 	Bisuntii, sancti Antidii eiusdem ciuitatis archiepiscopi.
A. 	Marci et Marcelliani.

Protasii et Geruasii.
C. 	
D. 	
E. 	In Britannis, sancti Albani mart
F. 	uigilia sancti Ioannis Baptiste.
G. 	
A. 	
B. 	Sanctorum Ioannis et Pauli.
C. 	
D. 	Leonis pape. uigilia apostolorum. Lugd., sancti Irenei cum sociis.
E. 	Rome, apostolorum Petri et Pauli.
F. 	Commemoratio sancti Pauli apostoli et Martialis episcopi et Confessoris.
	Mensis Iunius habet dies XXX, l. XXIX.

Nox horas uIII, dies horas XuI.

IULIUS. Solstitio ardentis Cancri fert Iulius astrum. Tredecimus Iulii, decimo, innuit ante Kalendas.
G. Kal. Iulii. 	Octaua sancti Ioannis Baptiste.
A. 	Processi et Martiniani. Apud Lingonas, dedicatio ecclesie sancti Mammetis.
B. 	
C. 	Turonis, translatio sancti Martini episcopi et sancti Odolrici episcopi.
D. 	Bisuntio, dedicatio ecclesie S. Quintini.
E. 	Octaua Apostolorum.
F. 	
G. 	
A. 	

Rome, uII Fratrum.
C. 	Translatio sancti Benedicti abbatis.
D. 	
E. 	
F. 	
G. 	
A. 	
B. 	
C. 	
D. 	
E. 	Antiochie, sancte Margarite uirginis.
F. 	Praxedis uirginis.
G. 	Sancte Marie Magdalene.
A. 	Apollinaris mart.

Christiane uirginis. uigilia sancti Iacobi, fratris sancti Ioannis euang.
C. 	Passio sancti Iacobi apostoli. Christophori mart. Barcinonie, sancti Cucuphati mart.
D. 	
E. 	uico Ledonis, sancti Desiderati Bisuntionensis archiepiscopi.
F. 	Nazarii, Celsi et Pantaleonis.
G. 	Felicis, Simplicii, Faustini et Beatricis. Trecas, sancti Lupi episcopi.
A. 	Abdon et Senes mart.
B. 	Antissiodoro, sancti Germani episcopi.
	Mensis Iulius habet dies XXXI, l. XXX.
	Nox habet horas uII, dies uero XuII.


C. Kal. Aug. 	uincula sancti Petri. Antiochie, sanctorum Machabeorum. uercellis, Eusebii. Ciuit. Geronda, sancti Felicis.
D. 	Sancti Stephani episcopi. uigilia sancti Stephani Protomartyris.
E. 	Inuentio corporis sancti Stephani protomartyris.
F. 	
G. 	Edue, sancti Cassiani Episcopi.
A. 	Rome, Sixti episcopi, Felicissimi et Agapiti mart. Transfiguratio Domini in monte Thabor.

Aretio, sancti Donati episc. Apud Bisuntium, sancti Donati archiep. et sancte Afre cum aliis IIII.
C. 	Rome, sanctorum Cyriaci et Secundi martyrum.
D. 	uigilia sancti Laurentii martyris. Rome, Romani militis mart.
E. 	Rome, passio sancti Laurentii mart.
F. 	Sancti Tiburtii. Ebro., sancti Taurim episc. Trocmund. O.
G. 	
A. 	Sancti Hypoliti et soc. Octaua sancte Radegunde regine.
B. 	Sancti Eusebii presbiteri. uigilia sancte Marie.

Assumptio sancte Marie.
D. 	Metis ciuitate, sancti Arnulphi episc. et conf.
E. 	Octaua sancti Laurentii et sancti Mammetis.
F. 	AGAPITI cuius caput uesuntione habetur.
G. 	Rome, sancti Magni mart.
A. 	Erio insula, sancti Philiberti abbatis.
B. 	
C. 	Timothei ac Simphoriani martyrum. Octaua sancte Marie.
D. 	uigilia sancti Bartholomei apostoli.
E. 	Passio eiusdem apostoli.
F. 	

A. 	Apud Capuam, sancti Rufi mart.
B. 	Hermetis martyris. Sancti Iuliani martyris. In Africa, sancti Augustini episcopi.
C. 	Decolatio sancti Ioannis Baptiste, et sancte Sabine uirginis.
D. 	Felicis et Audacti.
E. 	Sancti Paulini episcopi et confessoris.
	Mensis Augustus habet dies XXXI, l. XXX.
	Nox habet horas X, dies uero XuI.

SEPTEMBER. Sidere, uirgo, tuo baculum September opimat. Tertia Septembris, uulpis ferit a pede dena.

Aedue, sanctorum Lazari et Prisci mart. Sancti Egidii et sancte uerene uirginis.
G. 	Sancti Antonini mart.
A. 	Mansueti episcopi.
B. 	Sancti Marcelli mart.
C. 	
D. 	
E. 	
F. 	Natiuitas sancte Marie. Adriani mart.
G. 	Gorgonii mart.
A. 	
B. 	Proti et Iacinti mart.
C. 	
D. 	Amat. confessoris.

Cornelii et Cypriani mart. Exaltatio sancte Crucis.
F. 	Sancti Nicom. mart.
G. 	Lucie et Germanici mart.
A. 	Desiderii et ueinfridi mart. Lamberti martyris.
B. 	
C. 	
D. 	uigilia sancti Mathei apostoli.
E. 	Sancti Mathei.
F. 	Sancti Mauritii et sociorum eius.
G. 	
A. 	
B. 	
C. 	

Sanctorum Cosme et Damiani.
E. 	
F. 	Dedicatio basilice sancti Michelis archangeli.
G. 	Hieronymi presbyteri.
	Sol habet dies XXX, l. XXIX.
	Nox habet horas XII, dies uero XII.

OCTOBER. Tertius Octobris gladius decimum ordine nectit. Aequal et October sementis tempore libram.
A. 	Remigii, Germani, uedasti et Bauonis conf. et episc.
B. 	Leudegarii episcopi et martyris.
C. 	

E. 	
F. 	
G. 	Marcelli PP.
A. 	
B. 	Dionisii, Rustici, et Eleut. mart.
C. 	
D. 	
E. 	
F. 	
G. 	Calixti pape.
A. 	
B. 	Galli conf.
C. 	

Sancti Luce euangel.
E. 	
F. 	
G. 	
A. 	
B. 	Apud Castrum Bucinum, sancti ualerii Archid. Lingonensis.
C. 	
D. 	Suessionis, Crispini et Crispiniani. Raaldus archid. O.
E. 	Ermenburgis, mater Hugonis Bisuntiensis archiep. O.
F. 	uigilia apostolorum Simonis et Iud. Hector Bisuntiensis archiep. O.
G. 	Passio eorumdem.

B. 	
C. 	uigilia omnium Sanctorum et natalis sancti Quintini.
	Mensis October habet dies XXXI, l. XXX.
	Nox habet horas XIII, dies uero XI.

NOuEMBER. Scorpius hibernum preceps iubet ire Latonas. Quinta Nouembris acus uix tertia mansit in urna.
D. Kal. Nou. 	Festum omnium Sanctorum. Sancti Benigni, sancti Cesarii. In territorio Bisuntino, sancti Lauteni abbatis.
E. 	Commemoratio omnium fidelium defunctorum.

G. 	
A. 	
B. 	
C. 	Ordinatio Hugonis archipresulis.
D. 	Quatuor Coronatorum Seueri, Seueriani, Carpofori, uictoriani.
E. 	Sancti Theodori martyris.
F. 	
G. 	Turonis, sancti Martini episcopi et sancti Menne mart.
A. 	In territorio Lausonensi, sancti Himerii confessoris.
B. 	Turonis, sancti Bricii episcopi.
C. 	Exceptio Hugonis archiepiscopi in sede

D. 	In Sueuia, sancti Ormari abbatis et conf.
E. 	
F. 	
G. 	Octaua sancti Martini.
A. 	
B. 	
C. 	
D. 	Rome, sancte Cecilie uirginis.
E. 	Rome, sancti Clementis pape. Rome, sancte Felicitatis.
F. 	Bobio, sancti Columbani abbatis, et Octaua sancti Otmari.
F. 	Rome, sancti Chrisogoni mart.

A. 	
B. 	
C. 	
D. 	uigilia sancti Andree apost., Tolose Saturnini episc. et mart., et Rome sancti Saturnini mart.
E. 	Natalis sancti Andree apostoli.
	Mensis Nouember habet dies XXX, l. XXIX.
	Nox habet horas XIu, dies uera X.

DECEMBER. Terminat Arcitenens medio sua signa December. Dat duodena cohors, septem decemque Decembris.
F. Kal. Decemb. 	

A. 	
B. 	
C. 	Dedicatio monasterii Grandi Fontis.
D. 	Sancti NICOLAI Mirreorum Lycie episcopi.
E. 	Octaua sancti Andree apost.
F. 	Sancti Romarici.
G. 	
A. 	Apud Emeritam Hispanie, sancte Eulalie uirginis.

Rome, Damasi pape. Albericus Cantor. O.
C. 	
D. 	In Sicilia, Lucie uirginis. Robertus archiclauis. O.
E. 	
F. 	
G. 	
A. 	Aedue, sancti Lazari quem Dominus suscitauit.
B. 	Hugo caput marchio. O.
C. 	
D. 	uigilia sancti Thome apostoli.
E. 	Passio eiusdem apostoli.
F. 	

A. 	uigilia Natalis Domini.
B. 	Natiuitas Domini nostri Iesu Christi.
C. 	Natalis sancti STEPHANI.
D. 	Natalis sancti IOANNIS EuANGELISTAE.
E. 	Natalis sanctorum Innocentium.
F. 	
G. 	
A. 	Natalis sancti Siluestri pape.
	Mensis December habet dies XXXI, l. XXX.
	Nox habet horas XuI, dies uero uIII.

[3Kb]




APPENDIX





I. CARTA RESTAURATIONIS CAPITULI SANCTI STEPHANI.





[CARTA.]

 Quoniam ignominiosum ualde uidetur inferiores corporis partes tegere precipuis indumentis, superiores uero detecta superficie uiles facere, opere pretium duxi totius corporis summam primum ornare, subsequentia uero dehinc condignis munire uestibus. Comperiat itaque fidelis Ecclesie catholice populus quod ego Hugo Chrisopolitanus Archiepiscopus, tum pro superni iudicii dilectione, qua bone uoluntatis constat primordium: ipsius idemque timore, in quo sapientie consistit initium, tum anime mee causa, nec non et predecessoris mei domini ualcherii, qui me sacri baptismatis unda renouatum suscepit, omnique  post dilectione sese in me contulit, quomodo partem ex his que in meo habebantur dominio, queque ab alienis manibus acquirere ualui, ecclesie protomartyris Stephani, eiusdemque loci canonicis inibi degentibus et quotidie famulantibus, ad commune stipendium darem cogitans. Locus nempe ipse, qui cleri iam destitutus solamine, cuncto uidelicet canonicorum cetu, beato Ioanni euangeliste, sub Christo famulante regimine, importunum mihi uisum est, totius archipresulatus caput [a 1Kb] , quod pretiosissimo beati Stephani reliquiarum sublimatur munere, sancti Agapiti decoratur capite, plurimorumque sanctorum  roboratur iuuamine, obliuione contradictum quotidianis laudibus deficere, penuria denique communis sumptus fratres urgere. Disposui ergo canonicos ad loci prefati famulatum, qui sub norma religionis ecclesiastice fraternam uitam ducentes, et inibi summo Regi beatoque protomartyri Stephano, ad laudem et gloriam sanctorum omnium, cum memoria nostri, predecessorisque mei ualtherii, omniumque ibi requiescentium digna obsequia reddant.

Dedi autem ad communis mense stipendia, quam in proprio possidebam dominio, ecclesiam unam, in honorem sancti Leodegarii dedicatam, in comitatu Portensi, in uilla que dicitur uilliacus [uieilley] sitam, cum altari, omnibus appendiciis, uineis uidelicet et campis. Contuli iterum illis ecclesiam unam in urbe constructam in sancti Quintini honorem, cui disposui ut ad eam pertineant archiepiscopi decime et peregrinorum sepulture. Dedi etiam eis aliam in honorem sancti Martini sacratam, in pago uarasco  sitam, in uilla que nuncupatur Terceniacus [Tarcenay]; que cum ab antiquis temporibus, ab archiepiscopo Berengario beato Stephano fuisset data; postea uero a successore suo Girfredo, per prestariam cuidam militi nomine Furcardo concessam, per multorum annorum curriculum ab heredibus suis possessa, hanc denique a quodam clerico, nomine Rodulpho, qui tunc illi preerat, labore et ingenio meo susceptam, cum altari et omnibus appendiciis, prescripti loci clero tradidi possidendam.

Molendinum quoque unum intra urbem nostram, situm ad radicem uidelicet montis in parte occidentali, haud longe ab ecclesia beate Marie Iussani Monasterii, non nauibus stabilitum, sed supra petram fundatum, de manibus supra nominati clerici susceptum, priori dono decreui iungendum.

Tribui etiam campum unum meum in dominicatum, quem uulgari lingua condaminam uocant, [Tenu en plain domaine] undique monte flumineque  circumceptum, qui quamuis spatiosa decoretur planitie, binarum tamen faucium ingressum uel exitum sui, angusto solummodo pandit iuuamine, quarum una urbis aditum prestat facillime. [Prairie de uaux, ou le pr de la Tour.]

Molendinum quoque unum, supra Lignonem fluuium, in uilla que dicitur Cussiacus, sub ponte uidelicet quo flumen transmeatur situm, et naculum [Droit de page] quod ibidem exigitur quando fluuius intumescit, cum omnibus suprascriptis predictorum canonicorum subdidi dominio.

Unde ego Hugo archiepiscopus, in nomine Domini et totius celestis Hierarchie, moneo, et sicut habens potestatem ligandi, gladio pontificali interdixi, ne aliquis successorum meorum presumat ullo modo, meique audeant infringere hoc donum. Si quis uero illud euertere uoluerit, fiat sicut Madian, Sisara, Oreb, Zeb, etc., et sicut aliquis illorum qui beatum protomartyrem Stephanum, missilibus lapidibus,  obruerunt, et sine penitentia in sua incredulitate hominem exteriorem exuerunt.

Ut uero hec donatio in futurum firmius permaneat, manu propria firmaui, et sigilli mei impressione signaui.

Ego HUGO archiepiscopus manu propria firmaui.

    S. [a 1Kb] Gibuini archidiaconi et cantoris.
    S. Widonis archidiaconi.
    S. Raaldi archidiaconi.
    S. Manegaudi decani.
    S. Alberti abbatis.
    S. Husiconis canonici.
    S. Dudini canonici.
    S. Beroaldi casati.
    S. Warnerii casati.
    S. Rainerii uicecomitis.
    S. Thedorici cancellarii.
     S. Gotberti scriptoris, qui hanc cartam scripsit


Ego HUGO Lingonensis episcopus, manu propria hanc cartam firmaui; et ne aliquis hoc donum corrumpere tentet, gladio excommunicationis interdixi. Acta uesuntii, Idus Aug. regn. Domino nostro Iesu Christo.





[CARTA.]

Leo episcopus, seruus seruorum Dei, Hugoni sacre Chrysopolitane Ecclesie archiepiscopo, suisque successoribus in perpetuum Gratias agimus Deo et Domino nostro Iesu Christo, qui nullis nostris precedentibus meritis, tamen ad apostolice sedis culmen nos euexit; unde ad apostolatus nostri curam uidetur pertinere omnium Ecclesiarum sollicitudinem gerere, earumque augere honorem. Quoniam autem postulasti a Romana sede, beatissime frater, ut bona que Omnipotentis clementia tuis temporibus fecit Ecclesie tibi diuinitus commisse, nostra auctoritate munirentur, placuit nobis tue petitioni pro uoto consentire, presertim cum idem  sacer locus cui, Deo disponente, uideris presidere tanta dignitate resplendeat, ut non tantum archiepiscopalis sedis auctoritate sit sublimatus, uerum et multorum Patrum apostolicorum uirorum roboratus priuilegiis, seruata equitatis sue reuerentia permaneat insignis. Ad hoc et nos maioris tituli inuitat exsultatio, quod memoratus locus decoretur patrocinio protomartyris Stephani, cuius seruat brachii pignus inestimabile, munus exoptabile; et, ut uerius fateamur, propriis oculis conspeximus eiusdem sacratissimi pignoris os quassatum ictibus lapidantium Iudeorum, dum illud recondidimus infra altare quod consecrauimus te presente, astantibus confratribus nostris cepiscopis Alinardo Lugdunensi archiepiscopo, Georgio Colosensis Ecclesie Hungrorum archiepiscopo, necnon Sutricensi episcopo Kilino, Geneuensi Friderico, Widone Cabilonensi, Gualtero Matiscensi; abbatum quoque et honestorum clericorum reuerende sanctitatis, laicorum presente infinita multitudine; quique in tenore tuarum precum addidisti ut quoniam  altare per manus nostras fuerat consecratum, ab apostolica sede aliquam consequeretur dignitatem. Inclinati ergo tuis iustis precibus, ascensum tibi pietatis non distulimus prebere. Confirmamus igitur per hanc nostram preceptionis paginam bona omnia que uel tua industria, uel quorumlibet fidelium data sunt deuotione. Statuimus denique ad honorem nostri protomartyris, super sanctum predictum altare, non ministrari nisi semel in die; et nullus presumat super id accedere ad sacrificandum, nisi quem archiepiscopus loci ad hoc destinauerit cum consensu fratrum; scilicet septem e fratribus illius congregationis, qui melioris uite eligantur, et cardinales uocentur; quorum unus sit eiusdem Ecclesie decanus, et sicut est maior in congregatione, ita prior polleat dignitate. Horum itaque quicunque ibi celebrauerit missam, induat dalmaticam, et tunc demum audeat celebrare cum omni reuerentia et religione; sandaliis quoque utantur, et Mitra, tam ipse  sacerdos, quam diaconus, necnon subdiaconus, in festiuitatibus Domini et Saluatoris nostri, et beate Dei Genitricis, et sancti Michelis archangeli, et Natalitiis apostolorum et sanctorum martyrum Stephani, uincentii, Agapiti , et beatorum Ferreoli et Ferrucii, et in festiuitate omnium sanctorum et dedicatione eiusdem loci; sicut et denegamus omnibus episcopis et Abbatibus, nisi forte inuitati fuerint; statuentes apostolica censura ut nullus ecclesiastici ordinis horum quidquam infringere audeat. Confirmamus uero nostro apostolico tutamine ut nullus imperator, seu rex, dux, comes, uicecomes, archiepiscopus, episcopus, uel aliqua cuiuslibet ordinis potestas, contra hoc scutum apostolice defensionis ire audeat, uel de bonis Ecclesie que ad prebendam fratrum pertinent quidquam imminuere  uel in beneficium alicui dare. Si quid uero horum que possederit a quoquam dictum fuerit litigiosum, nulli prius prehendere liceat, quam negotii ipsius determinatio iudicialiter sit facta. Si quis autem contra hoc apostolicum munimen ausu temerario uenire tentauerit, nostris anathematis gladio feriatur, nisi resipuerit. Qui autem custodierit hoc mandatum, nostre benedictionis cumulum mereatur. Datum tertio Idus Ianuarii per manus Widonis Tullensis primi cerii, sancte apostolice sedis cancellarii. Anno domini Leonis IX pape secundo, indict. tertia. [1049.]





[CARTA.]

Henricus, diuina fauente clementia, Romanorum imperator Augustus. Si fidelium nostrorum iustis petitionibus aures inclinamus, id ad statum reipublice, nostro quoque honori, profuturum indubitanter credimus. Quoties enim precibus rogamur equitatis, ascensum prebere debemus pietatis. Quapropter omnium presentium scilicet necnon per secula futurorum nouerit  industria qualiter sancte Chrysopolitane Ecclesie uenerabilis Hugo archiepiscopus, nobis dilectissimus, nostram adiit clementiam, suppliciter obsecrans ut bona que contulerat et acquisiuerat sue Ecclesie, in honorem protomartyris Christi, lucentis in monte, nostra imperiali confirmarentur authoritate; cuius petitionem tantum utilem quantum honestam considerantes, nefas esset putauimus si ei pro uoto non satisfaceremus; tanta enim Ecclesia, omni religiosorum cultu, merito ueneranda, sub incuria et negligentia priorum male uiuentium, ab omnibus pene tenebatur ut uilissima. At postquam prefati loci archiepicopum diuina promouit clementia, cepit tantis miseriis condolere, suspiria lacrymosa ducere, quia Sponsam habebat rugosam et fenilem, desertam et iacentem; qui mox, superno inuocato nomine, cepit ex diuersis partibus congregare qualiter expelleret rugosas Ecclesie uestes uiduate Sponse. Tandem, coadunatis ex patrimonio et iure proprio seu ex bonis Ecclesie sumptibus, erexit locum quinquaginta  fratribus, quibus non constituit prepositum, sed ut de suis inter se eligerent decanum, qui mallet preesse ad canonicorum utilitatem quam prodesse ad angutiam familiarem.

Igitur ob interuentum nostre dilecte comtestalis Agnetis Romanorum imperatricis Auguste, necnon fidelissimi nostri archiepiscopi predicte Ecclesie, laudamus corroborantes quidquid ei contulit, seu a quibuslibet in ceterum acquirere poterit.

Confirmamus illis medietatem oblationum que offeruntur ad altare sancti Stephani et Brachium: archiepiscopus habeat aliam medietatem, ad ecclesie restaurationem.

Ecclesiam sancti Hypoliti de uilletta et altare totum, cum decimis, terris et omnibus appendiciis.

Ecclesiam sancti Quintini in urbe, ad quam pertinent omnes per omnia archiepiscopi decime et peregrinorum sepulture.

Ecclesiam sancti Leodegarii de uilliaco, cum altari,  decimis, uineis, campis, pratis, et omnibus pertinentiis.

Capellam sancti Iustini de Camborniaco cum altari, et allodio quod ibi acquisiuit sancto Stephano archiepiscopus Hector.

Cortem de uico, cum altari, ecclesia, decimis, campis, pratis, syluis, molendinis, aquis, aquarumque decursibus et omnibus pertinentiis.

Ecclesiam sancti Stephani de Noireto, medietatem decimarum et altare totum.

Ecclesiam sancti Martini de Therceniaco, cum altari, decimis et omnibus pertinentiis.

Apud Montem Rotundum, quidquid uisus est ibi habere sanctus Stephanus.

Similiter Ecclesiam sancti Anatholii Salinensis, cum altari, decimis, uineis, campis, syluis, molendinis, seruis, ancillis et omnibus que acquisierat tempore canonicorum, et postea monachorum. In hac quidem ecclesia sancti Anatholii prefatus archiepiscopus constituit ordinem canonicorum ante episcopatum;  postea factus episcopus, rogatu matris sue que apud dictam ecclesiam morabatur, ordinem immutauit et monachis Diuionensibus concessit; quod nos audientes predium nostre ecclesie, ad ecclesiam alterius regni et episcopatus translatam esse, merito quidem tulimus indigne, precipientes sub obtentu nostre gratie, quatenus ut equum erat, reuerteretur ad cuius erat altare. A modo possideat ecclesia quod iure recepit.

Ecclesiam sancti Ioannis de Salinis, cum altari et omnibus pertinentiis. Has ecclesias tenuit in beneficium ipse archiepiscopus ab antecessore suo ualchero; nec quisquam credat eas fuisse ex paterno beneficio, licet sibi prouenissent a quodam Odilone Bisunticensi canonico, qui eum sibi heredem constituit, sicque adhuc puer de manu archiepiscopi percepit.

uillulam de Arlo in eadem ualle, cum syluula, uineis et omnibus pertinentiis; caldarias quatuor ad sal conficiendum cum propriis sedibus, que uulgo Rauche uocantur; potestatem quam tenuit Herpinus  per precariam, cum seruis, ancillis, terris cultis et incultis: ecclesiam in honorem sancti Stephani de Chamblay, cum altari, decimis, piscatione et terris. Hanc sibi pater eius dedit in predium ut uiuens haberet, post mortem uero patris pro eius anima ecclesie concederet.

In Grosono altare et quidquid uisus est protomartyr habere, in terris, pratis, seruis et ancillis, caldariis cum sedibus suis. Mansos duos in uilla Capey, cum omnibus appendiciis. Alios uero duos apud uorge, cum uineis, terris et omnibus pertinentiis. Molendinum in urbe, quod est Terragniolum; uineas Odonis Capey; mansum unum apud Maiodorum; uineas iuxta Arcum nouas et ueteres; molendinum unum ad Cussiacum, cum naulo quod exigitur si quando fluuius intumescit; mansos duos in Noireto et in Iudicio. Hec et alia que habebat ecclesia confirmamus, et corroboramus quod acquirere poterit in futuro de suo aut de alio; statuentes ut nec  episcopus, nec cuiuslibet ordinis potestas, det quidquid in beneficium, sed omnia ueniant ad mensam fratrum; laudamus et confirmamus ut habeant potestatem dimittendi domos suas cuicumque uoluerint loci canonico, dandi, uendendi, commutandi; si uero frater intestatus obierit, communi consensu detur cui fratrum opus fuerit. Quod ut ratum permaneat et firmum, impressione sigilli nostri iussimus insigniri. S. domini Henrici regis inuictissimi, Theutonicorum tertii, Romanorum imperatoris Augusti secundi, Burgundionum primi; Hugo Burgundionum archicancellarius et archiepiscopus recognouit. Datum quinto Idus Iulii anno Dominice Incarnationis 1049, indictione secunda, ordinationis eius 21. Domini Henrici tertii regis inuictissimi regni primo. Actum Aquis Grani feliciter. Amen.





[CARTA.]

Anno 1053, ab Hugone archiepiscopo, uenerandi sanctorum martyrum Ferreoli et Ferrucii ossa, a  monasterio extra ciuitatem positum, ad ecclesiam metropolitanam sancti Ioannis translata sunt, aliqua tamen eorum parte in ecclesia dicti monasterii relicta et in capsa lapidea altaris maioris decenter recondita sunt, ut refertur in carta translationis his uerbis.

Diu itaque in statu suo monasterio permanente, peccatis populi id agentibus, Dei permissu, cuius occulta sunt iudicia, fastorum negligentia ingruente ad id euenit, ut sicut fuerat summe religionis domicilium, ita fieret irreligiositatis contubernium; nam laicorum in beneficium uoluntatis a quodam preside male consulto prediis, ad eum locum pertinentibus traditis, in breui ita dilapsum est, ut destructa congregatione, ad beatorum martyrum seruitium, preter admodum paucos sacerdotes idiotas et indociles nullus remanserit. Cum ergo communi in excidio totius patrie, et in propatuto positi sancti martyres iacerent (quippe quos latrones de Francia ad Burgundie perniciem conabantur auferre, sempiterna  pietas Christi, populum suum tanto patrocinio destitui non permittens, non hominum custodia, non murorum clausura, non denique loci illius firmitate aliqua, sed sua nobis tamdiu reseruauit admirabilis gratia. Henrici itaque imperatoris secundi tempore, dominus Hugo archiepiscopus, cui hoc amicorum diligentia summum periculum intimarat, id gerens uoto quatenus eos ad ciuitatem transferret habebat occultum, querebat tamen temporis opportunitatem ad id agendum. Tertio denique Kalendas Iunii, quod erat crastinum Ascensionis Dominice, orandi gratia iussit ut clerum et populum archiepiscopus , ipso uero eo ueniente missaque per se celebrata, itur ad sepulchrum, ubi pausabant preclara celi duo luminaria gemini fratres patriam illuminantes, pacem gentibus conferentes, Dei populum liberantes. Sarcofago autem aperto inestimabilis suauitatis fragantia totius ecclesie ambitum respersit,  quod Dei presentiam adesse significauit. Quosdam uero id cernentibus qui aderant, uisis eorum  ossibus, diuinus timor quasi positos in extasi tenuit. Cernere erat clerum et populum mixtum pre gaudio lacrymarum imbre madentem Dei laudibus cummuniter exultantem. Mirabile uisu, tanta multitudo, cum nulli nunciatum fuerit, ibi affuit subito, ut nullus unquam in tam breui temporis articulo tot conuenisse meminerit; non tantum ciues, non tantum uicina incolentes, sed de remotis longe partibus decurrentes. Horum autem sacratissimorum partem corporum minorem, domnus metropolitanus sagaci huius consilio, ad loci conseruationem qui in eorum honorem dedicatus erat, sub principali altari ibidem collocauit; maiorem uero portionem, que sibi semper foret presidium, ad ciuitatem cum hymnis et laudibus detulit, adque in beati Ioannis Euangeliste in altari beatissime Dei genitricis Marie recondidit, ubi gloriosi martyres ad se confugientibus diuinum prestant refugium, petentibus patrocinium; ad laudem  Domini, cui est honor et gloria in secula seculo um. Amen.



II. CATALOGUS EPISCOPORUM S. BISUNTICENSIS ECCLESIAE.


     1. Linus .
    2. Ferreolus .
    3. Maximinus .
    4. Paulinus .
    5. Eusebius .
    6. Hilarius .
    7. Pancratius .
    8. Iustus .
    9. Anianus .
     10. Siluester .
    11. Fronimius .
    12. Desideratus .
    13. Germanus .
    14. Leontius .
     15. Celidonius .
    16. Importunus.

Pseudepiscopus, receptus, sed turpiter eiectus.
    17. Gelmeisilus.
    18. Antidius .
    19. Nicetius .
    20. Protadius .
    21. Donatus .
     22. Migetius .
    23. Ternacius .
    24. Geruasius .
    25. Claudius .
    26. Felix.
     27. Tetradius.
    28. Abbo.
    29. Wandelbertus.
    30. Euroldus.
    31. Auruleus.
    32. Erueus.
    33. Gedeon .
    34. Bernuin. bonus.
    35. Amalwinus.
     36. Arduicus.
    37. Theodericus.
    38. Berengarius.
    39. Eminus, Inuasor uocatus.

 Pseudepiscopus non receptus.
    40. Gonterius, uocatus episcopus.
    41. Girfredus.
    42. Wido.
    43. Wichardus.
    44. Leutaldus.
    45. Hector.
     46. Bertaldus.

Pseudepiscopus, non receptus.
    47. Walterius.
    48. HUGO.


 Ce catalogue est tir d'un ancien manuscrit de l'glise de Besanon, et il y en a un semblable dans un liure de cheur donn  l'glise collgiale de Sainte Marie-Magdeleine,  par Hugues Ier, archeuque de Besanon, dans le XIe sicle.



III. CATALOGUS ALTER EPISCOPORUM uESUNTIONENSIS ECCLESIAE; Exceptis illis [a 1Kb] quos reproba uita uel introitus de catalogo radi fecit, sicut Chelmesigelum, Tetradium, Felicem, Hayminium, et quosdam alios.


     1. LINUS . Hic primus edificauit Bisuntinensem Ecclesiam sancti Stephani, que usque ad Hilarium permansit.
    2. MAXIMINUS . Iste sexto ab urbe milliario, uitam eremiticam duxit, ubi et requiescit.
    3. PAULINUS . Iste fuit discipulus beati Maximini;  post cuius obitum, in eadem eremo sub persecutione Maximiani latuit. Requiescit autem in ecclesia sancti Stephani, ante altare.
    4. EUSEBIUS . Hic fuit discipulus Melchiadis pape. Duobus annis episcopatum tenuit.
    5. HILARIUS . Huius tempore reedificata est ecclesia sancti Stephani, ab Helena regina, matre Constantini, cum nulla adhuc ecclesia fuisset Bisuntii.
    6. PANCRATIUS . Hic fuit contemporaneus Iulii pape, a quo etiam episcopus est ordinatus.
    7. IUSTUS . Hic tempore Iuliani Apostate multam legitur habuisse familiaritatem cum Eusebio martyre, uercellensi episcopo.
    8. ANIANUS . Hic tempore ualentiniani et ualentis edificauit ecclesiam sanctorum Ferreoli et Ferrucii, milliario ac semis ab urbe distantem.
     9. SILuESTER . Hic edificauit ecclesiam sancti Mauritii.
    10. FRONIMIUS .
    11. DESIDERATUS . Iste apud uillam Ledonis sanctissimam uitam finiuit, ubi et requiescit.
    12. GERMANUS . Pro isto maximum miraculum  operatus est Dominus, apud sanctum uitum.
    13. LEONTIUS .
    14. CELIDONIUS . Huius tempore exstitit aduentus brachii sancti Stephani, ad urbem Bisuntinam.
    15. ANTIDIUS . Iste decimo ab urbe milliario ubi sepultus fuit, capitalem suscepit sententiam, sub Crosco uandalorum rege.
    16. NICETIUS . Hic fuit contemporaneus et familiaris beati pape Gregorii. Addebatur alia paulo recentiore manu. Aedificauit autem ecclesiam sancti Petri.
    17. PROTADIUS .
    18. DONATUS . Per istum recepit ecclesia uillas Domblingum et Arflatum. Aedificauit autem ecclesiam sancti Pauli, in qua etiam in Domino requieuit; et Iussanum monasterium cum matre sua Flauia, que ibi sepulta est.
     19. MIGETIUS .
    20. TERNATIUS .
    21. GERuASIUS .
    22. CLAUDIUS .
    23. ABBO. Hic magne abstinentie fuit, pro qua episcopatum obtinuit.
    24. GUADALBERTUS.
    25. EuRARDUS.
    26. AURULEUS.
    27. ERuEUS.
    28. GEDEON .
    29. BERNUINUS. Hic edificauit ecclesiam sancti Ioannis Euangeliste.
    30. AMALWINUS.
    31. ARDUICUS. Iste acquisiuit ecclesie sancti Stephani ad luminaria concinnanda, salarium Ledonis, de manu Clotarii, nepotis Caroli regis. Abbatiam uero de Bergill, et Toloneum Bisuntii, obtinuit a rege Carolo.
     32. THEODORICUS. Per hunc restituit Zuentebolus rex ecclesie sancti Stephani uillam Pauliaci.
    33. BERENGARIUS. Iste fuit nepos Theoderici, cui successit in archiepiscopatum; raptus et intronizatus communi electione, ante altare sancti Stephani, cuius erat canonicus. Sed propter Haguinum hereti cum excecatus. uicarium habuit in officio pontificali, Stephanum, Belicensem episcopum.
    34. GIRFREDUS.
    35. GUIDO.
    36. GUICHARDUS.
    37. LEOTOLDUS.
    48. HECTOR.
    59. GUALTERIUS. Hic iterum cepit reedificare ecclesiam sancti Stephani, ad modum Romane ecclesie sancti Petri.
    40. HUGO. Iste consummauit, sed multum retractam.






ANNO DOMINI DCXXu.
BONIFACIUS u, ROMANUS PONTIFEX.





NOTITIA HISTORICA IN BONIFACIUM PAPAM u.


 [a 10Kb] Bonifacius, natione Campanus, [b 1Kb] de ciuitate Neapoli, [c 1Kb] sedit annos quinque, dies tredecim. [d 5Kb] Hic constituit ut testamentum ualeat secundum iussionem principis. [e 1Kb] Hic constituit ut nullus trahatur de ecclesia.  [f 1Kb] Hic constituit ut acolythus non presumat reliquias sanctorum martyrum leuare, [g 1Kb] nisi presbyter. [h 1Kb] Hic constituit ut in Lateranis acolythus non baptizaret cum diacono, [i 9Kb] sed subdiaconi sequentes. [i 1Kb] Hic perfecit cemeterium sancti Nicodemi, et dedicauit illud. Erat enim beatissimus Bonifacius mitissimus super omnes homines, et misericors. Hic clerum amauit, rogam integram clero suo dedit. Eodem tempore ante dies ordinationis eius Eleutherius  patricius, et eunuchus factus Intarta assumpsit regnum, et ueniente eo ad ciuitatem Romanam, [k 1Kb] in castrum quod dicitur Luceolis, ibidem Amites Rauennatis interfectus est. Cuius caput ductum est Constantinopolim  ad piissimum principem. [l 1Kb] Qui defunctus sepultus est ad beatum Petrum apostolum, die uigesima quinta mensis Octobris. Hic dimisit omni clero obsequia sua rogam unam integram. Hic fecit ordinationes duas per mensem [m 1Kb] Decembrem, presbyteros uiginti septem, diaconos quatuor, episcopos per diuersa loca [n 1Kb] numero uiginti nouem. [o 1Kb] Et cessauit [p 1Kb] episcopatus menses sex, dies XuIII.





BONIFACII u ROMANI PONTIFICIS EPISTOLAE TRES.

*



EPISTOLA PRIMA. BONIFACII PAPAE u AD IUSTUM NUPER ROFFENSEM EPISCOPUM, MODO MELLITI SUCCESSOREM IN ARCHIEPISCOPATU CANTUARIAE. Laudat eum quod Adelualdum regem ad fidem perduxerit, speransque alios perducturum, pallium mittit, iusque ordinandi episcopos ei concedit.


Dilectissimo fratri Iusto Bonifacius.

Quam deuote [a 1Kb] , quamque etiam uigilanter pro Christi Euangelio elaborauerit uestra fraternitas non solum epistole a uobis directe tenor, imo indulta desuper operi uestro perfectio indicauit. Nec enim omnipotens Deus aut sui nominis sacramentum, aut fructum uestri laboris deseruit, dum ipse predicatoribus Euangelii fideliter repromisit: Ecce ego uobiscum  sum omnibus diebus, usque ad consummationem seculi . Quod specialiter, iniuncto uobis ministerio, eius clementia demonstrauit, aperiens corda gentium ad suscipiendum predicationis uestre singulare mysterium. Magno enim premio fastigiorum uestrorum delectabilem cursum bonitatis sue suffragiis illustrauit, dum creditorum uobis talentorum fidelissime negotiationis officii uberem fructum, impendens ei quod signare possitis, multiplicatis generibus preparauit. Hocque etiam illa a uobis repensatione collatum est, qui iniuncto ministerio iugiter persistentes, laudabili patientia redemptionem gentis illius exspectatis, et uestris ut proficerent meritis eorum est saluatio propinata, dicente Domino: Qui perseuerauit usque in finem, hic  saluus erit . Saluati ergo estis spepatientie et tolerantie uirtute, ut infidelium corda naturali ac superstitioso morbo purgata sui consequerentur misericordiam Saluatoris.

Susceptis namque apicibus filii nostri Adelualdi regis, reperimus quanta sacri eloquii eruditione eius animum ad uere conuersionis et indubitate fidei credulitatem fraternitas uestra perduxerit. Qua ex re de longanimitate clementie celestis certam assumentes fiduciam, non solum suppositarum ei gentium plenissimam salutem, imo quoque uicinarum, uestre quoque predicationis ministerio credimus subsequendam, quatenus, sicut scriptum est, consummati operis uestri merces a retributore omnium bonorum Domino tribuatur Et uere per omnem terram  exisse sonum eorum, et in fines orbis terre uerba ipsorum , uniuersalis gentium confessio   protestatur.

Pallium preterea per latorem presentium fraternitati tue benignitatis studiis inuitati direximus, quo uidelicet tantum in sacrosanctis mysteriis celebrandis licentiam utendi impertiuimus: concedentes etiam tibi ordinationes episcoporum, exigente opportunitate, Domini preueniente misericordia, celebrare; ita ut Christi Euangelium plurimorum annuntiatione in omnibus gentibus que necdum conuerse sunt dilatetur. Studeat ergo tua fraternitas hoc quod sedis apostolice humanitate percepit, intemerata mentis sinceritate seruare, intendens cuius rei similitudine tam precipuum indumentum humeris tuis baiulandum susceperis. Talemque te Domini imploranda clementia exhibendum stude, ut indulti  muneris premia non cum reatitudine, sed cum commodis animarum ante tribunal summi et uenturi Iudicis representes. Deus te incolumen custodiat, dilectissime frater.



EPISTOLA II. AD EDUuINUM REGEM ANGLORUM. Eum ad fidem Christianam exhortatur.

uiro glorioso Eduuino regi Anglorum Bonifacius episcopus seruus seruorum Dei.

Licet summe diuinitatis potentia humane locutionis officiis explanari non ualeat [b 1Kb] , quippe que sui magnitudine ita inuisibili atque ininuestigabili eternitate consistit, ut eam nulla ingenii sagacitas quanta sit comprehendere disserereque sufficiat, quia tamen eius humanitas ad insinuationem sui, reseratis cordis  ianuis, que de semetipsa proferantur secreta humanis mentibus inspiratione clementer infundit, ad annuntiandam uobis plenitudinem fidei Christiane, sacerdotalem curauimus sollicitudinem prerogare, ut perinde Christi Euangelium, quod Saluator noster omnibus precepit gentibus predicari, uestris quoque sensibus inserentes, salutis uestre remedia propinemus.

Superne igitur maiestatis clementia, que cuncta solo uerbo preceptionis sue condidit et creauit, celum uidelicet et terram, mare et omnia que in eis sunt  ceterni uerbi sui concilio et sancti Spiritus unitate dispensans, hominem ad imaginem et similitudinem suam ex limo terre plasmatum constituit, eique  tantum premii prerogatiuam indulsit, ut eum cunctis preponeret atque, seruato termino preceptionis,  eternitatis subsistentia premuniret. Hinc ergo Deum Patrem, Filium, et Spiritum sanctum, quid est indiuidua Trinitas, ab ortu solis usque ad occasum humanum genus, quippe ut creatorem omnium atque factorem suum, salutifera confessione fidei ueneratur et colit. Cui etiam summitates imperii rerumque potestates submisse sunt, quia eius dispositione omnium prelatio regnorum conceditur. Eius ergo bonitatis misericordia, totius creature sue dilatande subsidiis, etiam in extremitate terre positarum gentium corda frigida sancti Spiritus feruore in sui quoque agnitione mirabiliter est dignata succedere. Que enim in gloriosi filii nostri Audubaldi regis gentiumque ei suppositarum illustratione clementia Redemptoris fuerit operata, plenius ex uicinitate locorum  uestram gloriam coniicimus cognouisse. Eius ergo mirabile donum, et in uobis certa spei celestis longanimitate conferri confidimus. Cum profecto gloriosam coniugem uestram que uestri corporis pars esse dignoscitur, eternitatis premio per sacri baptismatis regenerationem illuminatam agnouimus.

Unde presenti stylo gloriosius, uos adhortandos cum omni affectu intime caritatis curauimus, quatenus abominatis idolis eorumque cultu, spretisque fanorum fatuitatibus, et auguriorum deceptibilibus blandimentis, credatis in Deum Patrem omnipotentem, eiusque Filium Iesum Christum, et Spiritum sanctum, ut credentes a diabolice captiuitatis nexibus, sancte et indiuidue Trinitatis cooperante potentia, absoluti, eterne uite possitis esse participes.  Quanta autem reatitudinis culpa teneantur astricti hi qui idololatriarum perniciosissimam superstitionem colentes amplectuntur, eorum quos colunt exempla perditionis insinuant. Unde de eis per Psalmistam dicitur: Omnes dii gentium demonia, Dominus autem celos fecit . Et iterum: Oculos habent et non uident, aures habent et non audiunt, et nares habent et non odorabunt. Manus habent et non palpabunt, pedes habent et non ambulabunt. Similes ergo efficiuntur his qui spem sue confidentie ponunt in eis . Quomodo enim iuuandi quamlibet possunt habere uirtutem hi qui ex corruptibili materia inferiorum etiam suppositorumque tibi manibus construuntur, quibus uidelicet artificium humanum accommodans, eis inanimatam membrorum similitudinem  contulisti; qui nisi a te moti fuerint, ambulare non poterunt, sed tanquam lapis in uno loco positus, ita constructi, nichilque intelligentes, ipsaque insensibilitate obruti, nullam neque ledendi neque iuuandi facultatem adepti sunt? Qua ergo mentis deceptione eos deos quibus uosipsi imaginem corporis tradidistis colentes sequimini, iudicio discreto reperire non possumus.

Unde oportet uos, suscepto signo sancte crucis, per quod humanum genus est redemptum, exsecrando diabolice uersutie supplantationem, qui diuine bonitatis operibus inuidus emulusque consistit, a cordibus uestris abiicere, iniectisque manibus, hos  quos eatenus materie compage uobis deos fabricastis, confringendos diminuendosque summopore procurare; ipsa enim eorum dissolutio corruptioque, que nunquam uiuentem spiritum habuit, nec sensibilitatem a suis factoribus potuit quolibet modo suscipere, uobis patenter insinuet, quod nichil erat quod eatenus colebatis, dum profecto meliores, uos qui Spiritum uiuentem a domino percepistis, eorum constructione nichilominus existatis; quippe quos Deus omnipotens, ex primi hominis quem plasmauit cognatione deductos, per secula innumerabilibus propaginibus pullulare constituit.

Accedite ergo ad agnitionem eius qui uos creauit, qui uobis uite insufflauit spiritum, qui pro uestra redemptione Filium suum unigenitum misit, ut uos  ab originali peccato eriperet et ereptos de potestate diabolice nequitie celestibus premiis muneraret. Suscipite uerba predicatorum et Euangelium Dei quod uobis annuntiant, quatenus credentes, sicut sepius dictum est, in Deum Patrem omnipotentem, et in Iesum Christum eius Filium, et Spiritum sanctum, et inseparabilem Trinitatem, fugatis demoniorum sensibus, expulsaque a uobis sollicitatione uenenosi et deceptibilis hostis, per aquam et Spiritum sanctum renati, ei cui credideritis in splendore glorie sempiterne cohabitare eius opitulatione et munificentia ualeatis.

Preterea benedictionem protectoris uestri beati Petri apostolorum principis uobis direximus, id est, camisiam cum ornatura in auro una, et lena Anciriana  una, quod petimus ut eo benignitatis animo gloria uestra suscipiat, quo a nobis noscitur destinatum.



EPISTOLA III. AD EDELBURGAM EDUuINI REGIS CONIUGEM. Gratulatur eam fidem recepisse, monetque ut hoc merito suo regi prestet beneficium. Munuscula etiam mittit, speculum argenteum, et pectinem eburneum.

Domine gloriose filie Edelburge regine, Bonifacius episcopus seruus seruorum Dei.

Redemptoris nostri benignitas humano generi [a 1Kb] , quod pretiosi sanguinis sui effusione a uinculis diabolice captiuitatis eripuit, multa prouidentia, quibus saluaretur, propinauit remedia; quatenus sui nominis agnitione diuerso modo gentibus innotescens,  creatorem suum suscepto Christiane fidei agnoscerent sacramento: quod quidem uestre glorie sensibus celesti collatum munere mystica regeneratio uestre purgationis patenter innuit.

Magno ergo largitatis Dominice beneficio mens nostra gaudio exsultauit, quod scintillam orthodoxe religionis in uestri dignatus est conuersione succendere. Ex qua re non solum gloriosi coniugis uestri, imo totius gentis supposite uobis intelligentiam in amorem sui facilius inflammaret. Didicimus namque, referentibus his qui ad nos gloriosi filii nostri Audubaldi regis laudabilem conuersionem nuntiantes peruenerunt, quod etiam uestra gloria, Christiane fidei suscepto mirabili sacramento, piis et Deo placitis  iugiter operibus enitescat. Ab idolorum etiam cultu, seu fanorum auguriorumque illecebris se diligenter abstineat, et ita in amore Redemptoris sui immutata deuotione persistens inuigilet, ut ad dilatandam Christianam fidem incessabiliter non desistat operam commodare.

Cumque de glorioso coniuge uestro paterna caritas sollicite perquisisset, cognouimus quod eatenus abominandis idolis seruiens ad suscipiendam uocem predicatorum suam distulerit obedientiam exhibere. Qua ex re non modica nobis amaritudo congesta est, ab eo quod pars corporis uestri ab agnitione summe et indiuidue Trinitatis remansit extranea. Unde paternis officiis uestre gloriose Christianitatis nostram commonitionem non distulimus conferre,  adhortantes quatenus diuine inspirationis imbuta subsidiis importune et opportune agendum non differas, ut et ipse Saluatoris nostri Domini Iesu Christi cooperante potentia Christianorum numero copuletur, ut perinde intemerato societatis federe iura teneas maritalis consortii. Scriptum namque est: Erunt duo in carne una . Quomodo namque unitas uobis coniunctionis inesse dici poterit, si a uestre fidei splendore interpositis detestabilis erroris tenebris remanserit ille alienus? Unde orationi continuo insistens, a longanimitate celestis clementie illuminationis illius beneficia impetrare non desinas. Ut uidelicet quos copulatio carnalis affectus unum quodammodo corpus exhibuisse monstratur, hos quoque unitas fidei, etiam post huius uite transitum, in  perpetua societate conseruet. Insiste ergo, gloriosa filia, et summis conatibus duritiam cordis ipsius religiosa diuinorum preceptorum insinuatione mollire  summopere dematura, infundens sensibus eius quantum sit preclarum quod credendo suscepisti mysterium, quantumue sit admirabile quod renata premium consequi meruisti. Frigiditatem cordis ipsius sancti Spiritus annuntiatione succende, quatenus, amoto torpore perniciosissimi cultus, diuine fidei calore ius intelligentiam tuarum exhortationum frequentatione succendat; ut perfecto [profecto] sacre Scripture testimonium per te expletum indubitanter preclareat: Saluabitur uir infidelis per mulierem fidelem . Ad hoc enim misericordiam Dominice pietatis consecuta es, ut fructum fidei creditorumque tibi beneficiorum Redemptori tuo multiplicem resignares. Quod equidem, suffragante presidio benignitatis ipsius, ut explere ualeas, assiduis non desistimus  precibus postulare. His ergo premissis, paterne uobis dilectionis exhibentes officia, hortamur ut nos  de his que per uos superna potentia mirabiliter in conuersione coniugis uestri submisseque uobis gentis dignatus fuerit operari, prosperis quantocius nuntiis reueletis; quatenus sollicitudo nostra, que de uestri uestrorumque omnium anime salute optabilia desideranter exspectat, uobis nuntiantibus releuetur, illustrationemque diuine propitiationis in uobis diffusam opulentius agnoscentes, hilari confessione largitori omnium bonorum Deo et beato Petro apostolorum principi uberes merito gratias exsoluamus.

Preterea benedictionem protectoris uestri beati Petri apostolorum principis uobis direximus, id est,  speculum argenteum, et pectinem eburneum inauratum, quod petimus ut eo benignitatis animo gloria uestra suscipiat quo a nobis noscitur destinatum.



APPENDIX.





EPISTOLA AD IUSTUM ARCHIEPISCOPUM CANTUARIENSEM. *

 Dilectissimo fratri Iusto, Bonifacius episcopus seruus seruorum Dei.

Susceptis uestre dilectionis apicibus [a 1Kb] , in quibus reperimus, inter alia, plurimos ex gentilitate ibidem degentium, Deo omnipotenti et Domino nostro Iesu Christo auxiliante conuersos, maxime autem in partibus Cantii ad ueri Dei nostri fidem uestris laboribus esse perductos, ualde gratulati sumus. Eadbaldi quoque regis animum ad uere agnitionis uiam esse correctum,  Dominum omnipotentem in id laudauimus, qui sui nominis sacramentum uestrique laboris fructum non deseruit, sicut ipse predicatoribus Euangelii ueraciter repromisit: Ecce ego uobiscum sum omnibus diebus usque ad consummationem seculi. Multa est clementia apud Deum, que multa est in nobis demonstrata, cum aperiantur corda barbararum gentium ad suscipiendum predicationis uestre singulare mysterium. Ut enim proficerent uestris meritis, eorum est saluatio propinata, Domino dicente: Qui perseuerauerit usque in finem, hic saluus erit; et alibi: Consummati operis uobis merces a retributore omnium bonorum Domino tribuetur. Cognoui siquidem in uestris syllabis ut sancte recordationis predecessor noster Gregorius constituit Augustino et omnibus successoribus suis, in posterum metropolitanam et primitiuam sedem in ciuitate Dorobernia, ubi caput totius gentis  Anglorum a diebus paganorum habetur. At uero nunc per reuelationem Iesu Christi, qui est origo et caput totius Christianitatis, eadem ciuitas exaltatur, et orthodoxa fides, que est radix nobilissima, ibidem collocatur, ut ex illa segete uberrimum fructum boni operis ad pabulum celestis patrie omnem insulam metiri queant. O quam felix illa ciuitas que meruit in se Christum habitatorem habere, expulsis antiqui hostis insidiis! Felix illa ciuitas, felix et tota gens, cum illa superna misericordia uisitare non dedignata sit, quos ante mundi creationem predestinauerat sibi sociare! Quare absit ab omni Christiano ut ex  illa ciuitate Dorobernia aliquid minuatur aut in aliud mutetur nunc, uel in futuris temporibus, que a predecessore nostro domino papa Gregorio statuta sunt, quoquo modo res humane quassentur. Sed magis ex auctoritate beati Petri apostolorum principis id ipsum precipientes firmamus, ut in Dorobernia ciuitate semper in posterum metropolitanus totius Britannie locus habeatur, omnesque prouincie regni Anglorum prefati loci metropolitane ecclesie subiiciantur, immutilata perpetuaque stabilitate decernimus. Hanc autem ecclesiam, utpote specialiter consistentem sub potestate et tuitione sancte Romane Ecclesie, si quis conatus fuerit imminuere, eique de concesse potestatis iure quidquam abstulerit, auferat eum Deus de libro uite, sciatque se sub anathematis uinculis esse notatum. Deus te incolumem custodiat, reuerendissime frater.




ANNO DOMINI DCXXu.
SANCTUS SONNATIUS, RHEMENSIS ARCHIEPISCOPUS.





NOTITIA HISTORICA IN SANCTUM SONNATIUM.


 Archidiaconum Rhemensem gerebat Sonnatius cum episcopus Rhemensis factus est ante annum 613; nam, ex Flodoardo, res quasdam commutauit cum regina Brunichilde, que diem supremum non obiit ante hunc annum. Electum autem esse autumat Cointius anno 594 ineunte; quod si uerum est, nichil uetat quominus anno circiter 600, ut quidam uolunt, corpus sancti Remigii nouam in cryptam transtulerit. Preterea, inquit Flodoardus, res Ecclesie sue probabiliter ordinasse legitur, augens etiam episcopium, terris ac mancipiis dato pretio cemptis, quarum adhuc emptionum nonnulla reperiuntur monimenta; quasdam quoque res quas praui quidam peruaserant, apud regiam maiestatem tam per seipsum quam etiam per suos actores, Marco presbytero quoque legato suo  causas agente, repetitas et obtentas Ecclesie rite restituit. Colonias etiam uillarum quarumdam episcopii dispositis ordinauit seruitiis. Preterea nec non regalia super ecclesiasticarum immunitate rerum, sed et traditionum quarumdam obtinuit firmitatem. Anno 625 synodum Rhemensem cum aliis quadraginta et amplius Galliarum episcopis celebrauit; qua in synodo multa leguntur apud Flodoardum utiliter constituta. Testamentum denique rerum suarum condidit, in quo, ex eodem scriptore, plura diuersis donaria contulit ecclesiis. Basilicam tamen beati Remigii precipue sibi heredem instituit, ubi et sepulturam se habiturum delegit, ibique missorium argenteum deauratum deputauit; cochlearia quoque duodecim et salarium argenteum, ac portionem suam de uillari quodam cum mancipiis, uineis,  pratis cet risque adiacentibus, et alia nonnulla que se dato pretio meminit comparasse. Ad basilicam sanctorum Timothei et Apollinaris delegauit casas quasdam, tam iuxta ipsam ecclesiam quam infra ciuitatem. Ad basilicam sancti Martini, quem peculiarem suum patronum dicit, uillam mutationis quam comparauit, ad integrum, sicut a se possessa est, tradidit. Insuper  et aurum dedit, unde calix inibi fieret. Ad basilicam sancti Ioannis solidos u, ad basilicam sancti Sixti similiter in auro solidos III, ad basilicam sancti Medardi solidos III, ad monasterium puellarum uineam in Germaniaco sitam, cum quibusdam uasis ipsi basilice profuturis; ad basilicam que dicitur, Ad apostolos, auri solidos III cum aliis munusculis unde calix fieret; ad basilicam sancti Petri in ciuitate auri solidos III; ad basilicam sancti Theodori portionem suam de uillo Germaniaco, cum mancipiis, uineis et ceteris ad ipsam pertinentibus, argentum quoque ad sepulcrum domni Theodulphi fabricandum uel exornandum; ad basilicam sancti uiti uas quoddam argenteum ad calicem faciendum, et in anno solidos Xu; ad matriculam preterea sancte Rhemensis Ecclesie nonnulla contulit donaria;  ceteris quoque matriculis uel congregationibus diuersa delegauit munera. Quibusdam heredum quoque suorum personis predio quedam eo tenore dereliquit, ut ad loca sanctorum a se destinata post eorum reuerterentur decessum. Mancipia nonnulla libertate donauit, additisque ditauit peculiis. Quod uiri Dei testamentum regalis precepti reperitur pagina roboratum.

Obiisse creditur meritissimus presul XIII Kal. Nouembr. anno 631, si Cointio fides. Tradit Demochares, elapso plurium annorum curriculo, Deum, miraculis in tumulo coruscantibus, sanctitatem ipsius mundo reuelasse, temporibus presertim Rainaldi II, Sansonis et Henrici I archiepiscoporum, hoc est duodecimo seculo, sacraque eiusdem ossa ab ecclesia sancti Remigii ad cathedralem fuisse translata Prid.  Non. Nouembr. anno 1204, eleuationis pompam Widone cardinale Prenestino celebrante. At hec paulo post fortuito incendio, quo deformata ecclesia, cum ingenti supellectile perierunt. Ascribuntur sancto presuli quedam statuta synodalia que uidesis apud Labbeum, et Marlotum.





SANCTI SONNATII RHEMENSIS EPISCOPI [a 2Kb] STATUTA.



 CAPUT PRIMUM.

Sine fide, teste Apostolo , impossibile est Deo placere, ideoque mandamus omnibus ut exacte doctrinam fidei, iuxta uerbum Dei et sancte Ecclesie Romane traditionem, teneant sequanturque. Et quicunque pastores sunt que ad instruendum populum et gregem pertinent discant et sciant, et suos ad officia uirtutum excitent.


II.

Fidelibus pie sacramenta ministrent, semperque afferant quod ad explicandam utilitatem sacramenti et institutionem pertinet.


III.

Mercedem non accipiant, sed in Deo confidant, qui dat escam pullis coruorum inuocantibus eum  .


Iu.

Baptizaturus sit sobrius, idque honeste expleat, uerba attente proferat, et debite de parentibus informet.


u.

Confirmationis sacramentum habet donum roborantis Spiritus sancti, et uberiorem gratiam profert, ideoque non negligatur.


uI.

Remissio peccatorum et expiatio sanguine Domini nostri Iesu Christi nititur precipue, et ab eo pendet.


uII.

Curet pastor ouem suam, et non negligat: ei iniungat interesse misse sacrificio diebus solemnibus  et Dominicis; agnoscat eius faciem; et si bis absit in anno, prohibeatur eidem ecclesie ingressus, et careat pastorali sepultura et consolatione.


uIII.

Nemo tempore quadragesime penitentium confessiones audiat preter pastorem. Huius enim interest ouem recognoscere, pro qua suam animam fenerat Domino.


 IX.

Sacrosanctam Eucaristiam sacerdos celebraturus se preparet, et probet; et ut minimum bis in mense id faciat.


X.

Feratur egrotis uase honesto, et lumine antecedente et preeunte. Et quicunque peregrinari uolunt illam ad uiaticum suscipiant.


XI.

Et cur ad mortem condemnatis renuitur, cum iis maxime conducat ad spem et securamen certi decessus, et presentis agonis?


XII.

Qui ad ordines promoueri uolunt, habeant beneficium ad alimoniam sufficiens, idque ad examinationem  uirorum proborum et iuratorum.


XIII.

Nulli tonsura detur, nisi idoneo, et ad sacros ordines postea probabiliter ascensuro. Quid opus enim mittere panem filiorum canibus, et spiritalia mundi amatoribus?


XIu.

In matrimonio imago exstat sacrosancti coniugii inter Christum et Ecclesiam enati; ideoque uinculum est diuinitus firmatum, quod multum confert ad felicitatem rei familiaris, ad pacem inter partes, et ad proles suscipiendas .


Xu.

Extrema unctio deferatur laboranti et petenti, eumque pastor in propria sepius inuisat, et pie uisitet,  eum ad futuram gloriam animando, et debito preparando.


XuI.

De clericis, luceant sicut stelle et perpetue claritates in firmamento Ecclesie. Non sint ebrii, nugaces, et secularibus immisti.


XuII.

Nec mulieres alloquantur, aut domi retineant;  uiuant in communi, et edes pauperi patentes inhabitent.


XuIII.

Suffragia defunctorum omnium seruari precipimus, et ne missarum solemnia, preter fundatorum mentem, alio modo conuertantur.


XIX.

Sint episcopi fideles et assidui uerbi Dei dispensatores. In hoc enim eorum caritas dignoscitur, si gregem pascant exemplo et uerbo.


XX.

Festa absque omni opere forensi excolenda, et cum  debita ueneratione celebranda hec sunt: Natiuitas Domini, Circumcisio, Epiphania, Annuntiatio beate Marie; Resurrectio Domini cum die sequenti, Ascensio Domini, dies Pentecostes, Natiuitas beati Ioannis Baptiste, apostolorum Petri et Pauli, Assumptio beate Marie, eiusdem Natiuitas, Andree apostoli, et dies omnes Dominicales.


XXI.

Ecclesie debite dotentur ad alimoniam pastoris et cleri, ut securius inuigilent super gregem, et de eius salute sint anxii et solliciti.




ANNO DOMINI DCXXu.
uERUS RUTHENENSIS EPISCOPUS.





NOTITIA HISTORICA IN uERUM.


 uerus, episcopus Ruthenensis in Galliis, qui an. 625 concilio Rhemensi interfuit. Epistole eius due ad Desiderium episcopum Cadurcensem edite sunt a Canisio, Lect. Ant. t. I, p. 648 et 649; ad ipsum  uero date sunt epistole Sulpitii Seueri, episcopi Bituricensis, ibid., p. 645, et Ruricii Lemouiceni II, 22 Adde Galliam Christianam t. I, p. 201.





uERI RUTHENENSIS EPISTOLAE DUAE.




I.


Domno semper suo Desiderio pape uerus peccator.

Iussorium uestrum accepimus una cum exemplari de litteris domni Sulpitii, ubi domnus innotuit quod  istum placitum de ista synodo frater uester domnus Sulpitius alio tempore uisus est immutasse. Nos hoc gratie uestre iam innotueramus per seruo uestro Becobeno diacono, et postea per misso uestro. Sed quia, Deo uolente, domnus innotuit quod mea suggestio continebat, nos gratulati sumus quod de uestra felicitate uotiua gaudia meruimus cognoscere. Interea reddimus profusum nostri famulatus officium, supplicantes, ut pro nobis Domini misericordiam exorare dignetis; et sepius nos de uestra iubete felicitate consolare. Quia Dominus nouit omnipotens quod ea que bona sunt, de uos semper audire et uidere optamus. Annis multis uobis seruire merear, apostolice Pater.



II.

Domino illustro, et a nobis peculiarius suspiciendo,  pro Dei cultore domno Desiderio optimati uerus peccator.

Accedentem filium nostrum Leodoaldum diaconum, opportunum duximus ut dominationem uestre caritatis inquirere deberem, cum sciamus deuotionem  sancte anime uestre bona semper de parte nostra optare. Presertim cum nos uestro pre omnibus patrocinio potiamur. Propterea salutantes eminentiam uestram, rogamus ut sicut dum patrocinia uestra elegimus, et hactenus nos defensio protectionis uestre insigniter muniuit, ita nunc quoque de conditione nepotum nostrorum, unde prefatum uobis suggerere rogamus, talem sollicitudinem atque instantiam apponatis; unde sicut nos uobis sumus, ita ipsos quoque acquiratis per omnia debitores. Reduce etiam antefato, de uestre felicitatis eminentia, rescripto reddito, nostram sollicitudinem dignamini releuare. Dominus noster iehsu Christus custodiat corpus et animam uestram in die examinis sui! Amen.




ANNO DOMINI DCXXuIII.
CHLOTARIUS II, FRANCORUM REX





NOTITIA HISTORICA IN CHLOTARIUM II.


 Clotaire, second du nom, tait fils de Chilpric Ier, dont nous auons parl en son lieu, et de la fameuse Frdgonde. Il uint au monde quatre mois auant la mort de son pre, qui arriua uers l'automne de l'an 584. Il commena aussitt  rgner en Neustrie, sous la conduite de la reine sa mre; et c'est ce qui fait que l'on compte les annes de son rgne par celles de son ge. Frdgonde eut l'adresse de lui mnager les bonnes grces de Gontran, son oncle paternel, qui le protgea touiours, et qui le leua mme des fonts sacrs du baptme, auec les souhaits d'une prosprit encore plus grande que n'auait t celle de son aeul, dont il portait le nom  .

On eut soin de faire tudier ce ieune prince; et tous nos historiens s'accordent  lui rendre tmoignage,  qu'il tait bien instruit des lettres. De l l'inclination qu'il eut et I honneur qu'il porta  ceux qui les cultiuaient. Il ne faisait pas moins d'estime des gens de bien que des sauants, et il auait  sa cour plusieurs saints personnages, qui furent leus aux premires dignits de l'Eglise. Tels furent saint Arnoul, saint Goric, saint Faron, saint Didier, saint Romaric, et quelques autres. On ne peut donner une iuste ide de son rgne, qu'en disant qu'il fit rgner auec lui toutes les uertus qui font les grands rois. Sa pit clata par son affection pour les uques, et ses libralits enuers les glises; sa bont et son humanit par le soin qu'il prit de secourir les pauures, et l'attention qu'il eut  pouruoir aux besoins de tous les ordres de son royaume; sa gnrosit  par la remise qu'il fit aux Lombards du tribut annuel qu'ils payaient aux rois franais; sa ualeur par la uictoire signale qu'il remporta sur les Saxons; son amour pour la paix par la prfrence qu'il donna  un sage et paisible gouuernement, sur l'ambition de conqurir des prouinces et de gagner des batailles. On ne lui reproche que d'auoir eu trop de tendresse et de complaisance pour le sexe, et d'auoir us de trop de cruaut enuers Brunehaut,  qui il fit souffrir le supplice horrible que tout le monde sait  .

Aprs la mort de Gontran, Clotaire eut quelques dmls auec Thierri et Thodebert, ses cousins, l'un roi de Bourgogne et l'autre d'Austrasie, dans lesquels il n'eut pas touiours l'auantage. Mais il eut  enfin celui de les uaincre, et de runir sous sa domination les trois royaumes qui formaient la monarchie franaise. Ce monarque ucut encore quinze ans depuis, et mourut au commencement de l'anne 628, en la quarante-cinquime de son ge et de son rgne. Il fut enterr dans l'glise de Saint-uincent, c'est--dire de Saint-Germain des-Prs  .

Clotaire auait pous trois femmes, deux desquelles lui donnrent chacune un fils. De Berthrude il eut Dagobert Ier, qu'il associa  la royaut ds 622, et de Sichilde il eut Charibert, qui mourut deux ans aprs son pre  .

L'amour qu'auait Clotaire pour le bon ordre, tant en ce qui regarde les choses ecclsiastiques que ciuiles, le porta  faire diuers rglements pour le  maintenir dans ses Etats.

1o On a sous son nom une ordonnance qui fut faite uers l'an 595, lorsqu'il n'auait encore que onze ans. Elle est diuise en dix-huit titres ou articles, et tend particulirement  rprimer le larcin et l'infidlit des serfs, et  prescrire la manire de les poursuiure et de les punir. Mais elle dfend de uioler  leur gard ou  l'gard de tout autre criminel, les asiles, et de les tirer par uiolence des glises o ils se seraient rfugis. Le dernier article de cette ordonnance est extrmement sure pour les iuges qui y sont dclars coupables de mort, s'ils uiennent  uioler les rglements qu'elle contient. Cette pice se ressent beaucoup de la rusticit du temps o elle a t faite, comme le prouuent le grand nombre de  mots barbares qui s'y lisent. Outre le recueil des Capitulaires de nos rois, cette ordonnance se trouue  la fin de la Loi Salique de l'dition de 1602  .

2o Nous auons encore de Clotaire un dit plus considrable et beaucoup mieux crit que l'ordonnance prcdente, et auquel il eut plus de part, puisqu'il rgnait alors par lui-mme. Il est en date du quinzieme des calendes de Nouembre, c'est--dire du dix-huitime d'octobre en la trente-unime anne de son rgne, par consquent du mme iour et de la mme anne que le uIe concile de Paris dont on a rendu compte. Aussi est-il pour confirmer ce qui auait t rgl par les uques de cette assemble; c'est ce que le prince excute en uingt-quatre articles,  o il rpte presque tous les dcrets du concile dont il explique quelques-uns, et o il fait diuerses additions qui regardent les affaires ciuiles. On ne nous a pas conseru cette pice en tout son entier, quoiqu'elle soit digne en toutes choses d'un roi trschrtien. On n'a rien du quatorzime et du quinzime article, et il manque quelque chose au treizime  . Elle fut applaudie et confirme auec les canons du uIe concile de Paris dans un autre concile, qui se tint peu aprs en un lieu qui n'est pas encore connu  .

Cet dit a t insr dans le recueil d'anciens monuments qui contient les preuues des liberts de l'Eglise Gallicane. Il se trouue aussi auec l'ordonnance prcdente, entre les Capitulaires de nos rois  de la premire race. De l on l'a fait passer dans les collections des conciles et dans l'histoire de l'glise de Paris  .

3o Goldast, qui a insr dans son recueil des Constitutions impriales l'ordonnance de Clotaire, nous y a donn aussi un fragment de lettre du mme prince  saint Arnoul, uque de Metz, pour tcher de le tirer de sa retraite, et de le faire reuenir  son glise. Ce fragment se lit en effet sous le nom de Clotaire dans la uie de saint Arnoul, o l'auteur original l'a fait entrer. On y uoit diuers traits de l'attachement de ce prince pour ce grand prlat. Mais Goldast le place trop tt de dix ans, en le mettant en 615 





CHLOTARII II FRANCORUM REGIS ECCLESIASTICAE PRAECEPTIONES. DECRETIO DE SERuIS ET ASILIS, DATA CIRCA ANNUM CHRISTI 595.


 I. Decretum est, ut quia in uigilias constitutas nocturnos fures non caperent, eo quod per diuersas intercedente conludio, scelera pretermissa custodias exercerent, centenas fieri. In qua centena aliquid deperierit, capitale qui perdiderat recipiat, et latro insequatur. uel si in alterius centena appareat, et adhuc admoniti si neglexerint, quinos sol condemnentur. Capitale tamen qui perdiderit, a centena illa accipiat absque dubio, hoc est, de secunda uel tertia custodia.

II. Si uestigius comprobatur latronis, tamen presentia nichil longe multando. Aut si persequens latronem suum comprehenderit, integram sibi compositionem accipiat.

III. Quod si in truste inuenitur, medietatem compositionis  trustis adquirat, et capitale exigat a latrone.

Iu. Si quis in domo alterius, ubi clauis est, furtum inuenerit, dominus domus de uita componat.

u. Si quis cum furto capitur, antedicte subiaceat legi.

uI. Si de suspicione inculpatur, ad fortem ueniat.

uII. Si mala forte priserit, latro tamen, ad utramque partem sint ternas personas electas, ne conludius fieri possit.

uIII. De seruis Ecclesie aut fisci, uel cuiuslibet, quicunque inculpatur, ad fortem ueniat, aut ad plebium promoueatur, aut ipse precius a domino  reformetur. Nam probari periculo subiacebunt.

IX. Si quis cuiuslibet de potentioribus seruis, qui per diuersa possident, de crimine habetur suspectus, domino secretius cum testibus condicatur, ut intra uiginti noctes ipsum ante iudicem debeat presentare. Quod si in statutum tempus interludente conludio non fecerit, dominus status sui iuxta modum culpe inter fredum et faidum compensabitur.

X. Si seruus ante admonitum dominum defuerit, capitale dominus restituat, et de seruo faciat cessionem; et quum inuentus fuerit, detur in uindictam.

XI. Si quis occulte de re sibi furata a quolibet latrone compositionem acceperit, utraque latronis culpa subiaceat. Fur tamen iudici presentetur.

XII. Ut continuo capitale ei qui perdiderit reformare  festinet, et latronem perquirat. Quem si in truste perinuenerit, medietatem sibi uindicet uel delaturam. Si fuerit de facultate latronis, et qui damnum pertulit, satiatur. Nam si persequens latronem ceperit, integram sibi compositionem simul et solutionem, uel quidquid dispendii fuerit, reuocauit; frepus tamen iudici, in cuius pago est, reseruetur.

XIII. Nullus latronem uel quemlibet culpabilem, sicut summis episcopis conuenit, de atrio ecclesie trahere presumat. Quod si sunt ecclesie quibus atria clausa non sint, ab utraque parte parietum terre spatium, arpennis pro atrio obseruetur.

 XIu. Nullus confugiens foris ante dicta loca pro operarum cupiditate se dicat exire. Quod si fecerint, et capti fuerint, ad dignum sibi supplicium condemnentur.

Xu. Quod si cuiuslibet seruus deserens suum dominum ad ecclesias confugerit, et ibi primitus dominus eius aduenerit, contentio excusatur; reddatur furtum, ut se de pretio redimat.

 XuI. Si quis ad uestigium minandum uel latronem persequendum admonitus uenire noluerit, quinque solidis condemnetur.

XuII. Ea que in Dei nomine pacis tenore constituimus, in perpetuum uolumus custodire.

XuIII. Hoc statuentes, ut si quis ex iudicibus hoc decretum uiolare presumpserit, uite periculum subiacere cognoscat.





[a 1Kb] EDICTUM DE SYNODO PARISIENSI.



 Felicitatem regni nostri in hoc magis magisque, diuino intercedente suffragio, succrescere non dubium est, si que in regno nostro, Deo propitio, bene acta, statuta, atque decreta sunt, inuiolabiliter nostro studuerimus tempore custodire; et que contra rationis ordinem acta uel ordinata sunt, ne inantea, quod auertat diuinitas, contingant, disposuerimus, Christo presule, per huius edicti nostri tenorem, generaliter emendare. Ideoque definitionis nostre est ut canonum statuta in omnibus conseruentur, et quod per tempora ex hoc pretermissum est, uel dehinc, perpetualiter obseruetur.

I. Ita ut, episcopo decedente, in loco ipsius, qui a metropolitano ordinari debet cum prouincialibus, a clero et populo eligatur [b 1Kb] ; et si persona condigna  fuerit, per ordinationem principis ordinetur; uel certe si de palatio eligitur, per meritum persone et doctrine ordinetur [c 1Kb] .

II. Ut nullus episcoporum, se uiuente, eligat successorem; sed tunc alius ei substituatur, cum taliter afficeretur ut Ecclesiam suam nec clerum regere possit. Itemque ut nullus, uiuente episcopo, adoptare locum eius presumat. Quod si petierit, ei minime tribuatur [d 1Kb] .

III. Si quis clericus, quolibet honore munitus, contempto episcopo suo, uel pretermisso, ad principem aut ad potentiores quasque personas ambulare uel sibi patrocinium elegerit expetendum, non recipiatur, preter si pro uenia uidetur expetere. Et si pro qualibet causa principem expetierit, et cum ipsius  principis epistola ad episcopum suum fuerit reuersus,  excusatus recipiatur. Is qui ipsum, post admonitionem pontificis sui, retinere presumpserit, sancta communione priuetur [e 1Kb] .

Iu. Ut nullus iudicum de quolibet ordine clericos de ciuilibus causis, preter criminalia negotia, per se distringere aut damnare presumat, nisi conuincitur manifestus, excepto presbytero aut diacono. Qui uero conuicti fuerint de crimine capitali, iuxta canones distringantur, et cum pontificibus examinentur [f 1Kb] .

u. Quod si causa inter personam publicam et homines ecclesie steterit, pariter ab utraque parte prepositi ecclesiarum et iudex publicus in audientia publica positi ea debeant iudicare [g 1Kb] .

uI. Cuicunque defuncto, si intestatus decesserit, propinqui absque contrarietate iudicum in eius facultate  iuxta legem succedant [h 1Kb] .

uII. Libertos cuiuscunque ingenuorum a sacerdotibus, iuxta textus chartarum, ingenuitatis sue defensandos, nec absque presentia episcopi aut prepositi Ecclesie esse iudicandos, uel ad publicum reuocandos [i 1Kb] .

uIII. Ut ubicunque census nouus impie additus est, et a populo reclamatur, iusta inquisitione misericorditer emendetur.

IX. De teloneo, ut per ea loca debeat exigi, uel de speciebus ipsis de quibus precedentium principum tempore, id est, usque ad transitum bone memorie domnorum parentum nostrorum Gunthramni, Chilperici, Sigeberti regum, est exactum [i 1Kb] .

X. Iudei super Christianos actiones publicas agere  non debeant. Quare qui se questuoso ordini sociare  presumpserit, seuerissimam legem ex canonica incurrat sententia [a 1Kb] .

XI. Ut pax et disciplina in regno nostro sit, Christo propitiante, perpetua, rebellio uel insolentia malorum hominum seuerissime reprimatur [b 1Kb] .

XII. Ut nullus iudex de aliis prouinciis aut regionibus in alia loca ordinetur; ut si aliquid mali de quibuslibet conditionibus perpetrauerit, de suis propriis rebus exinde quod male abstulerit, iuxta legis ordinem debeat restituere [c 1Kb] .

XIII. Preceptiones nostre per omnia impleantur [d 1Kb] 

XIu. 

Xu. 

XuI. Quidquid parentes nostri anteriores principes,  uel nos, per iustitiam uisi sumus concessisse et confirmasse, in omnibus debeat confirmari.

XuII. Et que unus de fidelibus ac leodibus, suam fidem seruando domino legitimo, interregno faciente, uisus est perdidisse, generaliter absque aliquo incommodo de rebus sibi iuste debitis precepimus reuestiri.

XuIII. Puellas et uiduas religiosas, aut sanctimoniales, que se Deo uouerunt, tam que in propriis domibus resident, quam que in monasteriis posite sunt, nullus nec per preceptum nostrum competat, nec trahere, nec sibi in coniugio sociare penitus presumat. Et si quis exinde preceptum elicuerit, nullum sortiatur effectum [e 1Kb] . Et si quicunque aut per uirtutem aut per quemlibet ordinem ipsas detrahere  aut sibi in coniugium presumpserit sociare, capitali sententia feriatur. Et si in ecclesia coniugium fecerint,  et illa rapta aut rapienda in hoc consentire uidebitur, sequestrati ab inuicem in exsilio deportentur, et facultates eorum propinquis heredibus socientur [f 1Kb] .

XIX. Episcopi uero uel potentes, qui in aliis possident regionibus, iudices uel missos discussores de aliis prouinciis non instituant, nisi de loco, qui iustitiam percipiant et aliis reddant.

XX. Agentes igitur episcoporum aut potentum per potestatem nullius rei collecta solatia nec auferant, nec cuiuscunque contemptum per se facere non presumant.

XXI. Porcarii fiscales in siluas ecclesiarum aut priuatorum absque uoluntate possessoris in siluas eorum ingredi non presumant.

XXII. Neque ingenuus, neque seruus qui cum  furto non deprehenditur, a iudicibus, aut ad quemcunque interfici non debeat inauditus [g 1Kb] .

XXIII. Et quando quidem pastio non fuerit, unde porci non debeant saginari, cellarinsis in publico non exigatur [h 1Kb] .

XXIu. Quicunque uero hanc deliberationem, quam cum pontificibus [i 1Kb] , uel tam magnis uiris optimatibus aut fidelibus nostris in synodali concilio instituimus, temerare presumpserit, in ipsum capitali sententia iudicetur, qualiter alii non debeant similia perpetrare.

Quam auctoritatem uel edictum perpetuis temporibus ualiturum manus nostre subscriptionibus decreuimus roborandum.---Hamingus.---Chlotacarius, in Christi nomine rex, hanc definitionem subscripsi.

 Data sub die Xu Kalendas Nouembris, anno 31 regni nostri Parisius.





PRAECEPTUM PRO MONASTERIO SANCTI DIONYSII.


 . . . uiris illustribus Chrodegario . . . . e sana mente per basilecabus de suis propriis facultatibus per testamenti pagenam uoluerit legaliter delegari, per nostris auctoretatebus testamentum . . . . . . noster Dodo abba de basileca sancti domini Dioninsio Martheris peculiares patroni nostri testamenti pagenam a Iohanne quondam neguciante filius Hid. . . . . . uid de suis facultatebus ad basileca ipsius sancti Dioninsio, uel reliqua loca sancta infra oppedum Parisiorum ciuitatis, etiam et ad alecus de suis propinquis per ipso generaliter confirmari deberimus. Quod nos magnetudo uestra sicut unicuique, iusta petentes uel pro nostre mercides compedium hunc beneficium non negasse . . . . sepe dictus  Iohannis ad ante dicta basilecas sancti Dioninsio, uel reliqua sancta loca, aut suis propinquis iuste nuscitur delegasse, hoc est in terris, domebus, mancipiis . . . . entis uel reliquo beneficio, huius auctoretatis nostre uigore et generale beneficium confirmatum ad ipsas basilecas uel suis propinquis proficiat in perpetuo . . . . . . . nentem similiter per hanc preceptionem firmati ualeant permanere securi. Et ut hec auctoretas ampliatis titolis nostris et futuris temporibus inconcusso iure . . . . . . . . . Ursinus obt. . . . . Chlothacarius in Christi nomine rex hanc preceptionem subs . . . . . nostri, Stirpiniaco fel. in Domino at uet. pal.





EPISTOLA AD ARNULPHUM


Arnulphus, cuius uitam legere est apud Bollandos, die Iulii octauo decimo, et de quo consulendus est Mabillonius infra laudatus, intentissime a Chlotario rege flagitabat ut successorem sibi daret, mittensque epistolas per internuntios, sese indignum episcopali munere asserebat, deprecans ut sui loco pontifex eligeretur qui predicationis uerbum seminaret in populo.

Argumento litterarum cognito, angoribus Chlotarius exagitatus fuit, ab omni se auxilio destitutum asserens si a frequentia palatii Arnulphus discederet. Itaque ad eum scripsit epistolam qua presulem hortabatur ut officio fungi pergeret. Nec dies, nec annus constant. Mabillonius, ubi infra, annum DCXL indicare uidetur, quod epistole ipse aduersatur, quippe ad Chlotarium directa est, qui uita excessit anno 528; Goldast. ann DCXu, perperam, Chlotarius enim, cum anno 622 filium suum Dagobertum Austrasie regem instituisset, Arnulfo regnum ad gubernandum Dagobertumque ad erudiendum tradiderat; D. Bouquet, Rerum Gall. et Franc. scriptores, tom. III; pag. 508, annum DCXXu notauit, cuius sententiam secutus sum.

 . . . . . . . . . . . . Domne et Pater, que scripsistis per uestram epistolam, ut in uestro loco alium deberemus eligere successorem, istud nostra presumptio facere nulla ratione presumit. Hinc interim inter reliqua ait: Quantum de deuotione uestra, quam ex admonitione diuina esse confidimus,  gauisi sumus, tantum iterum dolentes tractauimus, quod non optauimus de uestro conspectu esse absentes. Imo, Domne et Pater, si qualibet deuotione compulsus pro bono operis actu alicubi deliberatis proficisci, petimus ut nos sine pace uestra uel communione pro amore diuino nullatenus relinquatis.





APPENDIX.




Charta qua Lonegisilus monasteriolum a se conditum in uico Busiaco ac quidquid acquisiuit aut acquirere poterit, Hadoindo, Cenomanensi episcopo, et eius Ecclesie, donat [a 1Kb] 


In nomine Dei et Domini nostri Iesu Christi ac  Spiritus sancti. Oportet unicuique homini diem obitus sui bonis operibus preparare, ne eum sine fructu boni operis ultima sue uite dies imparatum reperiat. Idcirco ego in Dei nomine Lonegisilus, indignus sacerdos, et quamuis non opere, uoluntate tamen monachus, pertractans casum fragilitatis humane, relinquens solum Alamannie patrie mee, parentesque meos nobiles et diuites, qui gentiliter uiuere me cogebant, et militie regali me coniungebant, atque in armis exercebant, et a Christi militia me subtrahebant, et diis mortalibus me seruire exhortabant; sed, ut credo, inspiratione diuina eos respuebam, quia uana mihi uidebantur, et omnipotenti Deo me sociare curabam. Cepi tunc querere Christianos, ut ab eis discerem qualiter agerem, a quibus litteris instructus et baptizatus, Christianus effectus sum. Postea uero cepi loca sanctorum et monasteria frequentare, et querere loca ubi aliquam cellulam edificare potuissem. Taliter, Domino ducente, perueni in pago Cenomannico, ubi a domno Hadoindo  domino meo amabiliter sum susceptus. Cui uoluntatem meam manifestaui, atque qualiter ab infantia mea egeram patefeci: a quo et confortatus, cepi in eodem pago, eius auxilio et exhortatione, querere ubi aliquam cellulam ad lucrandas animas facerem. Quadam autem die perueni ad Busiacum, uicum canonicum, ubi detentus sum a presbyteris et pagensibus eiusdem loci: quibus cum uoluntatem meam patefacerem, ceperunt me exhortare ut in eodem loco cellulam edificarem, quia locus popularis est,  et eleemosyna multa ibidem uenit, et populus noster amans Deum, qui sufficienter mihi facerent in tantum ut locum ab episcopo impetrarem. Qui statim mihi dederunt hereditates eorum et multas possessiones dederunt. Cum autem hec domino meo Hadoindo renunciarem, egit Deo gratias, et ordinauit  me sacerdotem et memoratum uicum Busiacum mihi dedit una cum reliquis prediis et adiacentiis suis, ea uidelicet conditione, ut subiectus essem Cenomannice matri ecclesie et quidquid conquirere et attrahere undique poteram sibi traderem, et predictum monasterium cum omnibus ad se pertinentitibus predicte ecclesie, sicut antea fuerat, cum omnibus que ibi lucrare potueram, futuris esset temporibus. Cuius manibus me libenter tradidi, et omnes res quas adquirere potui, seu in futuro adquirere potuissem, per hanc cartam delegaui perpetualiter ad possidendum, uel eius successoribus, per licentiam et permissum siue concessum domni Clotharii regis, una cum misso suo, nomine Buccellino, comite, legaliter tradidi atque confirmaui. Ab ipso enim domino meo Hadoindo episcopo accepi, de rebus sue sedis ecclesie sancte Marie et sanctorum Geruasii et Protasii, aliquam partem de uilla Lucduno, una cum prefato uico Buxido, seu de aliis rebus quas ei precaui, et ecclesiastica ornamenta multa, unde  ualde ditatus sum, ad ipsum monasteriolum perficiendum. Cuius adiutorio et operariis uel magistris fultus, monasterium ibidem edificare merui. Postea uero ad Clotharium regem accusatus et adductus; sed Dominus, qui semper adiuuat sperantibus in se, ipse me adiuuauit et conuertit ipsam accusationem in bonum, et inueni, eius misericordia, gratiam Clotharii regis, et ab eo multis muneribus ditatus, atque ad predictum monasteriolum censiuit annos singulos argentum soluere, unde illud perficere potuissem,  et tuitionem mihi fecit; et sic reuersus, omnia illa tradidi per hec strumenta, memorato domno meo Hadoindo episcopo et ecclesie sue perpetualiter tenendum, iubente et hortante domno Clothario, contradidimus atque confirmamus, eo uidelicet modo, ut futuris temporibus monachi, ibi semper regulariter uiuentes, sub potestate pontificis permaneant, ea scilicet ratione atque pretexto, ut rem datam pontificis, non iudiciario more, sed ecclesiastico, sub integra emunitate, sicut a nobis hucusque possessum est, in iure oratorio sancti Petri, cuius dentem Roma, Domino tribuente, super corpus et super altare eiusdem sancti Petri, ipso principe apostolorum reuelante, inuenire merui, et domino meo Hadoindo episcopo deferri, quem ipse suis precibus Domino commendauit, et in predicto nostro oratorio solemniter collocauit; memoratum nostrum monasteriolum per hanc paginam testamenti reddo domino meo Hadoindo episcopo, et quidquid acquisiui, siue deinceps  acquirere potuero, in omnibus rebus, tam mobilibus quam et immobilibus, trado atque transfundo in iure et potestate ac dominatione sancte Marie, matris Domini nostri Iesu Christi uel sanctorum martyrum Geruasii et Protasii, ut eorum rectoribus atque pontificibus debeat, Deo protegente et opitulante, consistere. Licet in cessionibus penam adnecti non sit necesse, sed nobis pro omni firmitate placuit inserendum. Si quis uero , si nos ipsi, quod absit, aut aliquis de heredibus nostris, seu qualibet persona, calliditate commotus aut preuentus, ullo unquam tempore comprehensam epistolam cessionis nostre, quam propter nomen Domini et, reuerentia ipsius sancti loci, spontanea uoluntate fieri decreuimus, uenire aut aliquid agere uoluerit, aut tergiuersator extiterit, anathema sit; et tam qui fecerit quam qui faciendo consenserit anathema sit: et cum suprascripto sancto apostolo ante tribunal Christi deducat rationes, insuper inferat iuxta penam seculi, eum cogente fisco, partibus  ipsius ecclesie uel eorum rectoribus, aurum libras centum, argenti pondera CC persoluere faciat, et quod repetit nullatenus ualeat uindicare; sed presens cessio atque uoluntas nostra omni tempore inuiolata permaneat cum stipulatione subnixa. Et ut hec cessio firmior habeatur et inuiolabiliter conseruetur, manus nostras subterfirmauimus, et aliorum  uirorum bonorum decreuimus roborare. Actum Sagonna malo publico. Data uIII Kal. Decembris, anno LII [a 2Kb] , regnante Clothario rege. Ego Lonegisilus indignus sacerdos, et uoluntate monachus, hanc donationem a me factam subscripsi et adfirmare rogaui. In Dei nomine ego Medegiselus [b 2Kb] , Turonice urbis archiepiscopus, peccator, deprecante Lonegisilo, subscripsi. In Dei nomine Magnobonus peccator, episcopus, rogante Lonegisilo, subscripsi. In Dei nomine ego Abbo, misericordia Christi episcopus, subscripsi. Signum Odilardi comitis. Signum Leobadi comitis. Signum Ratgaudi comitis. Ego Benedictus abba subscripsi. Ego Siagrius abba subscripsi. Ego Leutfridus abba subscripsi. Signum Leutramni. Signum Turingo. Signum Teutberto. Signum Paterno. Signum Babone. Signum Ibboleno. Agatho Honoratus subscripsi. Gheirinus, rogante domino meo Clothario rege, subscripsi. Guntinus Honoratus subscripsi. Ibbo, notarius, subscripsi, relegi, notaui diem et annum.



II. Charta qua Lonegisilus monasteriolum a se conditum in loco Busiaco, et Ecclesie Cenomanice donatum, recepit ab eadem, usufructuario iure possidendum, [c 1Kb] .


Domno sancto ac uenerabile sede apostolico Hadoindo, Cenomannice presule, una cum sancta congregatione ex ipsa urbe consistente, ego in Dei nomine Lonegisilus, indignus sacerdos, et uoluntate monachus, precator a uobis accedo. Dum et mea fuit petitio, et uestra decreuit uoluntas, ut illud monasteriolum, que est constructus in honore sancti Petri, et est situs in terraturio sancte Dei genitricis Marie et sanctorum martyrum Geruasii et Protasii, matris et Cenomannis ciuitatis senioris ecclesie in pago Cenomannico, in loco qui dicitur Busiacus, uicus canonicus, quem ego Lonegisilus olim uestra largitate merui accipere, et uestro adiutorio reedificare per uestrum beneficium sub usufructuario  ordine tempore uite mee, cum omnes res ad se pertinentes uel aspicientes, mihi tenere permisistis, et censiui annis singulis, ad matrem ciuitatis ecclesiam persoluere, eiusque pontificibus atque rectoribus, id est, ad lumen ecclesie, de cera libras maiores Iu, et de oleo libras uI et treantes II, et ad opus episcopi cambutta una et pelliciam I, et dimidiam  libram argenti monete publice, et ad opus canonicorum duo modia uini, ad caritatem faciendam; et si negligens aut tardus de ipso censo apparuero, fidem exinde faciam, et ipsum monasteriolum tempore uite mee non perdam; et alicubi nec uendere, nec donare, nec alienare pontificium non habeam, nisi sub iure et potestate ac dominatione sancte Marie et sanctorum martyrum Geruasii et Protasii, uel eorum pontificibus atque rectoribus permaneat. Et post meum quoque, Domino ducente, de hac luce discessum, absque illius iudicis consignatione, aut heredum nostrorum contradictione, iam dictum monasteriolum cum omni integritate, et res ad se pertinentes uel aspicientes, uos aut rectores successoresque uestri in uestram faciatis reuocare potestatem uel dominationem. Et ut he precarie [a 2Kb] uno tenore conscripte [b 1Kb] una que in thesauro ciuitatis ecclesie recondita sit, et alia quam ego a uobis Lonegesilus accepero, omni tempore firme et stabiles permaneant. Actum Cenomannica ciuitate publica. Data Kal.  Decembris, anno LII, regnante Clothario rege. Ego Hadoindus, peccator, episcopus, hanc precariam a me factam subscripsi. Ego Winomannus, indignus abba, subscripsi. Ego Christianus, indignus abba, subscripsi. Ego Bodilo, indignus abba, subscripsi. Ego Benedictus, indignus archidiaconus, subscripsi. Ego Innocens, indignus archipresbyter, subscripsi. Ego Berto, indignus presbyter, subscripsi. Ego Winegaudus, indignus presbyter, subscripsi. Ego Ratgaudus, indignus presbyter, subscripsi. Ego Brichius, indignus presbyter, subscripsi. Ego Wallisius, indignus diaconus, subscripsi. Ego Aldabertus, indignus diaconus, subscripsi. Signum Hartgaudi. Signum Requisiti. Signum Sigemari. Signum Walandi. Signum Sigebodus. Signum Sigefredi. Ego Walefredus, diaconus, rogante domino meo Hadoindo episcopo, hanc precariam scripsi et subscripsi.





III. Diploma Chlotarii II, regis Francorum, quo confirmat donum monasterioli a Lonegisilo collatum Ecclesie Cenomanensi, et cessionem eiusdem monasterioli ab eadem Ecclesia factam Lonegisilo, sub lege usufructus [c 2Kb] .


Chlotarius, rex Francorum, uir inluster. Si petitionibus seruorum Dei, uel bonorum hominum, que nostris auribus fuerunt relate, et augmentum prestamus,  et eas ad effectum perducimus, hoc nobis ad eterne salutis premium uel stabilitatem in Dei nomine pertinere confidimus. Igitur inluster uir, domnus Lonegisilus, directa petitione clementiam regni nostri adserens, nobis intimauit, eo quod ante hos dies in terra sancte Marie uel sanctorum martyrum Geruasii et Protasii, matris et Cenomannis ciuitatis senioris ecclesie, una cum consensu Haduindi, Cenomannice urbis episcopi, uel eius congregratione, monasteriolum quoddam, predicto episcopo consentiente, seu adiutorium non modicum prestante, in honore sancti Petri construxit uel reedificauit, seu de argento, quem ei dederamus, immeliorauit; et postquam ille ibi uenit, et largitione memorati episcopi illud habuit, sicut in eorum strumentis et precariis continetur, res atque mancipia que ad ipsum monasteriolum a bonis et Deo timentis hominibus tradite sunt, tam in pago Cenomannico quam et in aliis pagis atque territoriis, cum omnibus adiacentiis earum uel appenditiis, cum omni re  inexquisita, ad predictam matrem et ciuitatis ecclesiam, que est in honore sancte Marie et sanctorum martyrum Geruasii et Protasii, uel domno Hadoindo predicto episcopo, qui ibidem ad presens custos et rector preesse uidetur, ipsas res nostro ex permissu, siue per nostram licentiam et auctoritatem, per sua strumenta tradidit atque delegauit. Ideo petiit celsitudini nostre, ut per nostram auctoritatem plenius confirmare fecissemus; quorum petitionibus gratanter adsensum prestauimus, et in omnibus confirmauimus. Precipientes enim iubemus ut sicut iam dictus Lonegisilus, sacerdos et monachus, ipsum monasteriolum quod in ipsa terra sancte Marie et sancti Geruasii et Protasii edificauit, una cum terris, domibus, edificiis, mancipiis, uineis, siluis, pratis, pascuis, aquis aquarumue decursibus, farinariis, peculiis, pecuniis, mobilibus et immobilibus, uel reliquis quibuscumque beneficiis, ad ipsa casa Dei per sua strumenta tradidit et delegauit, seu quod nostris et  futuris temporibus ad eumdem locum traditum fuerit, et hoc ad presens ibidem recti ordine uidetur esse possessum uel dominatum, ita et inantea, inspecta ipsa epistola donationis et precaria acceptionis, per hoc preceptum plenius in Dei nomen confirmamus monasteriolum superius nominatum, cum omni integritate, ad ipsa predicta casa sancte Marie et sancti Geruasii et Protasii martyris, nostris et futuris  temporibus, iure firmissimum proficiat in augmentum. Et ut hec preceptio firmior habeatur, et in omnibus conseruetur, manus nostre subscriptionibus subter eam decreuimus roborare et nostro sigillo sigillare. Clotharius, rex Francorum, subscripsi. Adogrimus, iussus obtuli et subscripsi. Datum dies uIII quod fecit mensis Ianuar. anno LIII regni nostri, Compendio palatio nostro, in Dei nomen feliciter. Amen.





Iu. Charta qua Romaricus monasterium puellarum condit, iuxta Auendi Castrum [a 1Kb] .

In nomine Patris et Filii et Spiritus sancti. Amen. Quoniam mundus in maligno positus legitimas fidelium donationes impie conatur infringere, idcirco ratio postulat, ut ea que pro augmento ecclesiarum donata sunt, nos quoque rationabiliter confirmare curemus. Nouerit igitur omnium catholicorum tam presentium quam futurorum uniuersitas, quod ego Romaricus [b 1Kb] , Auendi comes, uidens uiros uirtutis  uoluntaria paupertate pauperis Iesu stigmata in suis corporibus circumferre, et in desertis ac spinosis locis habitare, ut amaritudinem crucis et asperitatem, penitentia sancta, seculis omnibus celebrem predicarent; secundum desiderium meum paraui eis locum in monte Rombech, iuxta castrum meum, in monte siluestri satis et horrido, haut procul a Moselle fluminis ripa, quatenus ubi prius fremitus et ululatus ferarum frequenter sonabat in auribus hominum, ibi deinceps in psalmis et hymnis et canticis spiritualibus crebrius resonaret gratiarum actio, et uox laudis in  auribus angelorum; monsque ille siluestris factus est mansio sanctarum harum que cognitione et auiditate uersantur in celis. Nam spinis et uepribus extirpatis, construxi ibi monasterium monialium ordinis Benedicti, in honorem sanctissime Trinitatis et beatissime Dei genitricis, Marie uirginis, et beatorum apostolorum Petri et Pauli, ac omnium sanctorum. Quod scilicet monasterium, a proprietate loci congruum sortitum nomen. Mons Sanctus uocatur. Tunc communi consensu meorum, conuocaui congregationem sanctarum monialium quibus concessi prefatum monasterium, abbatissam Gertrudem [c 1Kb] , filiam meam primogenitam, cui et sorori sue Clare filie mee, et ceteris monialibus, ut secure et libere, ac sine bonorum terrenorum metus cura, Deo famulentur, do et concedo libere et pure, quia Deo seruire cupio, totum patrimonium meum, uidelicet totum comitatum [d 1Kb] Auenduni, eodem modo, forma, auctoritate, proprietate tenendum, qua pater meus et ego tenuimus. Factum est autem hoc donum quarto  nonas Martii, anno ab Incarnatione Domini DCXX [e 1Kb] , Clotario glorioso Francorum rege regnante. Testes sunt [f 1Kb] : Arnoaldus, episcopus Metensis; Dodo, episcopus Tullensis; Paulus, episcopus uiridunensis; Arnulphus, cognatus meus, dux Austrie Mosellanice; Brunulphus, Comes Templacensis; Waubertus, dux Inferioris Austrie, comes Salmensis. Et ne quis hanc eleemosynam audeat unquam temere calumniare, uel aliquam iniuriam monialibus in hoc loco Deo seruientibus inferre, sigilli mei auctoritate ac prefatorum regis, episcoporum, ducum et comitum confirmaui.




ANNO DOMINI DCXXXuIII.
HONORIUS I, ROMANUS PONTIFEX.





NOTITIA HISTORICA IN HONORIUM PAPAM I.


[a 6Kb] Honorius, natione Campanus, ex patre Petronio consule sedit annos [1 1Kb] XI, menses XI, dies XuII. Hic  temporibus suis multa bona fecit. Hic erudiuit clerum. [b 2Kb] Temporibus suis renouauit omnem [2 1Kb] familiam  beati Petri apostoli, et inuestiuit confessionem beati Petri ex argento puro, quod pensat libras centum octuaginta et septem. [a 2Kb] Inuestiuit [1 1Kb] regias ianuas in ingressu ecclesie maioris, que appellantur mediane ex argento, que pensant libras noningentas septuaginta quinque. Fecit et [2 1Kb] cerostatas maiores [3 1Kb] ex argento paria duo, que sunt ante corpus beati Petri apostoli, pensan. sing. libras [4 1Kb] CCLXXII. Fecit et ad beatum Andream apostolum, ubi supra, ante confessionem [5 1Kb] tabulas ex argento, que pens. libr. septuaginta tres. Huius temporibus leuate sunt trabes in Ecclesia beati Petri apostoli numero sexdecim. [b 1Kb] Hic cooperuit ecclesiam [6 1Kb] omnem ex [7 1Kb] tabulis ereis, quas leuauit [c 3Kb] de templo, quod appellatur [8 1Kb] Rome  ex consensu piissimi Heraclei imperatoris. Eodem tempore [d 1Kb] fecit ecclesiam beate Agnetis martyris milliario ab urbe Roma tertio, uia Numentana, a solo, ubi requiescit. Quam undique ornauit [9 1Kb] et exquisiuit, ubi posuit multa dona. Ornauit autem sepulcrum eius ex argento, quod pensan. libras CCLII. Posuit et desuper ciborium ereum deauratum mire magnitudinis. Fecit et [10 1Kb] Gabathos aureos [11 1Kb] quatuor, pensan. sing. libras singulas. Fecit absidam eiusdem basilice ex [12 1Kb] musibo, ubi etiam multa [13 1Kb] bona obtulit. Item fecit basilicam beati Apollinaris martyris in urbe Roma, in porticu beati Petri apostoli, que appellatur [14 1Kb] ad palmata a solo, ubi dona multa largitus est.

 Hic fecit constitutum in Ecclesia, et decreuit ut per omnem hebdomadam Sabbato die exeat litania, [1 1Kb] ad beatum Apollinarem, et ad beatum Petrum apostolum cum hymnis et canticis populus omnis occurrere debeat. Fecit et ecclesiam beato Cyriaco martyri a solo uia Ostiensi milliario septimo, ubi et donum obtulit. Eodem tempore fecit ecclesiam beatorum martyrum quatuor Coronatorum, quam et dedicauit, et donum obtulit. Fecit ecclesiam beato Seuerino a solo iuxta ciuitatem Tiburtinam milliario ab urbe Romana uigesimo, quam ipse dedicauit, et dona multa obtulit. Renouauit et cemeterium beatorum martyrum Marcellini et Petri, uia Lauicana. Eodem tempore fecit basilicam beato Pancratio  martyri, uia Aurelia milliario secundo [2 1Kb] a solo, et ornauit sepulcrum eius ex argento, quod pensan. libras centum uiginti. [ [3 1Kb] Et ibi constituit mola in murum in loco Traiani iuxta murum ciuitatis, [a 2Kb] et  formam, que deducit aquam in lacum Sabbatinum, et sub se formam, que conducit aquam Tiberis.] Fecit et ciborium super altare ex argento, quod pensan. libras [4 1Kb] CCLXXXuII, et arcus argenteos quinque, qui pens. singuli libras Xu. Fecit et candelabra aurea tria, que pens. sing. libras, ubi multa [5 1Kb] dona simul obtulit. Fecit ecclesiam beate Lucie in urbe Roma iuxta sanctum Siluestrum, quam et dedicauit, et dona multa obtulit. [b 1Kb] Fecit ecclesiam beato [6 1Kb] Adriano martyri in tribus [7 1Kb] Fatis, quam et dedicauit, et dona multa obtulit. [c 1Kb] Sed [8 1Kb] et multas alias fecit, que enumerare longum est. Fecit autem ordinationes tres, [9 1Kb] per mensem Decembrem [10 1Kb] presbyteros XIII, [11 1Kb] diaconos XII, episcopos per diuersa loca numero  unum et octuaginta. [d 1Kb] Qui etiam sepultus est [12 1Kb] in basilica beati Petri apostoli, sub die quarto Idus Octobris. Et cessauit episcopatus annum unum, menses septem, die septemdecim.





HONORII PAPAE I EPISTOLAE.

*



EPISTOLA PRIMA. HONORII PAPAE I AD ISATIUM RAuENNATEM EXARCHUM.


Adalualdum Longobardorum regem catholicum regno restitui, et subrogatum illi Arioualdum hominem Arianum et perfidum inde eiici; Cisalpinos episcopos quorum opera scelus patrarat, ad penam suscipiendam ad se mitti petit.

Honorius Isacio exarcho.

Delatum est ad nos, episcopos Transpadanos Petro Pauli filio suadere conatos esse, ut [a 1Kb] Adalualdum regem desereret, Arioualdoque tyranno se applicaret. Quam ob rem quia Petrus prauis eorum consiliis suis respuit obedire, et sacramenta regni Agoni  Adalualdi patri prestita sancte cupit seruare; et quia hoc Deo et hominibus est ingratum, ut qui tale facinus uindicare deberent,  eorum ipsi suasores existant, rogamus uos, ut postquam Adalualdum diuino in regnum  auxilio reduxeritis, predictos episcopos Romam mittere uelitis, ne scelus huiusmodi impunitum relinquamus.



EPISTOLA II. AD EPISCOPOS uENETIAE ET ISTRIAE.

De fortunato Gradensi patriarcha deiecto, et Primogenio in locum eius subrogato.

Honorius episcopus, seruus seruorum Dei, dilectis imis fratribus uniuersis episcopis per uenetiam et Istriam constitutis.

Suademus, et decretales apices fraternitati uestre dirigimus, per quos expetimus ut loco Iude alius uite probabilis ad regendum gregem dominicum  promoueatur. Et non immerito is qui deiectus est, et Iude actibus comparatur et moribus. Nam quod  ille in capite, hoc iste uidetur exercuisse in corpore. Primogenium itaque subdiaconum et regionarium nostre sedis Gradensi Ecclesie episcopali ordine cum pallii benedictione direximus consecrandum. Oportebit ergo fraternitatem uestram iuxta legem ecclesiasticam cuncta disponere, capitique uestro sinceram obedientiam exhibere. Nos enim dirigentes homines nostros ad excellentissimum Longobardorum regem, iniunximus, ut eumdem Fortunatum, ut relicta ab eo republica, ad gentesque prolapsum, et abnegata concordie unitate Deo rebellem et perfidum, nec non res quascunque secum aufugiens abstulisse monstratur, expetat, et repetere non moretur; ut et hi a quibus repetuntur, a patribus Christianissime reipublice [b 1Kb] , parem iustitiam consequantur.





EPISTOLA III. SERGII [c 2Kb] , CONSTANTINOPOLITANI EPISCOPI, AD HONORIUM PAPAM.


Illi originem contentionis de una aut duabus uoluntatibus aperit, ueram fidem in natura Christi secundum epistolam Leonis et Chalcedonense concilium profitetur. Sophronium Hierosolymitanum episcopum, qui Cyro Alexandrino contradixerat, suo hortatu consensisse, ut de noua et periculosa contentione abstineatur, et silentium fiat.

Intantum uobis sanctissimis, etc. 



[d 2Kb] EPISTOLA Iu. AD SERGIUM CONSTANTINOPOLITANUM EPISCOPUM.

Post ueram orthodoxe fidei doctrinam, de duabus uoluntatibus Christi assertam, causam indicat quare Sergio de Noui uocabulis silentium indicenti consentiendum  esse iudicet.

Honorius Sergio episcopo Constantinopolitano.

 Scripta fraternitatis uestre suscepimus, per que contentiones quasdam, et nouas uocum questiones cognouimus introductas per Sophronium quemdam tunc monachum, nunc uero ex audito episcopum Hierosolymitane urbis constitutum aduersus fratrem nostrum Cyrum Alexandrie antistitem, unam operationem Domini nostri Iesu Christi conuersis ex heresi predicantem. Qui denique ad uestram fraternitatem Sophronius ueniens, querelamque huiusmodi deponens, multiformiter eruditus, petiit de his, que a uobis fuerat instructus paginalibus sibi syllabis reserari: quarum litterarum ad eumdem Sophronium directarum suscipientes exemplar, et intuentes satis prouide circumspecteque fraternitatem uestram scripsisse, laudamus nouitatem uocabuli auferentem,  quod posset scandalum simplicibus generare. Nos enim in quo percepimus oportet ambulare. Enimuero duce Deo perueniemus usque ad mensuram recte fidei, quam apostoli ueritatis, Scripturarum sanctarum funiculo extenderunt, confitentes Dominum Iesum Christum, mediatorem Dei et hominum, operatum diuina, media humanitate uerbo Deo [a 1Kb] naturaliter unita, eumdemque operatum humana ineffabiliter, atque singulariter assumpta carne, [b 1Kb] discrete, inconfuse, atque inconuertibiliter plena diuinitate, et qui coruscauit in carne [c 1Kb] plena diuinis miraculis, ipse est, et carneus effectus plene Deus, et homo: passiones, et opprobria patitur unus mediator Dei et hominum in utrisque naturis, uerbum caro factum, et habitauit in nobis, ipse Filius hominis de celo  descendens, unus atque idem, sicut scriptum est, crucifixus Dominus maiestatis, dum constet diuinitatem nullas posse perpeti humanas passiones: et non de celo, sed de sancta est assumpta caro Dei genitrice: nam per se ueritas in Euangelio ita inquit: Nullus ascendit in celum, nisi qui de celo descendit, Filius hominis, qui est in celo , profecto nos instruens, quod diuinitati unita est caro passibilis ineffabiliter, atque singulariter, ut discrete, atque inconfuse, sic indiuise uideretur coniungi.

Ut nimirum stupenda mente mirabiliter manentibus utrarumque naturarum differentiis cognoscatur uniri. Cui Apostolus concinens, ad Corinthios ait: Sapientiam loquimur inter perfectos, sapientiam uero non  huius seculi, neque principum huius seculi, qui destruuntur, sed loquimur Dei sapientiam in mysterio absconditam, quam predestinauit Deus ante secula in gloriam nostram, quam nemo principum huius seculi cognouit. Si enim cognouissent, nunquam Dominum maiestatis crucifixissent . Dum profecto diuinitas nec crucifigi potuit, nec passiones humanas experiri uel perpeti; sed propter ineffabilem coniunctionem humane diuineque nature, idcirco [d 1Kb] et ubique Deus dicitur pati, et humanitas ex celo cum diuinitate descendisse. Unde et unam uoluntatem fatemur Domini nostri Iesu Christi, quia profecto a diuinitate assumpta est nostra natura, [e 1Kb] non culpa, illa profecto que ante peccatum creata est, non que post preuaricationem uitiata. Christus enim Dominus,  in similitudine carnis peccati ueniens, peccatum mundi abstulit, et de plenitudine eius omnes accepimus: et formam serui suscipiens, habitu inuentus est ut homo , quia sine peccato conceptus de Spiritu sancto, etiam absque peccato est partus de sancta et immaculata uirgine Dei genitrice, nullum experiens contagium uitiate nature. Carnis enim uocabulum, duobus modis sacris Eloquiis boni malique cognouimus nominari, sicut scriptum est: Non permanebit Spiritus meus in hominibus istis, quia caro sunt . Et Apostolus: Caro et sanguis regnum Dei non possidebunt . Et rursum: Mente seruio legi Dei, carne autem legi peccati. Et uideo aliam legem in membris meis, repugnantem legi mentis mee, et captiuum me trahentem in legem peccati, que  est in membris meis . Et alia multa huiusmodi in malo absolute solent intelligi, uel uocari. In bono autem ita, Isaia propheta dicente: ueniet omnis caro in Hierusalem, et adorabunt in conspectu meo . Et Iob: In carne mea uidebo Deum . Et alii: uidebit omnis caro salutare Dei . Et alia diuersa. Non est itaque assumpta, sicut prefati sumus, a Saluatore uitiata natura, que repugnaret legi mentis eius; sed uenit querere et saluare quod perierat , id est, uitiatam humani generis naturam. Nam lex alia in membris, aut uoluntas diuersa non fuit, uel contraria Saluatori, quia super legem natus est humane conditionis. Et si quidem scriptum est: Non ueni facere uoluntatem  meam, sed eius qui misit me Patris ; et: Non quod ego uolo, sed quod tu uis Pater , et alia huiusmodi, non sunt hec diuerse uoluntatis, sed dispensationis humanitatis assumpte. Ista enim propter nos dicta sunt, quibus dedit exemplum, ut sequamur uestigia eius, pius magister discipulos imbuens, ut non suam unusquisque nostrum, sed potius Domini in omnibus preferat uoluntatem. uia igitur regia incedentes, et dextrorsum uel sinistrorsum uenatorum laqueos circumpositos euitantes, ne ad lapidem pedem nostrum offendamus, Idumeis, id est, terrenis, atque hereticis propria relinquentes, nec uestigio quidem pedis sensus nostri terram, id est, prauam eorum doctrinam, omnimodo atterentes, ut ad id, quo tendimus, hoc est, ad fines patrios  peruenire possimus, ducum nostrorum semita gradientes, et si forte quidam balbutientes, ut ita dicam, nisi sunt proferentes exponere, formantes se in specimen [a 1Kb] nutritorum, ut possent mentes imbuere auditorum, non oportet ad dogmata hec ecclesiastica retorquere, que neque synodales apices super hoc examinantes, neque auctoritates canonice uise sunt explanasse, ut unam uel duas energias aliquis presumat Christi Dei predicare, quas neque euangelice uel apostolice littere, neque synodalis examinatio super his habita, uise sunt terminasse, nisi fortassis, sicut prefati sumus, quidam aliqua balbutiendo docuerunt, condescendentes ad informandas mentes, atque intelligentias paruulorum, que ad ecclesiastica dogmata trahi non debent, que  unusquisque in sensu suo abundans, uidetur secundum propriam sententiam explicare. Nam quia Dominus iehsu Christus, Filius ac uerbum Dei, per quem facta sunt omnia, ipse sit [b 1Kb] unus operator diuinitatis atque humanitatis, plene sunt sacre Littere luculentius demonstrantes. Utrum autem propter opera diuinitatis et humanitatis, una, an gemine operationes debeant deriuate dici uel intelligi, ad nos ista pertinere non debent, relinquentes ea grammaticis, qui solent paruulis exquisita deriuando nomina uenditare. Nos enim non unam operationem uel duas Dominum Iesum Christum, eiusque sanctum Spiritum, sacris Litteris percepimus, sed multiformiter cognouimus operatum. Scriptum est enim: Si quis spiritum Christi non habet, hic eius non est ;  et alibi: Nemo potest dicere: Dominus iehsu, nisi in Spiritu sancto. Diuisiones uero gratiarum sunt, idem autem Spiritus: et diuisiones ministrationum sunt, idem autem Dominus: et diuisiones operationum sunt, idem uero Deus, qui operatur omnia in omnibus . Si enim diuisiones operationum sunt multe, et has omnes Deus in membris omnibus pleni corporis operatur, quanto magis capiti nostro Christo Domino hec possunt plenissime coaptari? ut caput, et corpus unum sit perfectum, ut profecto occurrat, sicut scriptum est, in uirum perfectum, in mensuram etatis plenitudinis Christi . Si  enim in aliis, id est, in membris suis, spiritus Christi multiformiter operatur, in quo uiuunt, mouentur, et sunt: quanto magis per semetipsum mediatorem Dei et hominum, plene ac perfecte, multisque modis, et ineffabilibus confiteri nos communione utriusque nature condecet operatum? Et nos quidem secundum sanctiones diuinorum Eloquiorum oportet sapere uel spirare, illa uidelicet refutantes, que quidem noue uoces noscuntur sanctis Dei Ecclesiis scandala generare, ne paruuli aut duarum operationum uocabulo offensi, sectantes Nestorianos nos uesana sapere arbitrentur: aut certe, si rursus unam operationem Domini nostri Iesu Christi fatendam esse censuerimus, stultam Eutychianistarum attonitis auribus dementiam fateri putemur, precauentes, ne quorum  inania arma combusta sunt, eorum cineres rediuiuos ignes flammiuomarum denuo renouent questionum, simpliciter, atque ueraciter confitentes Dominum Iesum Christum unum operatorem diuine atque humane nature, electius arbitrantes, ut uani naturarum ponderatores, otiose negotiantes, et turgidi aduersus nos insonent uocibus ranarum philosophi, quam ut simplices, et humiles spiritu populi Christiani possint remanere ieiuni. Nullus enim decipiet per philosophiam et inanem fallaciam discipulos piscatorum, eorum doctrinam sequentes; omnia enim argumenta scopulosa disputationis callide, atque fluctiuaga in eorum retia sunt collisa. Hec nobiscum fraternitas uestra predicet, sicut et nos ea uobiscum unanimiter predicamus, hortantes uos ut unius uel  gemine noue uocis inductum operationis uocabulum aufugientes, unum nobiscum Dominum Iesum Christum Filium Dei uiui, Deum uerissimum, in duabus naturis operatum diuinitus, atque humanitus, fide orthodoxa, et unitate catholica predicetis. Subscriptio. Deus te incolumem custodiat dilectissime atque sanctissime frater.



EPISTOLA u. AD EUMDEM. Eiusdem argumenti.




Et prolata est huiusmodi Honorii Latina epistola cum interpretatione sua, habens in superscriptione ita: Dilectissimo fratri Sergio Honorius, cuius initium fuit: Scripta dilectissimi filii nostri Syrici diaconi.  Habet autem eadem epistola post pauca hec: Nec non et Cyro fratri nostro Alexandrie ciuitatis presuli, quatenus noue adinuentionis unius uel duarum operationum uocabulo refutato, claro Dei Ecclesiarum preconio nebulosarum concertationum caligines offundi non debeant uel aspergi, ut profecto unius uel gemine operationis uocabulum nouiter introductum ex predicatione fidei eximatur. Nam qui hec dicunt, quid aliud nisi iuxta unius uel gemine nature Christi Dei uocabulum, ita et operationem unam uel geminam suspicantur? Super quod clara sunt diuina testimonia. Unius autem operationis uel duarum  esse uel fuisse mediatorem Dei et hominum Dominum Iesum Christum, sentire et promere, satis ineptum est. Habet autem et circa finem eadem epistola sic. [a 1Kb] Et quidem, quantum ad instruendam notitiam ambigentium, sanctissime fraternitati uestre per eam insinuandam preuidimus. Ceterum quantum ad dogma ecclesiasticum pertinet, que tenere uel predicare debemus propter simplicitatem hominum, et amputandas inextricabiles questionum ambages, sicut superius diximus, non unam uel duas operationes in mediatore Dei et hominum definire, sed utrasque naturas in uno Christo unitate naturali copulatas, cum alterius communione operantes, atque operatrices confiteri debemus: et diuinam quidem, que Dei sunt operantem: et humanam, que carnis sunt  exsequentem, non diuise, neque confuse, aut conuertibiliter, Dei naturam in hominem, et humanam in Deum conuersam edocentes, sed naturarum differentias integras confitentes: unus enim atque idem est humilis et sublimis, equalis Patri, et minor Patre, ipse ante tempora, natus in tempore est: per quem facta sunt secula, factus in seculo est: et qui legem dedit, factus sub lege est, ut eos qui sub lege erant redimeret, ipse crucifixus, ipse chirographum, quod erat contra nos, euacuans in cruce de potestatibus et principatibus triumphauit. Auferentes ergo, sicut diximus, scandalum nouelle adinuentionis, non nos oportet unam uel duas operationes definientes predicare, sed pro una, quam quidam dicunt, operatione, oporiet nos unum operatorem Christum Dominum in  utrisque naturis ueridice confiteri: et pro duabus operationibus, ablato gemine operationis uocabulo, ipsas potius duas naturas, id est, diuinitatis et carnis assumpte, in una persona unigeniti Dei Patris, inconfuse, indiuise, atque inconuertibiliter nobiscum predicare propria operantes. Et hoc quidem beatissime fraternitati uestre insinuandum preuidimus, quatenus unius confessionis propositum unanimitati uestre sanctitatis monstremus, ut profecto in uno spiritu anhelantes, pari fidei documento conspiremus. Scribentes etiam communibus fratribus Cyro et Sophronio antistitibus, ne noue uocis, id est, unius uel gemine operationis uocabulo insistere uel immorari uideantur: sed abrasa huiusmodi noue uocis  appellatione, unum Christum Dominum nobiscum in utrisque naturis diuina uel humana predicent operantem. Quanquam hos, quos ad nos predictus frater et cepiscopus noster Sophronius misit, instruximus, ne duarum operationum uocabulum deinceps predicare innitatur, quod instantissime promiserunt predictum uirum esse facturum, si etiam Cyrus frater, et cepiscopus noster ab unius operationis uocabulo discesserit. Similiter datus est etiam liber, in quo continebatur epistola Pyrrhi quondam presulis huius regie urbis, ad Ioannem sancte memorie, qui fuit papa Romanus, cuius initium est:  Dominus et Deus noster Christus futurus in celos ascendere. Habet autem eadem epistola post aliqua, hec: Nam quis illorum uidens sic nos ex aduerso positos; et quis sacerdotio fungimur, exprobrationibus submitti ab eis, qui constituti sunt regi, non derideat ac despiciat nostrum consilium: opportunitatem impietatis proprie instabilitatem nostram faciat? nondum de duabus naturis destructum est bellum, et alteram nobis ipsis turbulentiam introducimus.



EPISTOLA uI, AD EDWINUM REGEM ANGLIAE.

Hortatur ut in fide perseueret, eiusque precibus Paulino et Honorio metropolitanis duo cuique pallia mittit, ut, altero mortuo, superstes in locum defuncti alium possit ordinare.

 Domino excellentissimo atque precellentissimo filio Edwino regi Anglorum Honorius episcopus, seruus seruorum Dei, salutem.

Ita Christianitanis uestre integritas circa conditoris sui cultum fidei est ardore succensa [b 1Kb] , ut longe lateque resplendeat, et in omni mundo annuntiata, uestri operis multipliciter referat fructum. Sic enim uos reges esse cognoscitis, dum regem et creatorem uestrum, orthodoxa predicatione edocti, Deum uenerando creditis, eique, quod humana ualet conditio, mentis uestre sinceram deuotionem exsoluitis. Quid Duo nostro aliud offerre ualebimus, nisi ut in bonis actibus persistentes, ipsumque auctorem humani generis confidentes, eum colere, eique uota nostra reddere festinemus. Et ideo, excellentissime fili,  paterna uos caritate, qua conuenit, exhortamur, ut hoc quod uos diuina misericordia ad suam gratiam uocare dignata est, sollicita intentione, et assiduis orationibus seruare omnimodo festinetis, ut qui uos in presenti seculo ex omni errore absolutos ad agnitionem sui nominis est dignatus perducere, celestis patrie uobis preparet mansionem. Predicatoris igitur uestri domini mei apostolice memorie Gregorii lectione frequenter occupari, pre oculis affectum doctrine ipsius, quem pro uestris animabus libenter exercuit, habetote, quatenus eius oratio et regnum uestrum populumque augeat, et uos omnipotenti Deo irreprehensibiles representet.

Ea uero que a nobis pro uestris sacerdotibus ordinanda sperastis, hec pro fidei uestre sinceritate,  que nobis multimoda relatione per presentium portitores laudabiliter insinuata est, gratuito animo attribuere illis sine ulla dilatione preuidemus. Et duo pallia utrorumque metropolitanorum, id est, Honorio et Paulino direximus, ut dum quis eorum de hoc seculo ad auctorem suum fuerit accersitus, in loco ipsius alterum episcopum ex hac nostra auctoritate debeat subrogare, quod quidem tam pro uestre caritatis affectu, quam pro tantarum prouinciarum spatio, que inter nos et uos esse noscuntur, sumus inuitati concedere, ut in omnibus deuotioni uestre nostrum concursum, et iuxta uestra desideria preberemus.  Incolumem excellentiam uestram gratia superna custodiat.



[a 1Kb] EPISTOLA uII. AD HONORIUM DOROuERNENSEM EPISCOPUM.

Monet ut in Euangelii predicatione persistat, et pallium, cuius fecit mentionem in superiori epistola, mittit.

Dilectissimo fratri Honorio Honorius.

Inter plurima que Redemptoris nostri misericordia suis famulis dignatur bonorum munera prerogare [b 1Kb] , illud etiam clementer collata sue pietatis munificentia tribuit, quoties per fraternos affatus unanimem dilectionem quadam contemplatione alternis aspectibus representat, pro quibus maiestati eius gratias indesinenter exsoluimus; eumque uotis  supplicibus exoramus, ut uestram dilectionem in predicatione Euangelii elaborantem et fructificantem, sectantemque magistri uestri et capitis sui sancti Gregorii regulam perpeti stabilitate confirmet. Et ad augmentum Ecclesie sue potiora per uos suscitet incrementa, ut fide et opere in timore Dei et caritate uestra acquisitio decessorumque uestrorum, que per Domini Gregorii exordium pullulat, conualescendo amplius extendatur, ut ipsa uos dominici eloquii promissa in futuro respiciant, uosque uox ista ad eternam festiuitatem euocet: uenite ad me, omnes qui laboratis et onerati estis, et ego reficiam uos ; et iterum: Euge, bone serue et fidelis, quia super pauca fuisti fidelis, super multa te constituam, intra in gaudium Domini tui .  Et nos equidem, fratres karissimi, hec uobis pro eterna caritate exhortationis uerba premittentes, que rursus pro Ecclesiarum uestrarum priuilegiis congruere posse conspicimus, non desistimus impertire.

Et iam iuxta uestram petitionem, quam filiorum nostrorum regum uobis presenti nostra preceptione, uice beati Petri apostolorum principis, auctoritatem tribuimus, ut quando unum ex uobis diuina ad se iusserit gratia uocari, is qui superstes fuerit alterum in loco defuncti debeat episcopum ordinare. Pro qua etiam re singula uestre dilectioni pallia pro eadem ordinatione celebranda direximus, ut per nostre preceptionis auctoritatem possitis Deo placitam ordinationem efficere, quia ut hec uobis concederemus, longa terrarum marisque interualla, que inter nos  ac uos obsistunt, ad hec nos condescendere cegerunt, ut nulla possit Ecclesiarum uestrarum iactura per cuiuslibet occasionis obtentum quoquo modo peruenire, sed potius commissi uobis populi deuotionem plenius propagare. Deus te incolumem custodiat, dilectissime frater.

Data die tertia Idus Iunias, imperantibus dominis nostris piissimis Augustis Heraclio, anno uicesimo quarto, proconsulatus [c 1Kb] eiusdem anno uicesimo tertio, et consulatus eius anno tertio; sed et Heraclio felicissimo Cesare, id est, filio eius, anno tertio, indictione  septima, id est, anno Dominice incarnationis sexcentesimo tricesimo tertio.



EPISTOLA uIII. HONORII PAPAE I AD IOANNEM ET ALIOS EPISCOPOS PER EPIRUM CONSTITUTOS.




Honorius Ioanni, Andree, Stephano et Donato episcopis per Epirum constitutis.

Presentium latores , iuxta ecclesiasticam disciplinam, pallium nos Hypatio Nicopolitane Ecclesie diacono, quem in sacris ordinibus episcopum ordinastis, petierunt uotis supplicibus dirigendum. Et quia eius persona pendula nos dubietate sollicitat, ne fortassis, in nece Soterici prefate ciuitatis antistitis uideatur esse commista, presentium  portitoribus, quantum opinamur, uisi sumus reddidisse responsum; ut, assumpto fastigio, cum presertim tempora pacis patiantur, in has Romanas partes uenire deproperet, ut iusiurandum in confessione beati Petri apostoli prebeat, quod nullo dolo uel machinatione a se constructa, aut aliis hec machinantibus prebuit in his quoquo modo consensum, ut, ab omni uitio dubietatis exempto, possimus secundum ecclesiasticum ordinem tribuere quod rogamur. Nam dum predictus Sotericus de quibusdam capitulis fuisset suspectus, in hanc urbem deueniens ad beatum Petrum apostolorum principem de conscientie sue puritate prebuit nichilominus iusiurandum. Data Idus Decembres, indictione 14.



EPISTOLA IX. HONORII PAPAE I AD SERGIUM SUBDIACONUM.




Honorius Sergio subdiacono.

Post parui temporis spatium quedam nobis sunt capita aduersus Caralitane ciuitatis archiepiscopum uel eius clericos nuntiata pro quibus exsequendis, atque canonica discretione in hac Romana ciuitate uentilandis, non solum prefate ciuitatis episcopum, emissa preceptione, sed etiam eius clericos, de quibus referebatur aliqua commisisse, precepimus euocare. Et quia antefatus quidem episcopus, secundum quod ei iussum fuerat, in hanc ciuitatem uenire curauit; eius uero clerici, proprio reatu conuicti, uenire timentes, uisi sunt a sacra communione priuari, et anathematis uinculo innodari.  Et post hec misso barbaro defensore regionario sancte nostre Ecclesie ad eamdem ciuitatem Caralitanam, ut predictos clericos debuisset deducere, actum est ut Theodorus quidam peruersus preses eiusdem Sardinie diabolica intentione abreptus, uenire eos iam naui impositos prohibuit, et uiolenter ablatos in Africanam prouinciam destinauit. Scripsimus itaque filio nostro Gregorio prefecto tale tantumque facinus Theodoro eiusdem insule presidi iubere corrigere, et ipsas personas nostre iurisdictionis suppositas nobis in hanc ciuitatem Romanam  dirigere. Propterea experientia tua eidem eminentissimo prefecto imminendum deproperet, ut tanti uiri facinus ulciscendum studeat, et eas nobis personas dirigere non omittat, sciens quia non solum hi qui crimine tenentur obnoxii a sacra sunt communione priuati, anathematis pena multati, sed etiam hi qui cum eis uidentur coniuncti. Exemplar uero sacre Theodosii et ualentiniani tue experientie curauimus destinandum, et eidem eminentissimo prefecto per tuam experientiam dirigendum; cuius series non solum eius eminentiam, uerum etiam omnes omnino qui a sedis apostolice ditione exorbitare contendunt, nichilominus informare possit. Quemadmodum serenissimi principes hactenus omnes innouauerunt cuncta priuilegia sedis apostolice, et  que olim eidem sunt concessa ipsa lectione poterunt approbari. Nam de Domini Dei nostri misericordia confidimus, quod iura uel priuilegia beati Petri curabimus expetere, atque immutilata intentione quesita atque impertita defendere. Tua ergo experientia eiusdem sacre tenore attentius relegendo suffulta, non solum eminentissimo prefecto, sed etiam aliis hec eadem insinuare non differat. Nobis autem de his omnibus, sicut diuinus fauor impunxerit, cura erit ac sollicitudo iuxta tramitem equitatis sine dubio deliberare, atque utilius fine canonico terminare. Data Iu Idus Iunias, indictione Xu.



EPISTOLA X. HONORII PAPAE I AD HONORIUM CANTUARIENSEM ARCHIEPISCOPUM. Concedit primatum in uniuersas Britannicas Ecclesias.


Dilectissimo fratri Honorio, Honorius episcopus, seruus seruorum Dei.

Susceptis uestre dilectionis litteris [a 1Kb] , in eis reperimus uestri laboris sollicitudinem circa nobis commissum gregem multa fatigatione occupatam, multo labore et angustia crebrescentibus malis et mundanis usibus mentis uestre difficultatis sepius sustinere grauitatem. Nos uero hortamur uestram dilectionem ut opus Euangelii, quod cepistis, teneatis, quia in eo tibi laborandum atque perseuerandum magis quam omittendum necesse est. Memento Euangelici precepti quomodo dicitur: Ego pro te rogaui, Petre, ut non deficiat fides tua, et tu aliquando conuersus confirma  fratres tuos; et iterum in Apostolo: Fratres, stabiles estote et immobiles, abundantes in opere Domini semper, scientes quod labor uester non est inanis in Domino. Ideo suppliciter uestram dilectionem admonemus, ut fide et opere in timore Dei et caritate, uestra acquisitio decessorumque uestrorum, que per domini Gregorii exordia pullutat, conualescendo amplius extendatur, ut ipsa promissa dominici eloquii uos ad eternam festiuitatem euocet, que dicit: uenite ad me, omnes qui laboratis et onerati estis, et ego reficiam uos; et iterum: Euge, serue bone et fidelis, quia super pauca fuisti fidelis, supra multa te constituam, intra in gaudium Domini tui. Interea tue sedis  auctoritatem nostre auctoritatis priuilegio firmari postulasti. Nos uero absque ulla dilatione gratuito animo annuentes, quia rectum est, ut que semel statuta atque disposita a predecessoribus nostris cognouimus, hoc ipsum et nos confirmemus. Eorum itaque uestigia assequentes, iuxta ritum prisce consuetudinis, que a temporibus sancte recordationis Augustini predecessoris uestri nunc usque tua Ecclesia detinuit, ex auctoritate beati Petri apostolorum principis primatum omnium Ecclesiarum Britannie tibi, Honori, tuisque successoribus, in perpetuum obtinere concedimus. Tue, ergo iurisdictioni subiici precipimus omnes Ecclesias Anglie et regiones, et in ciuitate Dorouernia metropolitanus locus et honor archiepiscopatus, et caput omnium Ecclesiarum Anglorum  populorum semper in posterum seruetur, et a nulla persona per aliquam malam suasionem in alium locum mutetur. Aliter autem si quis fecerit, typho superbie instinctus, et nostre preceptioni inobediens, et prenominate Ecclesie concessis sue dignitatis rationibus contenderit reniti, sciat separatum a participatione corporis et sanguinis Domini et Redemptoris nostri Iesu Christi. Deus te incolumem custodiat, dilectissime frater.



EPISTOLA XI. HONORII PAPAE I AD GRATIOSUM SUBDIACONUM.




Ne cuiquam labor et diligentia [b 1Kb] , quam in rebus Ecclesie adhibet, possit esse damnosa, ita disponendum  est, ut illi suus labor sit utilis, et detrimentum ecclesiastice res non agnoscant. Proinde domum cum horto suo positam in hac urbe Roma iuxta thermas Diocletianas regione et cum omnibus ad ea pertinentibus tibi in XXIX annorum spatia ad unum auri solidum persoluendum singulis quibusque annis rationibus ecclesiasticis, pensionis nomine, possidendum concedimus; nec te exinde eiici, uel augmentum pensionis illic constituimus imponendum; ita sane, ut reparatio eiusdem domus in cunctis utilitatibus studere, sicut diligens pater familias, debeas. Post uiginti uero nouem annorum curricula eadem domus cum horto suo ad ius sancte Romane Ecclesie, cuius est proprietas, sine dubio reuertatur; nec aliquid ex his que in eius meliorationem expensa fuerint,  uel a te, uel tuis heredibus, sit repetendi licentia, quia rationis ordo non sinit ut in rei meliorationem expensas repetat, qui in eadem pensione augmentum non recepit. Dat. id. Decemb, indict. 14.



EPISTOLA XII. HONORII PAPAE I AD SERuUMDEI NOTARIUM.




Quoties a nobis illud petitur quod rationi noscitur conuenire, animo nos decet libenti concedere. Ideoque quia petisti a nobis ut casale, quod appellatur Aurelianum, in integro una cum uineis suis positum uia Portuensi, iuxta sanctos Abdon et Sennen, prestatem  auri solidos duos et semis, iuris sancte Romane, cui Deo auctore deseruimus, Ecclesie, tibi ad certum tempus debeamus concedere; eapropter, huius precepti series emissa, superscriptum casale cum omnibus ad se pertinentibus tibi a presenti hac 14 indictione diebus uite tue concedimus; ita sane, ut a te annis singulis pensionis nomine rationibus ecclesiasticis duo auri solidi, et tremissis un. u, sine mora aliqua persoluantur; quatenus et tu aliquod exinde possis habere remedium, et Ecclesie nostre utilitas non decrescat. Post tuum uero obitum predictum casale ad ius sancte Ecclesie nostre, cuius est proprietas, reuertatur sine dubio. Dat. Iu id Mai. indict. 14.



EPISTOLA XIII.




Presentium lator, interclusa uoce et suspiriis, atque gemitibus, lacrymisque indesinentibus, supplicatione sua nobis exorsus est, eo quod quidam illic alumnus filiam supplicantis in sacris uestibus constitutam assiduitate sua decepit, quoadusque in stuprum corporis, adulterio perpetrato, deciderit; ita ut post compertum flagitium in opprobrio totius generalitatis illic commorantis, ipse perditissimus conuersetur, atque omissa insecutione hucusque, quorumdam forsitan patrocinio, eumdem ipsum impunitum seruari. Unde dilectio tua, diuino zelo succensa, iurisdictioni competenti imminere non desines, quousque perpetrator sceleris questioni communis,  et seuerissimo presentatus examini, ultimi supplicii penam suscipiat, ne, retardata in eum animaduersione, diuini iudicii in plurimas propagetur sententia.



EPISTOLA XIu. HONORII PAPAE I AD PETRUM EPISCOPUM SYRACUSANUM.




Quorumdam relatione didicimus quod in causis criminalibus tua fraternitas miscetur, et quod sacris canonibus interdictum, non tantum lectionibus, quantum etiam ipsis quotidianis usibus scire procul dubio coarctatur. Nam et hoc pari modo ab ea incautius gestum fuisse audiuimus, quia cum CCC et amplius prostitutis, hora iam pene prandii elapsa,  ad eminentissimum filium nostrum prefectum, in balneo constitutum, sit profecta, et caterua pestiferis prefatarum male uiuentium uocibus imminebat, ut is qui super eos curator pridem fuerat constitutus ab eis modis omnibus tolleretur, et alter in eius loco nichilominus subrogaretur. Et si ita est, deflere potius libuit quam ista corrigere. Sed ne tale tantumque flagitium diu uideretur permanere inultum, quia et actum est, sacerdotali contrarium, simul et uite habitui inimicum, quid de hoc fieri debeat, ueritate patefacta, filio nostro Cyriaco diacono iniunximus, quatenus ea que illicita et contra pudoris reuerentiam perpetrantur, esse [F. ense] canonico iuxta ecclesiastcam disciplinam radicitus amputentur.



EPISTOLA Xu. HONORII PAPAE I AD ANATHOLIUM MILITIAE MAGISTRUM.




Lator presentium prece nobis flebili supplicauit, asserens a quodam milite castri Salernitani germanum suum fuisse peremptum, insuper et rebus propriis post eius interitum spoliatum, propterea quam impium quamque contra legum statuta sit noxium ipsis rerum documentis in propatulo omnibus tenetur expertum, ut sanguis innocenter effusus a committente nullatenus ulciscatur. Qui hec uindicare possunt, et pro conniuentia ulcisci negligunt, sint profecto scituri quia si defensare insontem sanguinem neglexerint, in futuro tremendoque examine de eis, uti huius facinoris participibus, tale commissum  scelus exigetur. Propterea gloria uestra, ad uindicandum, ulciscendumque funesto homicidii crimine irretitum, ab agmine militari disiungat, et iudici prouincie tradendum ac puniendum iustitie impulsu festinet. Res uero ab eo ui latrocinali ablatas supradicto precatori, si germanus eius exstiterit, indubitanter restituat, quatenus, nobis imminente disciplina, is qui scelus commisit semper exspectet, et incunctanter excipiat, et militaris integritas unius ob noxam homicidali contagio nequaquam subiaceat.



EPISTOLA XuI. HONORII PAPAE I AD ISAACIUM PATRICIUM ET EXARCHUM ITALIAE.




Quorumdam scriptis didicimus quosdam episcopos  in transpadanis partibus quedam uerba episcopali actui inimica Petro Pauli filio edixisse, atque monito impie suasionis innuere; asserentes in se periurii reatum suscipere, ut non Adulubaldo regi, sed potius Ariopalto tyranno consentiret, et quoniam prefatus gloriosus Petrus prauis eorum  sacerdotum respuit suasionibus inclinari, sed magis sacramenta, que Cono regi patri predicti Adulubaldi prestiterat firmiter custodire. Et quia tantum facinus Deo et piis mentibus est inimicum, ut hi qui hoc ab aliis prohibere debuerant, ne fuisset commissum, ipsi potius ut fieret hortati sunt, cum nutu superne uirtutis uobis laborantibus prefatus Adulubaldus in suum regnum fuerit restitutus, prefatos episcopos in has Romanas partes, adiuuante uos  Deo, destinare dignemini, quia huiusmodi scelus nulla patiemur ratione inultum.



FRAGMENTA DUO. EX DECRETIS.




Cure sit omnibus episcopis excommunicatorum omnino nomina tam uicinis episcopis quam suis parochianis pariter indicare, eaque in celebri loco posita pre foribus ecclesie cunctis conuenientibus inculcare, quatenus in utraque diligentia excommunicatis ubique ecclesiasticus aditus excludatur, excommunicationis causa omnibus auferatur.




Quicunque metropolitanorum per plateas uel in litaniis uti pallio presumpserit, et non tantum in  precipuis festiuitatibus et ab apostolica sede indictis temporibus ad missarum solummodo solemnia, careat illo honore, et, ut beatus papa Gregorius ad Ioannem Panormi episcopum ait, quia graue iugum, atque uinculum ceruicis, non pro ecclesiastica, sed pro quadam seculari dignitate defendat, permissa qua abutitur careat dignitate, quia iure priuilegium meretur amittere qui audacter usurpat illicita.



EPIGRAMMA. De Apostolis in Christi ad celos Ascensione obtupescentibus.





Luce uidet Christum Petrus quem nocte negauit;
   Et cecinit Dominum pergere ad astra suum.
 Territus Andreas orat: Miserere, Magister;
   In regnum Patris collige discipulum.
Iacobus expauit hominem per nubila ferri;
   Supponit scapulas, dat pia uota Deo.
Heret ab aspectu tremulus per membra Ioannes,
   Et turbatus, adhuc sic stetit ut placeat.
Quin sequimur te, Christe! uocat sine uoce Philippus:
   Num proiectus ego, liber et implicitus?
Bartholomee, pedes Christi pendere tremiscis,
   Et uis  tendere pace manus.
Thomas, ex toto nondum satiatus amore,
   Se palpare putat uulnera, membra, latus.
Mattheus, muto similis, per scripta locutus:
   Nam timor inuasit nota silere senem.
Iacobus Alphei pallet, sine morte sepultus:
    Dans comites oculos, reddere quod potuit.
Hic stupet attonitus Simon migrasse Tonantem,
   Et fugit affectans fulgura uelle pati.
Matthias porte celi defixus inheret,
   Omnia, cum Christo teste, abiisse putans.
Iudas e cunctis corpus sine fronte leuatus,
   Conspicit occisum uiuere in orbe Deum.



PRIuILEGIUM BOBIENSI CeNOBIO DATUM.




Honorius episcopus, seruus seruorum Dei, fratri Bertulfo abbati presbytero.

Si semper sunt concedenda que piis desideriis congruunt, quanto potissimum ea que per cultus prerogatiuam noscuntur non sunt omnia abneganda,  que sunt in largitoribus non solum postulanda, sed ui caritatis procul dubio exigenda. Petis nos igitur  ut monasterio sanctorum Petri et Pauli in Ecclesia Bobio constituto, quo preesse dignosceris, priuilegia sedis apostolice largiremur, quatenus sibi iurisdictione sancte nostre Ecclesie, cui Deo auctore presedimus, Ecclesie constitutum nullius Ecclesie iurisdictionibus submittaris, pro qua re piis uotis facilites, ac nostra auctoritate id quod a tua dilectione exposuimus, affectui mancipari, et ideo omnem cuiuslibet Ecclesie sacerdotem in predicto monasterio ditionem qualibet auctoritate ne extendere, atque sua auctoritate nisi a preposito monasterii fuerit inuitatus, missarum solemnitate celebrare omnino prohibemus. Cure ergo tue sit monasterii fratres quo poteris egregiis moribus ac uita irreprehensibili exornare, ut profecto iuxta id quod . . . apostolicis  priuilegiis maluit inconcusse dotandos, desideret potius et anhelet inuiolabili celestis affluentie munere, diurnis sancte discipline precibus decorandos; sit profecto communis et sincera uita, sit sobria, communis sinceritas, ut quibus est mortuus mundus ac sepultus pro incentiua contentionis uitia minime sunites? qua incassum quis et frustra laborare cognoscitur, si superbie uitiorum auctrici colla submittere sentiat; sit excelsa inde humilitas, quia per hanc celesti artem celestium munerum possidere. Sit igitur ante oculos mentis et corporis traditionum regula paternarum, et unusquisque prelatus nouerit qualiter debeat imperare subditis, ne dum aspera et nec unicuique fratri aptissima ratione impleri usque ad complementum . . . Dei imperantes in discretione  subiecti sit, itaque moderata uiuacitas, sit sollicitudinis supereminens in fratribus strenuitas, ut dum regulariter omnes qui Deo integerrime conferuntur per obedientie lineam bene seruientes exhibeant temporalia, ad gaudia celestis patrie proueniant sempiterna. Et hec quidem que ad sollicitudinem pertinent dixisse sufficiant; ante omnia cum Redemptoris nostri misericordiam, cui ingemiscere redemptionem nostram exspectantem, enixius cum singultis et gemitibus exspectamus, ut ea que pietas flagitat, fragilitas humane conditionis sufficienter atque confidenter de sui auctoris suffragatione adimpleat. Bene ualete.

Datum III Id. Ianuarii, imperii dominis piissimi Aug. Eraclio anno 8, P. C. eiusdem anni 18, atque  Eraclio Constantino nouo filio ipsius an. 16, ind. I.



APPENDIX.





[DOCUMENTA uARIA.*]



I. DIFFLORATIO EX EPISTOLA SANCTI MAXIMI AD MARINUM PRESBYTERUM, APOLOGIAM INTER CAETERA PRO HONORIO FACIENTIS.


Honorium etiam Romanum papam non diffiteri reor naturaliter in Christo uoluntatum dualitatem, in epistola quam scripsit ad Sergium, eo quod unam dixerit uolantatem; sed potius confiteri, et hanc  fortassis etiam constabilire. Nam hoc non in reprobationem dixit humane Saluatoris et naturalis uoluntatis, sed quod nullatenus conceptionem eius, que fuit sine semine, uel incorruptam natiuitatem precesserit uoluntas carnis, uel cogitatio uitiosa. Sola namque uoluntas diuina atque paterna, per Filium unigenitum per semet operantem, propriam incarnationem sanctique Spiritus conuentionem hanc operata est; et quod hunc sensum sectetur hinc est manifestum  Cum enim dixisset quia propter ineffabilem unitatem humane ac diuine nature, et Deus dicitur pati, et humanitas de celo cum humanitate [Leg. diuinitate] descendisse, et hoc modo ostendisset eorum que naturaliter insunt utrique nature unius Christi et Dei Filii per commutationem summam redditionem, subinfert: Unde, inquiens, et unam uoluntatem fatemur Domini Iesu Christi, quomodo ait: Quia profecto a diuinitate assumpta est natura nostra, non culpa, id est, non a peccato, propemodum cum magno effatus Athanasio, qui hec contra Apollinarium impium scribit: Natus est ex muliere, de prima plasmatione hominis formam sibi erigens in ostentione carnis absque carnalibus uoluntatibus, et humanis cogitationibus in imagine nouitatis. uoluntas enim sola  diuinitatis est, quoniam natura tota diuinitatis est. Denique uerbi propter nos secundum carnem natiuitatis super nos progressio facta est. Non enim carnis uitiosa precessit uoluntas uel cogitatio, sicut in nobis aspicitur, propter generis desiderium, quod a deceptione primi parentis obtinuit, sed uoluntas diuinitatis sola per Filium, qui secundum beneplacitum Patris, et cooperationem Spiritus sancti, propriam, ut dixi, per se operatus est incorporationem, gerens in se et per se nouiter inuentum nature modum natiuitatis, et sine semine suam ipsius patrans conceptionem ex sancta Dei genitrice semperque uirgine Maria. Hac ergo ineffabili natiuitatis eius inspecta ratione, ille quidem uoluntatem solam in eo diuinitatis dixit, hic uero uoluntatem unam Domini  nostri Iesu Christi. Quia profecto, inquit, a diuinitate assumpta est natura nostra, non culpa, absque carnalibus uoluntatibus, et humanis cogitationibus, ut sacratissimus Athanasius ait. Non tamen perhibuit eum tanquam hominem, quia est quoque natura Deus, non habere humanam uoluntatem et naturalem, quemadmodum et diuinam atque paternam. Idipsum autem etiam in subsequentibus innuit, asserens: Sine peccato conceptus est de Spiritu sancto, et sancta immaculata semperque uirgine Dei genitrice Maria, et sine contagione ex ea secundum carnem natus est. Diuinam quoque Scripturam in laudem et uituperationem profert carnis memoriam facere; non aliam, absit, natura et substantia Domini  carnem quam nostram commonens intelligendam, qui etiam hanc sciebat assumptam ex nostra substantia, id est, ex congenite nobis semper uirginis et Dei matris sanctis uisceribus, sed alienam a uitio, et nullatenus legem preuaricationis habentem, sicut nos, in membris repugnantem spiritus legi. Non enim assumpta est, ait, a Saluatore caro a peccato corrupta, que repugnaret legi mentis eius. Cuius enim sementationem, que per peccatum efficitur, non precessit generationis lex, huius omnino nec in membris est, sed lex diuine iustitie ad imaginationem nobis ostensa, et eam quoque, que ex preuaricatione nature illata est, perfecte demolitur. uenit enim sine peccato querere et saluare quod perierat, id est, naturam humani generis que peccauerat. Alia  enim lex in membris eius, aut uoluntas diuersa uel aduersa non fuit in Saluatore. Hinc ostendit, non quod non habuerit humanam uoluntatem et naturalem , sed quod sicut homo neque secundum corpus per membra quamlibet habeat preter nature leges operationem; neque rursus secundum animam uoluntatis contrarium uel sine ratione motum, ueluti nos, quia et super legem natus est humane nature. Expressius autem et in subsequentibus comprobat, quod sermo sibi esset tantum, uitiatam et non naturalem a Saluatore disterminandi uoluntatem, et quod in naturali ac humana ad paternam ac diuinam coaptatur quidem, sed nullam haberet ad illam ex repugnatione diuersitatem. Normam autem dans nobis seipsum, quod  proprie suum erat, uoluntarie subiiciebat; commendabat uero paternum. Quatenus et nos imitati, quod nostrum est reprobato, quod diuinum est omni studio expleamus, dicens ita: Licet enim scriptum sit: Non ueni facere uoluntatem meam, sed eius qui misit me Patris , et, Non quod ego uolo, sed quod tu, Pater; non sunt hec diuerse uoluntatis, id est, contrarie ac repugnantis, sed dispensationis humanitatis assumpte, que sua compassibiliter fecit que nostra sunt. Ista enim propter nos dicebat, quibus dedit exemplum pietatis magister, ut sequamur uestigia eius, non suam unusquisque nostrum, sed Domini potius in omnibus preferat uoluntatem. Non ergo interemptionem, ut dixi, naturalis et humane uoluntatis, sed uitiose, ac eius que est extra naturam, facit;  et totum fateamur ab omni peccato Deum liberum esse, testatur, qui secundum nos propter nos incarnatus est. Et ut compendio dicam, per unam uoluntatem, solam eius secundum carnem natiuitatem eum diuinam precessisse uoluntatem indicare coniicio. Per id uero quod ait, non esse uoluntatis eius diuersitatem, contrarium uel repugnans quid non eum habere perhibet, sed conueniens et prorsus unitum ex toto. Unde cum nostram quidem naturam de diuinitatis uoluntate dicit assumptam, unius mentionem facit. Illud autem quod introducit: Non ueni facere uoluntatem meam, in medium uerbo preponit [F. leg. in medio uerbum proponit] omisso numero. Non sunt, inquit, hec diuerse uoluntatis, id est,  contrarie atque aduersatricis. Ex quo duas secundum naturam existere in Saluatore uoluntates manifeste colligitur. Si enim contrariam non habuit, naturalem habuit, tanquam homo. Quod enim non est contrarium naturale profecto est, et nemo contradicit. Nihil quippe in natura, uel in his que sunt secundum naturam, est omnino contrarium. Timor ergo est opinari, quod in eius proprie non est sermonibus scriptum, et moliti aduersarios proprie opinionis tanquam non bone ad uelamentum illius uiri litteras faciendum, secundum utrumque has preter illius intentionem falso referentes. Aduocatum quippe habet rationis sermonem omnem calumniatoris abigentem incursum. Et ego quidem sic se illius habere sensum existimo, ab omni suspicione purgatum.  Certiorem autem mihi hunc sanctissimus fecit presbyter, dominus uidelicet Anastasius abbas a seniori Roma reuersus, uir scilicet incomparabilis, uirtuteque diuina et prudentia uenustatus; qui asserens quod multum sermonem mouerit ad sacratissimos magne illius Ecclesie uiros, propter epistolam que ab eo fuerat ad Sergium scripta, percontans cuius rei gratia, uel qualiter in ea inserta fuerit una uoluntas, et inuenit hesitantes in hoc, et rationem reddentes. Insuper et eum qui hanc per iussionem eius Latinis dictauerit dictionibus, dominum uidelicet abbatem Ioannem sanctissimum symponum, affirmantem quod nullo modo mentionem in ea per numerum fecerit unius omnimodis uoluntatis, licet hoc nunc sit fictum ab his qui hanc in Grecam uocem  interpretati sunt; uerum nec quamlibet exinanitionem uel abolitionem naturalis secundum humanitatem Saluatoris uoluntatis, sed eius que nostra est, et reproba facta, perfectam deiectionem et interemptionem. Iuxta quod et in inuicem eorum que unius generis sunt efficitur bellum. Ostendere uolens ab omni esse peccato mundam assumptam carnem, secundum sacratissimorum eloquiorum et paternarum doctrinarum traditionem. Et apparet qualiter huiusmodi sermones concinentes sint cum his que modo sunt ab exiguitate mea recitata, et ueluti astipulatores facte pro Honorio defensionis. Ego, cum hec ille ratiocinando respondisset, miratus sum, oppido cognoscens subtilitatem ipsorum, et obstupui quodammodo super astutia eorum, qui pro uno frustra  omnia gerere impie audent, et uolunt, sicut eis ab olim moris, et nunc est, furtiuis et falsis narrationibus eos qui contra se magnanimiter agonizant, taliter, quin et absque omni ratione ad se ipsos attrahere, et sensum fraudare, qui se nullatenus sequitur. Necessario ergo et hoc cum didicissem, significaui tibi domino, honorabilis pater, quatenus per omnia munitus, habeas qualiter insequaris aduersariorum phalanges, uerboque indefesse iaciens, et fide potenter superans, gloriamque hinc Unigeniti in preconium habens, et diadema huius communionem per gratiam et unitatem.



II. DIFFLORATIO EX EPISTOLA SANCTI MAXIMI AD PETRUM ILLUSTREM. Pyrrhi et sancti Sophronii Hierosolymitani episcopi atque pape Honorii mentionem facit, ita post aliqua prosecutus.
(Mansi, Conc. Collect., t. X.]


uestris laudabilibus syllabis dignatus es significare indigno seruo tuo propter abbatem Pyrrhum. Et post pauca. Et futurum profecto esset ut hac forte pro causa ad redargutionem illius et omnium qui secundum illum impiam nouitatem sectantur indifferenter ad diuinitus conseruanda tua et famosissima uestigia properarem, quatenus scirent omnes qui secundum uos pietatis sunt amatores, illorum una cum omni prorsus inscitia, impietatis quoque superfluam abundantiam. Sed timui ne putarer extra sacra quidquam agere iura, preter uoluntatem hoc faciens  sanctissime sedis apostolicorum uirorum, qui uniuersam plenitudinem catholice Ecclesie bene ducunt, et ordinate secundum diuinam legem deducunt. Quoniam hac diuina uidelicet lege consistunt celestia et terrestria, et oportet ab ea nequaquam exorbitare, sed que sunt diuina secundum Deum agere illos qui sancte secundum uos uiuere proposuerint, quatenus et Deum gestorum habeant curatorem, et sine successu receptionem. Quoniam, famosissime domine, peior his est, quod et antea intimaui, etiam ab antiquis hereticis noua fides et expositio. Hanc enim multis quibus perdurauit annis in episcopatu ad manifestationem reprobe mentis sue , decessor quidem eius impie in utero aluit, iste uero magis impie genuit, et rursus posteriores horum in contemptum excolunt diuinitatis. Et paulo post: Et quod adhuc deterior illis est mos, et ueluti speciale omnium peruersorum hereticorum indicium, quia et sue ipsius impietatis obnoxios describunt innoxios. Sophronium quippe, qui prudenter diuina perdocuit et predicauit Ecclesie catholice dogmata, se in errorem mouisse hac illacque susurrant. Et post pauxillum: Diuinus enim Sophronius, ut ipsi testamini, laudabilissimi, in Afrorum regione mecum et cum omnibus peregrinis monachis moras agebat, cum ipsi peruersitates illas fabricarent aduersus omnes. Et post pusilla: Et erat quidem  domus omnium per diuinam concordiam et unanimitatem in unum Dei fauente gratia in uniuersitate, que sub sole consistit, pacifica et tranquilla fide munitis Ecclesiis. Hi uero qui horum inuidebant consonantie, ac in Christum Deum confessioni ueluti quamdam caliginosam nubem et stridentem uel grauem fluctum maris ac barbarorum, nemine hos mouente, quam solo demone turbationis amico, qui genus humanum ad simultatem concitauit, repente contra ueram Christianorum fidem nouam excogitauerunt ecthesin; deinde sententias pro ea et compositiones iniustas; dein actiones monumentorum; deinde synodos latrocinales, et concursus episcoporum non uoto conuenientium, sed uiolentia contractorum, non exhortatione properantium, sed ex fuga  barbarorum peregre proficiscentium; dein iussiones et minas huc atque illuc aduersus pios transmissas. Nam eum qui tunc imperabat, sophistice muneribus in seruitutem redigentes. Et post pauca: Ex proprio nomine uiro ecthesin producere persuaserunt. Paulo post: Fit autem horum inimicus pariter et defensor, an potius asserendum, fautor et accusator, horum publicans argumentum et innotescens quod ipse nequaquam ex se fuerit motus, sed ab illis coactus, impiissimam fecerit ecthesin in scriptis pro se ipso hec dicens, et rationem reddens Ioanni sancte memorie quondam pape senioris Rome. Et post pauxillum: Conuincunt autem seipsos quod isti ualde manifeste fortissimi hanc fecerint, et nullatenus ille Neque enim quodlibet super hoc habuit studium utpote  ad alia circumlatus. Post breuia: De quibus omnibus miseri nec sensus apostolice facti sunt sedis, et, quod est risu, imo, ut magis proprie dicamus, lamento dignissimum, utpote illorum demonstratiuum audacie, nec aduersus ipsam apostolicam sedem mentiri temere pigritati sunt; sed quasi illius effecti consilii, et ueluti quodam ab ea recepto decreto, in suis contextis pro impia ecthesi actionibus secum magnum Honorium acceperunt, sue presumptionis ostentationem ad alios facientes uiri in causa pietatis maximam eminentiam. Quis itaque, o famosissime, et qualis Sophronius hec et tam atrociter et per tantum temporis facere his falsiloquis persuasit? que hos non rogauit ecclesia? quis pius et orthodoxus non supplicauit antistes, cessare  illos a propria heresi clamando et obtestando? Siquidem ultima sua expirabat sacer Arcadius, et spiritum Deo tradebat, sed nec usque ad horam illam eos rogare cessauit. Et post pauca: Quid autem et diuinus Honorius, quid uero et post illum Seuerinus senex, quid denique et is qui post hunc exstitit, sacer Ioannes? Porro is qui nunc presidet beatissimus papa, omisit quidquam supplicationi conueniens? Nonne Oriens totus et Occidens lacrymas, lamenta, obsecrationes, deprecationes ex equo tam Deo per orationes, quam his per epistolas afferebant? Sed Deus quidem horum profecto beatorum uirorum fidem admisit, et pro ea uicissitudinem in secula conseruauit. Illi autem Domini contemnentes inducias, ad conuersionem hos benigne cohortantes, et horum  egregiorum facta per tot tempora supplicatione torpentes, sue nequaquam passi sunt celestem fidem preferre: Post aliqua: Diuinus ergo magnusque Sophronius tunc Alexandriam ueniens, mox ex prima lectione  lugubre quiddam et ingens uociferatus, fontes emittebat lacrymarum, illum feruide obsecrans, supplicans, expostulans, in pauimento ipsius uestigiis prouolutus, quo nichil horum super ambonem contra catholicam Dei Ecclesiam predicaret, quippe cum hec liquido impii essent Apollinarii dogmata. Et paulo post: Taliter uiri, o mihi pre omnibus reuerendum caput, diuina Deo perosis insultationibus et inuicem scenicis quodammodo illusionibus lacerabant, et sacratissimum  Sophronium tam miserabiliter lamentatum, utpote contritionem more cuiusdam secundi Ieremie catholice deflentem Ecclesie, tantumque diuinorum lapsum bene ualde et compatientissime dogmatum deplorantem, nullatenus consolati sunt. Et post nonnulla: Si enim Romana sedes non solum reprobum Pyrrhum, sed et male sentientem et male credentem non nescit, perspicuum profecto est quia omnis qui eos qui Pyrrhum reprobauerunt anathematizat, sedem Romanam, id est catholicam Ecclesiam anathematizat. Omitto enim dicere quia utique et seipsum, qui talis est, si duntaxat sedi Romane communicat, catholiceque Dei Ecclesie. Obsecro igitur, benedicte domine mi, precipere omnibus, ne Pyrrhum sanctissimum uel almificum nomine. Neque enim tale quid  sacra regula eum uocari permittit. A cuncta enim cecidit sanctitate, qui nimirum ab Ecclesia catholica sponte prosiliit. Non enim fas est illum ex quacunque laude cognominari, qui iam olim damnatus est et abiectus ab apostolica sede Romane urbis, ob externe sensum opinionis, donec ab ea recipiatur conuersus ad ipsam, imo ad Dominum nostrum per piam confessionem, et orthodoxam fidem, qua sanctificationem recipiat, sanctumque uocabulum. Itaque si uult hereticus neque esse, neque audiri, non isti aut illi satisfaciat, superfluum quippe hoc et irrationabile est, quia sicut uno contra eum scandalizato omnes scandalizati sunt, ita quoque uno satisfacto, omnes procul dubio satisfiunt. Festinet pro omnibus sedi Romane satisfacere. Hac enim satisfacta, communiter  ubique omnes pium hunc et orthodoxum predicabunt. Nam frustra solummodo loquitur, qui mihi similes suadendos ac subripiendos putat, et non satisfacit et implorat sanctissime Romanorum Ecclesie beatissimum papam, id est apostolicam sedem, que ab ipso incarnato Dei uerbo, sed et omnibus sanctis synodis, secundum sacros canones et terminos, uniuersarum que in toto terrarum orbe sunt sanctarum Dei Ecclesiarum in omnibus et per omnia percepit et habet imperium, auctoritatem et potestatem ligandi atque soluendi. Cum hoc enim ligat et soluit etiam in celo uerbum, quod celestibus uirtutibus principatur. Si enim alios quidem satisfaciendos ducit, et beatissimum Romanum papam nequaquam implorat, simile quiddam agit ei qui forte homicidii  uel alterius cuiusdam criminis redarguitur, et insontem se non ei qui secundum leges iudicandi iura sortitus est exhibere festinat, sed tantum inutiliter et sine lucro aliis et priuatis hominibus munditiam monstrare sui satagit actus, qui nullam habeant se soluendi a crimine potestatem. Quapropter, benedicte mi domine, adhuc magis extende preceptionem, que bene uobis et secundum placitum Dei uisa fuisse dignoscitur, quo nemini licentiam habeat iste quidquam loqui et obloqui dogmatis causa. Sed liquido discite uoluntatem huius abundantius inuestigantes, si uelit annuere penitus ueritati; et si hoc agere studuerit, et ad id secundum rationem accelerat, hortamini eum suggestionem conuenienter facere ad beatissimum papam Romanum, quatenus sic  per illius diuinam preceptionem regulariter que circa ipsum sunt et decentissime moderetur ad gloriam Dei, et uestre laudem sublimitatis.





III. OBSERuATIO PHILIPPI LABBE S. I.

Neque uero omittenda fuerat a collectore regio que initio collectaneorum a Sirmondo editorum prefationis loco posita est, Anastasii sedis apostolice bibliothecarii ad Ioannem diaconum urbis Romane epistola, qua non instituti solum operis rationem explicat, sed Honorii etiam pape defensionem continet aduersus sexte synodi censuram, qua perstrictus inter Monothelitas uidebatur, ut docet Sirmondus. Eam igitur rebus tum paulo ante premissis de Honorio, tum sequenti uolumine secuturis, omnino necessariam paucis accipe.





ANASTASII, SEDIS APOSTOLICAE BIBLIOTHECARII EPISTOLA AD IOANNEM DIACONUM.


Charissimo fratri Ioanni digno Christi Leuite Anastasius exiguus in Domino salutem.

Ecclesiasticam scripture ad multorum instructionem historiam indust ie tue promiseram ex Greco me tibi sermone quedam in Latinum uersurum eloquium. Dixeras enim, et summa ueritate docente perhibueras, ecclesiasticam te ordiri non posse tidenter historiam, nisi utriusque lingue quedam rerum gestarum conscripta series ad tuam notitiam deuenisset. Quapropter quia tante me imperitie recognosco, ut nec ipsius lingue mee, in qua natus sum, ne dixerim aliene, uim penetrare sufficiam, ac per hoc nunquam interpretandi quacunque ratione  conamen arripere presumpsissem, consentiens a magistris reprehendi, quam te a predicta torpore meo texenda historia remouere, satisfacere tibi ecce pro uiribus maturaui. Credens plane a te corrigendum quidquid meum distortum, poliendum quidquid repertum fuerit impolitum. Sane fateor, testimonium mihi perhibente conscientia, mallem hec et huiusmodi ab aliis fieri, non tam laborem fugiens quam imperitam undecunque scientiam meam, si tamen scientia, et non magis inscitia sit dicenda, non sciens, si salua pace fraternitatis tue, seu scribende a te historie proposito, hec omittere potuissem; qui profecto tanta luce sapientie rutilas, ut a me non quod necessarium, sed temerarium experiri saporem proposuisse uidearis. Itaque mihi, interueniente  obedientia, sata ab aliis rustica falce collegisse, et ad aream Latinitatis fideli humero transuexisse sufficiat, nil uidelicet addenti uel minuenti. Tuum autem erit, adiectis sententiis, ueluti quodam uentilabro iudicii, opus historie dilatare, et uerba nostra, que in ea inserenda decreueris, quasi quedam frumenta purgare. uerum nos sic et hec et alia interpretandi propositum sumpsimus, ut nec ab ipsa uerborum usquequaque circumstantia discessisse noscamur, nec pro posse a sensus ueritate decidisse uideatur. Porro nouissimorum temporum breuia quedam opuscula transtuli, quoniam priorum temporum gesta priores, imo maiores nostri transferentes, nos in huiusmodi opere preuenerunt, quemadmodum et longe prestantius transcenderunt. Igitur  post chronographiam tripartitam, quam te hortante transtulimus et alia quedam breuissima opuscula, que ad petitum diuersorum patrum et fratrum nostrorum interpretati sumus, ad manus nostras uenire contigit apologiam quarti Ioannis Romani pontificis pro Honorio papa a calumniatoribus impetito, quod unam Domini nostri Iesu Christi tantum scripserit uoluntatem. Que uidelicet apologia satis hunc, ut reor, excusabilem reddit, licet huic sexta sancta synodus quasi heretico anathema dixerit, et in Dei solius iam iudicio positum reprobationis telo confoderit, cum hereticus non ex erroris tantum deceptione, quantum ex electione non recta et contentiosa pertinacia generetur. Quis autem erit qui nobis  interim dicat utrum ipse pro certo dictauerit epistolam, de qua illum anathematizandi fomitem calumniatores susceperunt, cum et ex scriptoris uel indisciplinatione, uel in pontificem odio quid contingere tale potuerit? quamuis non ignoremus, docente sancto Maximo in epistola sua, quam Marino scripsit presbytero, sanctissimum hanc scripsisse Ioannem abbatem. Esto, et ipse dictator exstitit, quis hinc illum interrogauit? quis intentionem inuestigauit? quis hunc corrigere uoluit, et ille percontanti aut emendare conanti restitit, uel contentionibus seruiens resultauit? presertim cum in Euangelio illo quo dicitur: Nolite iudicare et non iudicabimini , et cetera, nichil aliud precipi magnis et iam magistris Ecclesie uidetur, nisi ut ea facta, que dubium  est quo animo fiant, in meliorem partem interpretemur. Sunt quippe quedam facta media, que ignoramus quo animo fiant, cum bono et malo fieri possint, de quibus temerarium est iudicare, maxime ut condemnemus. Denique duo sunt in quibus temerarium iudicium cauere debemus, cum incertum est quo animo quidquam factum sit, uel cum incertum est qualis futurus sit, qui nunc uel malus uel bonus apparet. Quantum autem temerarium sit iudicium precauendum, aperte Dominus indicat, qui de Sodomitis more nostro loquitur, dicens: Descendam, et uidebo utrum clamorem qui uenit ad me opere compleuerint, an non est ita, ut sciam . Et rursus per Moysen: Ne maledicas surdo, ait, nec coram ceco ponas offendiculum . Quod eisdem  pene uerbis Apostolus monet: Unusquisque, inquiens, nostrum pro se rationem reddet Deo. Non ergo amplius inuicem iudicemus, sed hoc iudicate magis, ne ponatis offendiculum fratri, uel scandalum . Quis autem magis surdus uel mutus dicendus est quam is cui, cum exanimis et dissolutus iacet in sepulcro, nec auris patet ad obiecta solemniter audiendum, nec os aperitur ad obiecta rationabiliter refellendum. uerum de huiusmodi iudiciis sufficiunt que uenerabilis Anastasius apostolice sedis presul ad Anastasium imperatorem scribens, sacre Scripture auctoritatis pondere grauida docet. Sed ne uideamur synodum accusare, uel temere reprehendere, licere nobis opinamur de illa sentire, que sanctos patres nostros de Chalcedonensi  magna synodo sensisse non ignoramus. Quorum unus, sanctus uidelicet papa Gregorius, usque ad pr lationem tantummodo canonum hanc suscipiendam fore signauit. Beatus autem eque papa Gelasius, in tomo de anathematis uinculo qualiter eadem synodus recipienda sit, luculentis exemplis et nonnullis diuinis testimoniis innuit, ubi horum circumstantiam tali deliberatione concludit. Hec, inquiens, et huiusmodi exempla nos edocent, et testimonia diuina confirmant, non omnia passim a quocunque dicta, uel ubicunque scripta indifferenter accipere, sed, retentis bonis, que noceant refutare. Nam et hanc quoque sanctam synodum canonica quedam capitula promulgasse, Grecorum scripta testantur, que tamen  pene omnia, que sedes apostolica non probauit, tota Latinitas reprobauit. Sed quid de hac sola dicimus, cum et secundam uniuersalem synodum, que primo Constantinopoli celebrata est, in causa primatus Ecclesiarum, sedes apostolica non admittat; quin et omnes synodos sic recipiendas decernat, ut Chalcedonensem synodum admittendam fore predictus Gelasius papa describat, pro fidei scilicet communione et ueritate catholica et apostolica, pro qua hanc fieri sedes apostolica delegauit, factamque firmauit? uerum, si omnia exaggerare uolumus que in Honorii pape excusationem colligere possumus, facilius charta nobis quam sermo deficiet, et interpretandi propositum ad dictationis profecto uertemus eloquium. Unum tamen dicemus, quod reticere procul dubio non debemus,  quia talis est dictus Honorius, qualis est et pronuntiatus; quod si talis non fuit, cui sit prefixa sententia, profecto non erit, quoniam sicut scriptum est: Homo uidet in facie, Deus autem in corde.

Sed ecce, dum prolixius prefatio ad te nostra dirigitur, ab interpretandi studio procul abscessimus, ostendere gestientes, quod in apostolice sedis petra, quantum ad fidem pertinet, nec etiam per Honorium inuentum sit unquam serpentis, id est uirulente secte, uestigium. Sume igitur iam memoratam Ioannis pape pro Honorio apologiam; sume etiam et pro eodem ipso apologiam ex epistola Maximi monachi, et reuera philosophi, Christique Dei nostri martyris, missa Marino presbytero, diffloratam. Ipse quippe beatissimus Maximus non solum in iam dicta,  sed et in ea quam scripsit ad abbatem Thalassium epistola, iam nominatum defendit Honorium. uerum etiam in epistola sua dogmatica, quam ad Petrum scripsit illustrem, magnum hunc et diuinum appellat. Ex qua scilicet epistola de eodem papa Honorio et Hierosolymitano Sophronio, de quo in translatis a nobis scriptis sepe memoriam fecimus, atque de Pyrrho Constantinopolitano heretico patriarcha, difflorata quedam atque translata en tibi afferimus.

Preterea, interpretati sumus ex epistola eiusdem sancti Maximi ad Marinum scripta presbyterum circumstantiam de Spiritus sancti processione, ubi frustra causari contra nos innuit Grecos, cum nos non causam uel principium Filium dicamus Spiritus sancti, ut autumant, sed unitatem substantie Patris  ac Filii non nescientes, sicut procedit ex Patre, ita eum procedere fateamur ex Filio, missionem nimirum processione intelligentes; pie interpretans, utriusque lingue gnaros ad pacem erudiens, dum scilicet et nos et Grecos edocet secundum quiddam procedere, et secundum quiddam non procedere Spiritum sanctum ex Filio, difficultatem exprimendi de alterius in alterius lingue proprietatem significans. Siquidem et huiusmodi pia interpretatione sanctus olim Athanasius Orientales et Occidentales super subsistentie uel persone nomine dissidentes uniuit, dum unum idemque utrosque corde credere,  sensuque retinere perdocuit, licet ob lingue uarietatem aliter atque aliter ore confiterentur, et importunis contentionibus deseuirent. Transtulimus etiam quasdam epistolas Theodori pape successoris predicti pape Ioannis, iuxta quod ordo poscebat, scriptas ad Paulum successorem Pyrrhi, et consecratores eius; quorum scilicet Ioannis ac Theodori eximiorum sedis apostolice presulum stylus epistolarum Latina redolet eloquentia; ex quo liquido constat non Grece illas, sed Latine fuisse dictatas. Unde notandum quod nonnulla que Latine fuerunt edita Latinitas funditus mole obliuionis obruta deplorasset, nisi ex Grecorum post fonte librorum hec hausta sitibundo pectore resumpsisset, sicut epistolam beati pape Felicis in Petrum sententiam proferentem Antiochenum  damnationis.

Quinimo sicut et ipsum quoque Clementem, quem Rufinus nostre lingue redditum, restitutum, et redeuntem ad Gaudentium scribens innuit, et quod Latine scriptus fuerit et amissus, rursusque receptus, signanter ostendit. Excerpsi nichilominus, et tibi ecce translatam presento, quamdam narrationis circumstantiam ex epistola sancti Maximi ad abbatem, quid Constantinopoli legati Romani gesserint, gratia incitande constantie in causa maxime pietatis, ad redargutionem pusillanimorum, et agnoscende potestatis apostolice sedis contra eos qui ab ipsa quid uiolenter extorquere nituntur. Porro ecce nichilominus exhibeo tibi exsilii gesta sancti pape Martini, que ad petitum uenerabilis Martini episcopi Narniensis  edideram, una cum Hypomnestico declarante breuiter gesta sanctorum Maximi philosophi, et utriusque Anastasii, necnon et Theodori, ac Euprepii et aliorum.



Iu. EPITAPHIUM HONORII PAPAE I. 

In apside  hec circumposita carmina leguntur musiuo opere exarata subtus imagines eodem opere textas, rudi  stylo:


Aurea concisis surgit pictura metallis,
   Et complexa simul clauditur ipsa dies.
Fontibus e nibeis credas, aurora, subire
   Correptas nubes, ruribus arua rigans.

 In eodem apsidis hemicyclo recta linea qui sequuntur positi sunt uersus:


uel qualem inter sidera lucem proferet irim
   Purpureusque pauo ipse colore nitens.
Qui potuit noctis uel lucis reddere finem,
   Martyrum e bustis hinc reppulit ille chaos.


Sursum uersa nutu quod cunctis cernitur uno,
   Presul Honorius hec uota dicata dedit.
uestibus et factis signantur illius ora,
   Lucet et aspectu lucida corda gerens.




ANNO DOMINI DCXXXuIII.
DAGOBERTUS I FRANCORUM REX.





NOTITIA HISTORICA IN DAGOBERTUM.




 I. Histoire de sa uie.


Un rgne d'abord dirig par la prudence, la modration, la iustice et l'quit, puis terni par un enchanement de dbauches excessiues, fait en deux mots le caractre de ce prince  . Il tait fils de Clotaire II et de Berthrude, et naquit uers l'an 603. Il apporta au monde d'excellentes qualits naturelles, beaucoup d'esprit, de douceur, d'humanit, et deuint un des princes les plus adroits, les mieux faits, les plus uigoareux de son sicle. Il n'auait pas encore uingt ans accompli, lorsqu'en 622 Clotaire l'tablit roi d'Austrasie, en lui donnant pour principaux conseillers l'illustre Pepin de Lauden, et saint Arnoul, uque de Metz  . Celui-ci prit un soin tout particulier de le former  l'art de rgner en roi trs-chrtien,  et y russit si heureusement, que Dagobert passait pour le prince le mieux instruit dans les connaissances conuenables  un souuerain, qu'on et encore uu entre les rois franais.

Tandis qu'il suiuit les conseils de ces deux sages ministres, et ceux de saint Cunibert de Cologne, qui succda  saint Arnoul, son rgne fut heureux et florissant, iusqu'au point que nul autre ne l'auait t dauantage  . Il deuint l'obiet de l'admiration, de l'estime et du respect des nat ons trangres, comme de ses propres suiets. Rien en effet n'tait plus charmant que de uoir un ieune prince auoir une attention extraordinaire, et prendre lui-mme un soin infatigable pour rendre la iustice. Ni les prsents, ni la considration des personnes n'auaient aucune force  sur son esprit. Il ne suiuait que ce qui tait selon l'ordre et l'quit.

Mais de si beaux commencements furent bientt horriblement ternis par une conduite pleine de dbauches  . Non seulement il quitta Gomatrude qu'il auait pouse, et prit  sa place Nantilde, une de ses filles d'honneur, mais il poussa encore l'amour des femmes iusqu'  cet excs, qu'il en auait trois  titre de reines tout  la fois, et grand nombre de concubines. A l'incontinence il ioignit l'auarice; et celle-ci lui fit prendre les biens de ses suiets, et  mme des glises pour remplir ses tresors. Ni les auis salutaires de saint Cunibert de Cologne, ni les remontrances pathtiques de saint Amand de Mestricht, ne furent capables d'arrter les passions de ce ieune prince.

Ce fut aprs la mort de Clotaire, son pre, en 628, qu'il commena  s'loigner de la iustice, en se uoyant matre de presque toute la France  . Il le fut entirement deux aus aprs,  la mort de Charibert, son frre, et d'un fils qu'il auait, nomm Childeric, qui le suiuit presque aussitt  . Malgr ses dbauches, Dagobert ne laissa pas de faire du bien  plusieurs glises, nommment  celles de uerdun, de Rbais, d'Aumont, d'Aninsole ou Saint-Calais, et surtout de Saint-Denis en France, dont il  est regard comme le fondateur  . Il eut soin aussi d'en pouruoir quelques autres de bons uques; et,  l'exemple du roi son pre, il se plaisait d'auoir  sa cour de saints personnages, comme saint Didier de Cahors, saint Eloi, saint Ouen, alors connu sous le nom de Dadon, saint uandregisile, et quelques autres  . Pour ses actions de ualeur, ce qu'il fit de plus remarquable fut de faire rentrer dans le deuoir les Gascons et les Bretons, qui en taient sortis  .

Ce monarque mourut d'une dyssenterie, le dixneuuime de ianuier 638, ou seulement 637, si l'anne ne commenait ds lors qu' Pques  . Il n'auait encore que trente-cinq  trente-six ans, et en auait rgn seize,  compter ds 622 que Clotaire l'auait tabli roi d'Austrasie, et dix depuis la mort  de son pre. Les annes du rgne de ce prince ont longtemps embarrass nos criuains dans leurs supputations; mais il n'y a plus de difficult, depuis que dom Mabillon a pris soin de l'claircir dans une dissertation faite exprs, et dans les autres endroits de ses crits cits  la marge.

Dagobert fut enterr dans l'glise de Saint-Denis, qu'il auait enrichie, et o il auait tabli la psalmodie perptuelle  . On y uoit encore son tombeau prs de l'autel du ct de l'Eptre: et l'on continue  y. faire tous les ans, au iour de sa mort, son anniuersaire  auec une pompe digne d'un roi. Du Chne nous a donn ses actes remplis de fables,  la suite desquels se lit son pitaphe, que nous ne rapporterons pas, parce qu'elle ne uaut gure mieux  . Il laissa deux fils, Sigebert et Clouis, qu'il auait tablis, de son uiuant, l'un roi d'Austrasie et l'autre de Neustrie  .



 II. Ses lois et autres monuments.

On a obseru ailleurs que les lois dont nous auons  rendre compte ici auaient t d'abord rdiges par les soins de Thierri I, roi des Franais, puis rectifies et augmentes par quelques-uns de ses successeurs; mais que ce fut Dagobert I, qui, aprs les auoir retouches, les publia en l'tat qu'elles se lisent auiourd'hui, tant dans les manuscrits que dans les  imprims  . Sur ce principe on conuient de les lui attribuer, comme lui appartenant plus lgitimement qu'aux autres rois ses prdcesseurs. Ces lois sont celles des Ripuaires ou Ripuariens, des Allemands et des Bauarois, tous anciens peuples qui habitaient uers le haut Rhin. On croit communment que Dagobert les publia uers l'an 630. Mais peut-tre serait-on mieux fond  auancer cette poque de quelques annes, et  la mettre au temps que ce prince gouuernait le royaume d'Austrasie, auant la mort de Clotaire, en y faisant rgner la iustice et l'quit.

1o La loi des Ripuaires est comprise en quatre-uingt-neuf titres, la plupart subdiuiss en plusieurs articles  . Elle a beaucoup de rapport auec la loi salique, dont on a parl en son lieu; mais elle retient  plus de choses des lois romaines, et le style en est beaucoup moins barbare, quoiqu'il s'y trouue encore plusieurs expressions qui se ressentent de l'ancienne rusticit de ces peuples. A cela prs elle tend, comme la loi salique,  rprimer le uol, le meurtre, le rapt, les autres crimes et iniures, en distinguant les hommes libres des serfs, les clercs des laiques;  rgler les peines des aux coupables, qu'on fait presque toutes consister en amendes pcuniaires ou compositions arbitraires;  prescrire aux iuges les deuoirs de leur charge, leur dfendant de receuoir aucun prsent, pour uiter d'tre corrompus; enfin  dterminer la manire de uider diuers diffrends entre les parties.

Nous auons une dition de cette loi faite sparment des deux suiuantes; et c' est la meilleure qui en  ait paru iusqu'ici  . On en est redeuable  M. Eccard, qui l'a publie auec la loi salique et quelques autres opuscules tant anciens que modernes, sur un manuscrit qu'il dit tre du IXe sicle, et uenir de la uille de Tours. Ce recueil parut en 1720  Francfort et  Leipsick en un uolume in-fol. L'diteur y a enrichi cette loi des Ripuaires de notes sauantes et curieuses.

2o La loi des Allemands contient quatre-uingt-dix-neuf titres, presque tous partags en plusieurs articles  ou chapitres  . Celle-ci s'tend beaucoup plus que la prcdente, sur ce qui regarde les cleres et les choses ecclsiastiques, et suppose les peuples pour qui elle est faite, plus polics que les Ripuaires. Elle entre dans un grand dtail des iniures faites  un uque,  un prtre,  un simple clerc,  un moine, et proportionne la peine suiuant la dignit de la personne offense. Ces peines au reste sont pcuniaires ou des compensations arbitraires, comme dans la loi des Ripuariens. Il n'y est parl de la peine de mort que pour le meurtre commis en la personne d'un duc. On n'a gure de lois qui dtaillent plus que celles-ci les diuers suiets de contestation entre les parties. Outre les quatre-uingt-dix-neuf titres que contient cette loi dans les premires ditions, M. Baluze a  trouu dans un ancien manuscrit de Reims, deux additions qui y ont t faites pour en mieux expliquer certains points, et les a fait imprimer  sa suite. L'une de ces additions comprend quarante-quatre articles auec quelques lacunes, et l'autre seulement trois.

3o La loi des Bauarois  n'a que uingt-un titres, et nanmoins elle est plus tendue que les prcdentes, parce que chaque titre contient plusieurs capitules, quelquefois iusqu' uingt, et chaque capitule plusieurs articles  . Elle est  peu prs dans le mme got que les autres, auec cette diffrence toutefois, qu'on y a insr plusieurs articles, qui font le suiet de diuers canons de conciles. Tels sont, entre autres, ceux qui regardent le droit des  asiles accord aux glises, les mariages incestueux, la sanctification du dimanche, l'habitation des prtres et des diacres auec des femmes. La peine porte contre celui qui tuerait un uque est tout  fait remarquable  . On lui fera une tunique de plomb suiuant sa taille, et il en paiera le poids en or, ou la ualeur sur ses biens. Que s'ils ne sont pas suffisants, il se liurera, lui, sa femme et ses enfants, au seruice de l'Eglise. En gnral ces lois, quoique remplies de mots barbares, sont importantes pour connatre le gnie et les usages des anciens peuples, pour qui elles furent dresses.

Nous en auons plusieurs ditions faites en diuers temps et en diffrents lieux. Elles se trouuent imprimes auec la loi salique, les lois des Bourguignons  et des Saxons, en un petit uolume in-16, qui est sans date et sans nom de lieu ni d'imprimeur  . On les a aussi recueillies dans le Code des lois anciennes, qui parut d'abord  Ble en 1557 en un uolume in-folio, puis  Francfort en mme uolume l'an 1613, par les soins de Frideric Lindenbrog  . Elles font encore partie d'un autre recueil d'anciennes lois, imprim in-16  Paris chez Iacques du Puy en 1573  . Dans toutes ces ditions la loi des Allemands tient le  premier raug, celle des Bauarois le second, et celle des Ripnaires y est la dernire. En 1677, M. Baluze les fit rimprimer  la tte des Capitulaires de nos rois, et les mit dans l'ordre suiuant lequel nous en auons rendu compte  . Le texte de ces lois dans cette dition est plus correct et plus entier que dans les prcdentes. Ds 1720 M. Eccard nous faisait esprer qu'il en donuerait une nouuelle des lois des Allemands et des Bauarois, comme il en donna alors une de celle des Ripuaires  . Il les auait mme di reuues sur d'anciens manuscrits, et enrichies de notes.

4o Outre quelques diplmes de Dagobert en faueur de plusieurs glises, mais qui sont de moindre consquence, on nous a conseru deux autres monuments  de ce prince, qui sont importants pour l'histoire  de saint Didier, uque de Cahors, et trs honorables  sa mmoire  . L'un est un manifeste ou lettres patentes pour notifier l'lection de ce prlat, et les motifs qui ont port le prince  y donner les mains. L'autre est une lettre  saint Sulpice de Bourges, pour l'engager  aller  Cahors consacrer le nouueau prlat, et y conuoquer les uques de sa prouince pour la crmonie. Ces deux pices sont en date du sixime des ides d'auril, l'an 8 du rgne de Dagobert, ce qui reuient au huitime iour d'auril 629 auant Pques; puisque ce prince commena  rgner auec son pre ds 622. La lettre est passe dans la Collection gnrale des conciles; et l'auteur de la uie de saint Didier a insr l'une et l'autre dans son ouurage  .





DAGOBERTI I FRANCORUM REGIS ECCLESIASTICAE PRAECEPTIONES.




I. Diploma Dagoberti I, quo abbatiam S. Mauricii, seu monasterium Thielogiense tradit Treuirensi S. Petri ecclesie [a 2Kb] .


In nomine sancte et indiuidue Trinitatis [b 1Kb] . Amen.  Dagobertus, diuina ordinante clementia, Francorum rex. Prudenti consideratione agitur, ut dispositionum, uel commutationum sanctarum memorie litterarum constitutio tradatur, quoniam per representationem scripti obliuionis nebula tollitur, et mala machinantium prauitas destruitur. Quapropter comperiat omnis sancte Dei Ecclesie fidelium, presentium scilicet et futurorum, solertia, quoniam uir apostolicus Pater noster, dominus Modoaldus, archiepiscopus Treuirensis [c 1Kb] , adiit culmen serenitatis nostre, supplicans ut quandam abbatiam sancti Mauritii  martyris, que uocatur monasterium Thielogiense, a nobis constructam, ac iuxta fluuium Sarre, in ducatu Austrie Mosellanice nuncupato constitutam, ad ecclesiam sancti Petri principis apostolorum, que constructa constat in ciuitate Treuerensi, ubi principalis  episcopatus sui sedes esse dignoscitur, ad honorem Dei sanctorumque eius ibidem quiescentium traderemus; statimque nos congrue eius suasioni uolentes ob reuerentiam sui gratanter satisfacere, decreuimus ita fieri. Dedimus quoque eandem abbatiam cum uniuersa integritate sua, ad prefate sedis ecclesiam, in beate memorie Chilperici regis, aui nostri, nec non Clotarii genitoris nostri, paternorumque nostrorum, uidelicet Chilperici et Clotarii, Christianissimorum regum, animeque nostre perpetuam commemorationem, cum ecclesiis, uineis,  campis, hominibus, uiis, quesitis et inquirendis, mobilibus et immobilibus, et cum uniuersis appenditiis et adiacentiis suis. Et prefatis ecclesiis, et Patri fratrum predicte celle sancti Mauritii super Sarre flumen constructe, protectorem, rectorem et aduocatum, illustrem dominum dominum Clodulphum, Austrie Mosellanice ducem [a 1Kb] , Arnulphi ducis filium, sanguine regio natum, constituimus. Hec itaque uniuersa per hoc presens nostre auctoritatis preceptum, ad sepe memoratam sedem eternaliter pertinenia donamus, tradimus, ea scilicet ratione, ut prefatus episcopus successoresque illius, similem perpetuis temporibus ex prelibata abbatia habeant potestatem, ueluti de ceteris eiusdem episcopatus causis, iuxta utilitatem ipsius ecclesie cuncta, prout illis placuerit,  secure disponere, quatenus rectores eiusdem sedis, cum omni clero eorum regimini subacto, tam pro nobis quam pro antedictis predecessoribus nostris, et protectore constituto, Dei misericordiam semper exorare delectet. Hec donationis nostre auctoritas, nullo unquam successore nostro irrumpente, solidissimam in Dei nomine per omnia mundi uoluentis secula obtineat stabilitatem; quam munimine nostro roboratam, manu nostra, cum duce Clodulpho, subtus eam firmauimus, quod et fecit Cunibertus, archiepiscopus Coloniensis [b 1Kb] , annulorum nostrorum impressionibus iussimus sigillari. Datum Kal. Maii, anno dominice Incarnationis DCXXII [c 1Kb] . Actum Metis, in palatio regali, in Dei nomine feliciter.

Dagobertus, Francorum rex. Cunibertus, archiepiscopus  Coloniensis. Clodulphus, Austrie Mosellanice dux.



II. Diploma Dagoberti I, quo res ecclesie B. Petri Treuirensis confirmat; cellam S. Hilarii, seu S. Maximini iubet in huius ecclesie iure permanere; et utrique aduocatum dat Arnulphum, Austrie Mosellanice ducem [d 1Kb] .

[In nomine Domini, amen [e 1Kb] .] Dagobertus, rex Francorum, illustribus [duci Austrie Mosellanice Arnulpho [f 1Kb] , ac ceteris] ducibus, comitibus, domesticis, uel omnibus agentibus tam ultra quam citra  Rhenum, Ligerim, Mosellam, tam absentibus quam presentibus. Illud ad augmentum uel stabilitatem regni nostri sine dubio in Dei nostri nomine credimus permanere, si sacerdotum petitionibus, uel ecclesiarum rectis postulationibus, id quod nostris auribus patefecerunt, perducamus ad effectum. Ideoque, uir apostolicus Pater noster Modoaldus, archiepiscopus Treuirensis, preceptum predecessorum nostrorum, anteriorum regum, parentum nostrorum, Sigiberti, Theodeberti, Theodorici, imo bone memorie ac recordationis Lotarii, gloriosi regis, genitoris nostri, eorum manibus roboratum, obtulit obtutibus nostris, in quo erat insertum, quod non solum idem genitor noster, uerum etiam prefati reges predecessores eius, uidelicet Francorum reges, quascunque res boni  ac sancti uiri, pro diuine contemplationis intuitu, ad partem sancti Petri Treuirensis ecclesie delegauerunt, suorumque auctoritatibus sigillorum confirmauerunt, quatenus eorum regnum superno auxilio tueretur, et postmodum in ethereo regno, cum Christo, fine beato gauderent. Pro rei firmitate idem prefatus presul Modoaldus deprecatus fuit sublimitatem nostram, ut, paternum ac predecessorum morem sequentes, huiuscemodi auctoritatis preceptum, ob amorem Dei et reuerentiam sancti Petri, de eisdem rebus fieri iuberemus. Cuius petitioni libenter assensum prebuimus, et hoc nostre auctoritatis preceptum erga ipsam ecclesiam, pro diuini cultus amore et anime nostre remedio, fieri decreuimus. Per quod precipimus ac iubemus omneis res, uel  facultates ad ecclesiam sancti Petri Treuerice urbis pertinentes, scilicet cellam sancti Hylarii, que modo appellatur cella sancti Maximini, que est in predio sancti Petri constructa [g 1Kb] , castella, uicos, uillas, uineas, syluas, homines, uel quicquid, largiente clementia diuina, deinceps ad eam augmentandam ecclesiam, circa Rhenum, Ligerim, [uel Moselle] [h 1Kb] fluuium in regno nostro insistentia, omnia super iure et potestate sancti Petri Treuerensis ecclesie, eiusque pontificis perpetualiter mancipatura permanere. [Pro qua re melius obseruanda, ac ut prefatarum ecclesiarum  res prospere seruentur, uidelicet beati Petri ac beati Maximini, ne deinceps a grassatoribus quidquam molestie inferatur, prefate ecclesie beati Petri Treuerice urbis, et fratribus antedicte celle beati Hylarii, que modo appellatur cella sancti Maximini, que est in predio sancti Petri constructa, protectorem, rectorem et aduocatum damus illustrem dominum, dominum Arnulphum, sanguine regio natum, parentem nostrum ac instructorem, Austrie Mosellanice ducem, cui hec omnia fideliter obseruare precipimus [a 1Kb] .] Propterea pari modo statuimus ut nullus ex [ducibus], publicis iudicibus, uel aliquis ex iudiciaria potestate, in monasterio, circa ecclesias, cellas, uicos, agros, homines, uel loca alia [b 1Kb] , impedimenta ponat, sed liceat memorato presuli suisque  successoribus omnia prefata in integrum perpetuo tempore, pro remedio anime nostre seu parentum nostrorum, sicut in precepto genitoris nostri piissimi continetur, quieto ordine possidere et nostro fideliter parere imperio [ac nostri domini Arnulphi] [c 1Kb] . Sed ut hoc nostre auctoritatis preceptum pleniorem in Dei nomine obtineat uigorem, et a fidelibus sancte Dei Ecclesie matris, uidelicet presentibus et futuris temporibus, uerius credatur, et diligentius a successoribus nostris conseruetur, illud propria manu, [cum principibus nostris [d 1Kb] ,] subterfirmauimus, [et annulorum nostrorum impressionibus] signari iussimus. [Data Iu Kal. Augusti, anno ab incarnato Domino DCXXIII [e 1Kb] .]

Dagobertus, rex Francorum. Cunibertus, archiepiscopus  Coloniensis. Atto, episcopus Metensis. Principius, episcopus Spirensis [f 1Kb] . [Arnulphus, dux Austrie Mosellanice.] Pipinus, maiordomus, [dux Hasbanie] [g 1Kb] .



III. Diploma Dagoberti I, quo res ecclesie B. Petri Treuirensis confirmat; cellam B. Eucarii, seu S. Mathie iubet in huius ecclesie iure permanere, et utrique aduocatum dat Arnulfum, Austrie Mosellanice ducem [h 2Kb] .


In nomine Patris et Filii et Spiritus sancti. Amen. Dagobertus, diuina fauente et ordinante prouidentia, rex Francorum. Expedit cuilibet auctoritati persone, tum maxime primatibus, regiis, humilibus ac moderatis, sub religione degentium precibus obtemperare, et eorum quietem et pacem pro facultate fouere, et post munire. Igitur nouerit omnium fidelium nostrorum tam presentium quam futurorum sagacitas, quod uir uenerabilis et apostolicus Pater noster dominus Modoaldus, sancte Treuirens. Ecclesie archiepiscopus, nostris obtulit obtutibus preceptum anteriorum regum Francorum, in quo erat insertum, quod predecessores, reges uidelicet Francorum, omnes  res quascunque boni et sancti uiri, pro diuine contemplationis intuitu, ad partem sancti Petri Treuerensis ecclesie delegauerunt, suorum decretorum auctoritatibus confirmauerunt, et duces probos in protectores et aduocatos dederunt, quatenus eorum regnum superno auxilio tueretur, et postmodum, cum Christo rege regum, regnarent in celis. Pro rei ueritate et firmitate prefatus presul Modoaldus postulauit celsitudinem nostram, ut, paternum ac predecessorum regum mores sequentes, huiuscemodi auctoritatis preceptum, ob amorem Dei et reuerentiam sancti Petri, de eisdem rebus fieri iuberemus, ac eis protectorem, seu aduocatum, daremus. Cui petitioni libenter consensum prebuimus, et hoc nostre auctoritatis et protectionis preceptum erga ipsam ecclesiam,  pro diuini cultus amore et anime nostre remedio fieri decreuimus. Per quod precipimus atque iubemus omnes facultates uel res ad ecclesiam sancti Petri Treuerice urbis pertinentes, scilicet, cellam sancti Eucarii, que modo appellatur cella sancti Mathie apostoli, que est in territorio sancti Petri, principis apostolorum, constructa, castella, uicos, uillas, uineas, syluas, homines, uel queque, largiente  clementia diuina deinceps ad augmentandam eandem ecclesiam, circa Rhenum, Ligerim, uel Mosellam fluuios in regno nostro insistentia, omnia super iure et potestate sancti Petri Treuerensis ecclesie, eiusque pontificis, perpetualiter mancipatura permanere [a 1Kb] . Pro qua re melius obseruanda, ac ut prefatarum ecclesiarum res prospere seruentur, uidelicet ne beati Petri et beati Eucarii ecclesiis deinceps a grassatoribus quidquam molestie inferatur, prefate ecclesie beati Petri Treuerice urbis, et fratribus antedicte celle beati Eucarii, que modo appellatur cella sancti Mathie apostoli, que est in predio sancti Petri constructa, protectorem, rectorem et aduocatum damus illustrem dominum dominum Arnulphum, sanguine regio natum, ac instructorem  nostrum, Austrie Mosellanice ducem, cui hec omnia fideliter obseruare precipimus. Preterea pari modo statuimus ut nullus ex ducibus, publicis iudicibus, uel aliquis ex iudiciaria potestate, in monasterio, circa ecclesias, cellas, uicos, agros, homines, uel loca alia, impedimenta ponat, sed liceat memorato presuli suisque successoribus, omnia prefata in integrum, tempore perpetuo, pro remedio anime nostre, seu parentum nostrorum, sicut in precepto piissimorum antecessorum nostrorum continetur, quieto ordine possidere, et nostro fideliter parere imperio ac domini Arnulphi. Sed, ut hoc itaque nostre auctoritatis preceptum pleniorem in Dei nomine obtineat uigorem, et a fidelibus sancte Dei Ecclesie, nostris uidelicet presentibus  et futuris temporibus uerius credatur, et diligentius a successoribus nostris obseruetur, illud propria manu, cum principibus nostris, subterfirmauimus, et annulorum nostrorum impressionibus signari iussimus. Data III idus Nouembris, anno ab incarnato Domino DCXXIII.

Dagobertus, rex Francorum. Cunibertus, archiepiscopus Coloniensis. Atto, episcopus Metensis. Pipinus, episcopus Spirensis. Arnulphus, dux Austrie Mosellanice. Pipinus, dux Hasbanie, maiordomus.



Iu. Diploma Dagoberti I, regis Francorum, quo basilice Wormatiensi tradit res iuris sui in pago Laudenburgensi; et eiusdem possessiones confirmat, cum immunitatibus .

 Dagobertus , rex Francorum. Cunctos nosse uolumus, qualiter nos de remedio anime nostre et de futura retributione cogitantes, omnino proposuimus in animo  nostro, ecclesias Dei de allodiis nostris coheredes facere, et loca sanctorum  augmentare. De hoc tulimus bonum consilium procerum nostrorum, Pippini, qui est maiordomus, Arnolfi, Metensis episcopi, Huniberti, Coloniensis archiepiscopi , et inde misericordiam Domini consequi, et eius sanctorum suffragia promereri confidimus [b 1Kb] . Ideo omnes Dei fideles et nostri, presentes et futuri, recognoscite  qualiter omnes  res iuris nostri in pago Laudemburgensi , et quidquid ad nostram urbem [c 1Kb] ambulare uisum est, et omne quod ad fiscum nostrum hactenus pertinebat, excepto stipe et comitatu, ex eo nichil  dimittentes, tradimus totum ex integro, magnum et paruum, ad basilicam sancti Petri  apostoli,  que est in Wormacia ciuitate constructa,  cui preest dominus  uir apostolicus Amandus. Hoc est quod tradimus: ciuitatem nostram Laudemburg (Lobedunburg, palatium nostrum , edificia, mancipia, uineas, terras cultas et incultas, agros, prata, campos, omne  syluaticum in syluis Otenwalt, cum omni utensilitate in omni pago Laudemburgensi , et undique in intraha  [d 1Kb] in pascuis, materiamina, aquas aquarumue decursus, piscationibus, quesitis et inquirendis, omne  theloneum, mercatum, et quidquid dici aut nominari potest, sicut prius ad nostrum usum [e 1Kb] ambulare uidebatur, sic inantea ad prescriptam basilicam, pro eterne mercedis augmento possidendum donauimus, et sub integra communitate  omnia ad eandem  basilicam pertinentia preceptione nostra a nouo confirmamus, sicuti  priori anno communitatis  tuitionem dedimus omnes  uillas, facultates seu abbatias, et quidquid ad ipsam ciuitatem Wormatiam aspicere uidetur, ut nullus iudex publicus, nec  causas audiendo, nec freda exigendo, nec homines ipsius ecclesie, tam ingenuos quam et seruientes distringendo, nullum impedimentum audeat  facere, nisi pro parte  ipsius ecclesie, uel ipse pontifex Amandus aut successores hoc habent  concessum atque indultum, quieto ordine possidere atque dominari , quod partibus fisci nostri fuit consuetudo reddendi. Et, ut hec authoritas firmior sit, manu nostra subscriptionibus subditis illam decreuimus  roborare. Dagobertus , rex Francorum. Godefridus  recognouit. Datum  sub die ii  Kalend. Octobris, anno regni nostri uI [f 1Kb] . Actum Moguntie palatio nostro, feliciter satis.



u. Diploma Dagoberti I, regis Francorum, quo confirmat partitionem bonorum inter Ursinum et germanum eius Beppolenum [a 2Kb] .


Dagobercthus rex Franc. uir inluster.

Quotienscumque petitionebus fedilium personarum, in quo nostris fuerint patefacti, eas per singola libenter uolumus obaudire, et effectui in Dei nomine mancipari. Adque ideo, uir inluster et fedelis, Deo propicio, noster Ursinus [b 1Kb] clementie regni nostri petiit, ut de id quod una cum germano suo Beppoleno in diuisionis paginam, tam ex successione geneturi suo Chrodoleno, quam germano suo Chaimedes quondam, loca quorum uocabola sunt, Ferrarias, Leubaredo uillare et Eudoncouilla, seu reliqua facultatem,  uel uillas illas quod in Roteneco de alode materna per pactionis titulum ad eodem nuscuntur peruenisse: hoc est, cum terris, edificiis, mancipiis, uiniis, siluis, pratis, pascuis, aquis aquarumue decursebus, mouilebus et immouilebus, uel reliquis rebus seu adiacentiis ad . . , . [trium aut quatuor litterarum spatium] pertenentibus, ut dictum est, ad parte sua peruenisset, et hoc ad presens ricto ordine essent domenati. Unde et pactione pleniore loca, uel de reliquas res, mano prefato germano suo Beppoleno subscripta, uel bonorum roboracion. . . . [desunt circiter syllabe quatuor] [c 1Kb] se pre manebus habere adfirmat, idemque et uindicionis, quod ab aliquibus homenebus in suprascripta loca porciones alequas uisus est con. . . rasse [Sic in tab. eri incisa.  Mabillonius legit comparasse] pre manebus, habere adfirmat: petiit predictus uir ut nostram ex hoc circa ipsum plinius deberit confirmari preceptio. Cuius postolacione pro rei tucius firmitatem noluemus denegari, precepientis enim ut quidquid ei  constat equo ordene. . . [spatium unius littere] in dicta loca uel reliquas res ad parte sua per inspecta pactione econtra supradicto germano suo iusti in diuisione percipisse, et quod per ipsas uindicionis in prefata loca possedire dinuscetur, ut ad presens ricto tramete possedire uidetur, nostram in Dei nomen generaliter auctoretatem firmatur, et ipsi hoc teneat [spatium quatuor syllabarum] . . . ndat et suisque posteris perpetualiter ad possedendum relinquat. Et ut hec auctoretas perpetuis temporebus firma stabeletate debeat perdurare, manus nostre subscriptionebus subter eam decreuimus roborare [d 1Kb] .

Burgundofaro [e 1Kb] optol. Dagobercthus rex subs.



uI. Preceptum Dagoberti I, regis Francorum, quo iubet ut Desiderius episcopatum Caturcensem suscipiat [f 2Kb] .


Dagobertus, rex Francorum, episcopis et ducibus cunctoque populo Galliarum finibus constituto. Condecet clementie principatus nostri [uox nostri deest apud Labb.], sagaci indagatione prosequere et peruigili cura tractare, ut electio uel dispositio nostra, Dei in omnibus uoluntati debeat concordare, et dum nobis regiones et regna in potestate ad regendum, largiente Domino, noscuntur esse conate, illis committantur priuilegia dignitatum, quos uita laudabilis et morum probitas uel generositatis nobilitas attollat. Et quoniam uirum illustrem Desiderium, thesaurarium nostrum, cognouimus religionis obseruantiam ab ipso pueritie sue tempore in omnibus custodire,  et sub habitu seculari Christi militem gerere, ac mores angelicos et sacerdotalem conuersationem habere, ut non solum in contiguis, sed etiam in longinquis regionibus fama bonitatis eius euulgata crebrescat, ideo credimus eum merito ad sacerdotium  prouehere, quem, sicut diximus, ornatis moribus, uidemus iugiter ad celestem patriam anhelare; et dum ciuium abbatumque Cadurcorum consensus hoc omnimodis exposcit ut eum episcopum habeant, et nostra deuotio similiter consentit, absque dubio credimus nutu Dei id fieri, ut dum satis nobis est in palatio nostro necessarius, ipsi nobis quodammodo uiolentiam inferamus, et eum ab editibus propriis profectui publico [Labb., ut eum ab edibus nostris profectui uestro] procuremus. Sed dum nobis, sicut diximus, eum ab editibus nostris auferimus, quibus regiones et regna a Deo sunt commissa, quamuis nobis inferamus dispendium, tales debemus procurare pastores, qui secundum Deum et iuxta apostolica dicta plebes sibi ac nobis [Melius apud Labb., a nobis]  commissas debeant regere, unde nobis merces amplior possit adcrescere. Quamobrem, iuxta ciuium petitionem, nostram quoque concordantem in omnibus uoluntatem, decernimus ac iubemus, ut, adiuuante Domino, adclamante laudem ipsius clero uel populo, uir illustris et uerus Dei cultor Desiderius pontifex in urbe Cadurca debeat consecrari, et nostra ciuiumque uoluntas, quod decreuit in omnibus in Dei nomine perficiatur, et pontificali benedictione sublimetur, dummodo, Christo propitio, uera hac religione profitemur, quod uita et conuersatio eius digna et probata ab uniuersis habetur, in tantum ut pro nobis et pro uniuersis ordinibus Ecclesie debeat exorare, et acceptabiles Deo hostias studeat offerre, quia ex hoc uitam nobis longiori euo, auctore Domino,  credimus propagandam, si ille in sacerdotio elegitur et sublimatur, qui pro nobis uel pro uobis, sibique commissis, securus ante tribunal Christi preces  offerat, et in futuro iudicio, ut culpas excuset precator [Labb., peccatorum] assistat. Qua de re, presenti auctoritate decernimus ut sepedictus Desiderius episcopatum in Cadurca urbe presentaliter suscipiat, et, Christo propitio, eius temporibus teneat. Et ut hec deliberatio nostre uoluntatis firmior habeatur, manus nostre subscriptione subter eam decreuimus roborare. Chrodobertus obtulit. Dagobertus rex subscripsit. Data sub die uI Idus Aprilis [Labb. sub die Idus Aprilis] [a 1Kb] , anno octauo [b 2Kb] Dagoberti regis.



uII. Diploma Dagoberti I, regis Francorum, quo Mercatum sancti Dionysii instituit [c 2Kb] .

Dagobertus, rex Francorum, uir illuster, Leuthone, uulfione, Raucone comitibus, et omnibus agentibus nostris,  uicariis, centenariis et ceteris ministris reipublice nostre. Cognoscat solicitudo et prudentia uestra qualiter uoluimus et constituimus in honore domni et gloriosi patroni nostri Dionysii, mercatum construendo ad missa ipsa que euenit septimo Idus Octobris, semel in anno, de omnes negotiantes in regno nostro consistentes, uel de ultra mare uenientes, in illa strada que uadit ad Parisius ciuitate, in loco qui dicitur Pasellus sancti Martini. Et sciatis nostri missi ex hoc mercato et omnes ciuitates in regno nostro, maxime ad Rothomo porto et Wicus porto qui ueniunt de ultra mare, pro uina et melle, uel garantia emendum; et isto et altero anno, seu ante, sit ipse theloneus indultus usque ad tertium annum. Et inde in postea, de unaquaque quarrada  de melle persoluant partibus sancti Dionysii solidos duos; et unaquaque quarrada de garantia similiter solidos duos; et illi Saxones et uicarii [d 1Kb] , et Rothomenses,  et ceteri pagenses de alias ciuitates, persoluant de illos nauigios, de unaquaque quarrada, denarios duodecim, et uultaticos et passionaticos, per omnes successiones et generationes illorum, secundum antiquam consuetudinem. Iubemus etiam ut ipse mercadus per quatuor septimanas extendatur, ut illi negotiatores de Longobardia, siue Hyspanica, et de Prouencia, ac de alias regiones, illuc aduenire possent. Et uolumus atque expresse precipimus ut nullus negociator in propago Parisiaco audeat negociare, nisi in illo mercado quem in honore sancti Dionysii constituimus uel ordinamus; et si quislibet hoc fecerit, bannum nostrum pro hoc persoluat, ad partem sancti Dionysii. Precipimus denique et expresse uobis mandamus, et omnes agentes  seu iuniores uel successores uestros [a 1Kb] presentes et uenturos, ut nullo unquam impedimento pars sancti Dionysii de ipso mercado habeat ex parte nostra et uestra, neque intra ipsa ciuitate Parisius, neque ad foras in ipso pago de ipsos theloneos, uel nauigios, portaticos, pontaticos, riuaticos, rotaticos, uultaticos, themonaticos, chespetaticos, pulueraticos, foraticos, mestaticos, laudaticos, saumaticos, salutaticos, omnia et ex omnibus, quicquid ad partem nostram uel fisco publico, de ipso mercado ex ipsa mercimonia exactare potuerit, pars sancti Dionysii uel sui agentes imperpetuo habeant per hanc nostram indulgentiam et auctoritatem. Et ut hec nostra preceptio ad ipso sancto loco nostris et futuris temporibus firmior habeatur, manus nostre subscriptionibus  eam subter decreuimus roborare, et de anulo nostro sigillare iussimus. Dagobertus [b 1Kb] rex subscripsi. Dado obtulit. Datum sub die III Kal. Augusti, anno secundo regni Dagoberti [c 2Kb] , Compendio, feliciter in Dei nomine. Amen.



uIII. Diploma Dagoberti I, Francorum regis, quo iabet a Sigiberto, patruele suo, Othoni restitui arcem in Alpibus sitam [d 1Kb] , .


Anno salutis sexcentesimo trigesimo, Lothario secundo Galliarum rege octauo, genitore nostro, defectionis imperii occidentalis centesimo quinquagesimo nono, Heraclo Orientali imperatore decimo nono, Honorioque Romano pontifice sexagesimo nono, die quarto mensis Maii. Nos Dagobertus magnus, Austrasie Burgudionumque rex, ex precibus matris nostre Berentrude, Francorum regine, uisis tamen prius tabulis antiquissimis a Romanis imperatoribus confectis, fidelitate semper conseruata, nec non nobilissimi sanguinis patricii Fabia gente orti prospecta origine, restituimus, damus et confirmamus  arcem in Alpibus Curiensibus Rhetie sitam in Preualia, que appellatur Castrum-Altum uici Preuani, cum omnibus censibus et iuribus ad eam pertinentibus, etiam cum decimis a Iulio monte usque Oscelam oppidum lacus Larii dicte Preualie, strenuo equestris ordinis Othoni a prepositis nostro militum profectori contra Arioualdum, Longobardorum regem decimum sextum. Ita tibi, Sigeberto, dilecto patruele nostro, Alemanie primo duci, iubemus, mandamus et sic uolumus ut restituas supradictam arcem supranominato Othoni nostro a prepositis, cum omnibus rebus que pertinebant ad ipsam, cum fuerit ei direpta, et eum constitues uasallum omnium rerum ante a maioribus retentarum. In quorum, etc. Datum  in arce nostra Isenburg.



IX. Indiculus Dagoberti I, Francorum regis, ut consecratio Desiderii in episcopum Caturcensem, in solemnitate Pasche fiat [e 1Kb] .

Domino sancto et apostolico domno meo Patri  Sulpitio Pape, Dagobertus rex. Dum et uestre sanctitati bene credimus esse compertum, qualiter fidelis noster uir illustris , Desiderius, thesaurarius noster , nobis ex adolescentie sue tempore fideliter deseruiuit, et nos deuotissimam ac monasticam conuersationem eius habemus bene compertam; ideo nos cognoscite taliter decreuisse, ut in ciuitate Caturca, ubi germanus eius, domnus Rusticus, episcopus preiuit, in locum ipsius honorem episcopatus in Dei nomine debeat accipere, quia, diuina inspirante potentia, talis nostra deuotio manet, ut eos quos moribus ornatos et sanctis operibus deditos perspicimus, sicut est iste fidelissimus Dei et noster Desiderius, hos ad episcopale culmen prouehere debeamus;  quia sic decet regiam celsitudinem ut quos cognoscit in Dei timore conuersari, et fidem catholicam integre custodire, uel euangelica precepta omnimodis obseruare, ad tale officium studeat promouere. Proinde dum uos arcem metropolitani scimus tenere , presentes apices, cum debito salutationis officio, almitati uestre studuimus destinare, petentes ut ad eum benedicendum properare debeatis, et litteras ad comprouinciales fratres uestros dirigatis, ut et illi adesse debeant, ut canonice et iuxta apostolicam  institutionem, sub nostri [b 1Kb] presentia, in sancta paschali solemnitate, pontificali benedictione debeat confirmari . Illud etiam ante omnia supplicamus, ut nos in sanctis ac Deo placitis orationibus uestris Domino commendetis, et ad explendum quod uobis iniungimus negotium nullam moram faciatis. Quem indiculum [c 3Kb] manus nostre subscriptione, ut mos est, decreuimus roborare. Dagobertus rex subscripsit



X. Diploma Dagoberti I, regis Francorum, de multis ecclesiis a se in honorem sancti Dionysii constructis, et principali Dionysii ecclesie subditis [d 1Kb] .

 Dagobertus, Dei gratia rex Francorum, uir illustris, archiepiscopis, episcopis, actuariis. Non immemores beneficiorum, que summi regis largitio meritis beatissimi Dionysii specialis patroni et protectoris nostri contulit, pre oculis quoque habentes humane fragilitatis conditionem, imo corde et mente gerentes precordialem erga eundem beatum Dionysium amorem, eiusque amoris debitam executionem inter plurima que contulimus ecclesie ipsius in qua sepeliri optamus, multas in regno nostro ecclesias construximus, quas in honore et nomine ipsius  dedicatas, principali ecclesie ipsius subiici fecimus. Quarum unam apud castrum De in confinio Pictauensi et in diocesi Andegauensi sitam edificauimus, et nomini eiusdem beatissimi martyris consecratam, predicte principali ecclesie ipsius subdidimus, cum aliis duabus ecclesiis infra idem castrum constructis, una in honore sancti Baptiste Ioannis, altera uero in ueneratione beati Leodegarii, duas quoque uillas in eadem diocesi Andegauensi sitas, Sisiacum uidelicet et Albiniacum, cum duabus ecclesiis in eisdem uillis constructis, et in honore et in memoria prefati martyris precellentissimi dedicatas. Concessimus quoque beato Dionysio quidquid eisdem quinque ecclesiis adiacet cum omnium reditu cunctarum rerum; unde hoc nostre altitudinis preceptum fieri  et predicto sancto Dionysio fratribusque ibidem Domino seruientibus dari iussimus, quatinus iam dictas ecclesias perpetualiter teneant atque possideant absque ullius contradictione. Et ut omnia immutabiliter per omnia tempora conseruentur, manu propria presentem nostram auctoritatem superfirmauimus, et annulo nostro insigniri iussimus. Dagoberti gloriosissimi regis, Ludouici filii Dagoberti, Arnulphi Mercensis episcopi, Nomomensis episcopi peritissimi Aurifalo. Data per manum Dadonis regie dignitatis cancellarii. Actum Parisius feliciter in Dei nomine. Data Iu Idus Aprilis, indictione XII, anno Iu [a 1Kb] , regnante Dagoberto rege.



XI. Diploma Dagoberti I, regis Francorum, quo ius asyli confert monasterio S. Dionysii [b 2Kb] .


Dagobertus, rex Francorum, uir illuster. Omnibus episcopis, abbatebus, comitebus, centenariis, uicariis, et ceteris agentibus nostris. Quicquid de utilitate sancte Dei Ecclesie, et honestate in presente ordenamus, et ad effectum perducemus, hoc nobis ualde necessarium esse contra uisibiles et inuisibiles hostes confidemus. Ideoque nos in Dei nomine palacio nostro Clepiaco in synodo generali resedentes pertractauimus, una cum uenerauilibus episcopis, abbatebus, comitebus, et ceteris fidelibus nostris, qualiter honor et laus ecclesie beatorum marterum, uidelicet peculiaris patroni nostri domni Dionysii,  sociorum eius Rustici et Eleutherii, haberetur et obseruaretur; id est, ut quisquis fugiteuorum pro quolibet scelere ad prefatam baselicam beatorum marterum fugiens, Tricenam pontem aduenerit, uel ex parte Parisius ueniens, Montem-Marterum preterierit, siue de palacio nostro egrediens publicam uiam que pergit ad Luueram transierit, sicut nos Deus liberauit per ipsos sanctos marteres de manibus inimicorum nostrorum, et furore domini genitoris nostri, ita omnes quicumque iui confugerint liuerentur et saluentur. Si autem Deus omnipotens per intercessionem ipsorum sanctorum, brutum animal, uidelicet ceruum, [c 1Kb] manifeste inibi in ipso sacro loco liuerauit, multo magis dignum est homines rationauiles, quocumque delicto facinoris, siue  contra nos uel succedentes reges Francorum, uel contra quemlibet alium fidelem sancte Dei Ecclesie aliquod crimen commiserint, relaxentur et liuerentur. Contestamur namque et obtestamus omnes successores nostros reges siue principes, per sanctam et indiuiduam Trinitatem, et per aduentum iusti Iudicis ut honor et reuerentia sancte matris ecclesie, ubi domnus et patronus noster sanctissimus Dionysius requiescit, in omnibus conseruetur, sicut Rome ecclesia beatorum apostolorum Petri et Pauli per priuilegium Constantini imperatoris obtenere dignoscitur. Si quis uero hec non obseruauerit, et hic et in futuro anathema sit. Ut autem hec nostra authoritas pleniorem et firmiorem in Dei nomene obteneat uigorem, manu propria nos et sancta synodus  nostra, subter eam decreuimus rouorari. Landericus obtulit. Dagobertus rex subscripsit. Laudomerus episc. consensit et subscripsit. Crodobertus episc. consen. et subscripsit. Acterius, episc. peccator, subscr. In Christi nomine Eligius episc. subs. Rannemundus episcopus subscripsit. In Christi nomine Syluinus episcopus subscr. Dado, [d 1Kb] episcopus Rothomagensis Ecclesie, consensit et subscripsit. Lorado episcopus consensit. Mauric. episcopus consensit. Palladius, peccator episcopus, subscripsit. Aegynayui [e 1Kb] subscripsit. Clarus in Dei nomine subscripsit. Ermenricus, uir illuster, subscripsit. Hubertus consentiens subscr. Dado peccator consensit.  Data sub die septima Kalend. Iunias, anno quinto regni [a 1Kb] . Clipiaco in Dei nomine feliciter. Amen.



XII. Diploma Dagoberti I, regis Francorum, quo res omnes ad ecclesiam beati Petri Treuirensis pertinentes declarat et confirmat [b 2Kb] .

Dagobertus, rex Francorum, uiris illustribus, ducibus, comitibus, domesticis, et omnibus agentibus tam ultra quam citra Rhenum, uel ultra Ligerim, tam absentibus quam presentibus. Illud ad augmentum uel stabilitatem regni nostri sine dubio, in Dei nomine, credimus permanere, si sacerdotum uel Ecclesiarum Dei rectis petitionibus annuentes, id quod nostris auribus patefecerint, perducimus ad effectum. Ideoque uir apostolicus Pater noster, domnus  Modoaldus, archiepiscopus Ecclesie Treuerice, preceptum afferens ad nos, preceptionibus predecessorum anteriorum regum parentum nostrorum, Sigeberti, Theodoberti, Theoderici, imo bone recordationis Hlotharii, gloriosi regis, genitoris nostri, manibus robaratum, in quo erat insertum, quod non solum idem genitor noster, uerum etiam prefati predecessores eius, reges uidelicet Francorum, omnes res quascunque boni sancti uiri, pro diuine contemplationis intuitu, ad partem sancti Petri, Treuirensis Ecclesie, delegauerunt, suorum preceptorum autoritate confirmarunt, quatenus eorum regnum superno auxilio tueretur, et postmodum ipsi in etherio regno, cum Christo fine carente, gaudere possent. Itaque, pro rei firmitate, idem prefatus  presul Modoaldus, deprecatus fuit sublimitatem nostram, ut, paternum ac predecessorum morem sequentes, huiusce modi nostre auctoritatis preceptum, ob amorem Dei et reuerentiam sancti Petri de eisdem rebus iuberemus fieri; cuius petitioni libenter assensum prebuimus, et hoc nostre auctoritatis preceptum erga ipsam ecclesiam pro diuini cultus amore et anime nostre remedio, fieri decreuimus; per quod precipimus atque iubemus ut omnes res uel facultates ad ecclesiam sancti Petri Treuerice urbis pertinentes, scilicet cellam sancti Hilarii [c 2Kb] ,  que nunc appellatur sancti Maximini, que est in predio sancti Petri constructa, et cellam sancti Paulini et sancti Eucarii, et monasterium sancte Marie, quod idem prefatus pontifex Modoaldus in territorio sancti Petri nuper a fundamento construxit, et uocatur Horrea, basilicam sancti Martini, sitam in pago Maiginensi, et ceteras basilicas, castella, uicos, uillas, uineas, syluas, homines, uel quicquid, largiente diuina clementia, deinceps ad eandem augmentandam ecclesiam tribuetur, circa Rhenum et Ligerim fluuium, in regno nostro consistentia, omnia sub iure et potestate sancti Petri, Treuirensis ecclesie, eiusque pontificis, perpetualiter mancipata permaneant. Preterea pari modo etiam statuimus ut nullus ex publicis iudicibus, uel aliquis ex iudiciaria  potestate in monasteria, ecclesias, castella, uicos uel agros, loca, seu reliquas possessiones predicte ecclesie, tam ultra quam citra Rhenum uel Ligerim fluuium, in pagis uel territoriis que infra potestatem regni nostri, memorata possidet ecclesia, uel que deinceps in iure ipsius sancti loci uoluerit diuina potestas augeri, ad causas audiendas, uel freda aut tributa aut coniectos aliquos exigendos, aut mansiones uel paratas faciendas aut fideiussores tollendos, aut homines ipsius ecclesie distringendos, uel iniustas exactiones inquirendas, uel teloneum exigendum, nostris et futuris temporibus aggredi audeant, uel ea que supra memorata sunt, nequaquam penitus exigere presumant; sed liceat memorato presuli suisque successoribus,  omnia prefata monasteria, uillas, uicos et castella, cum suis adiacentibus, integre perpetuo tempore, pro remedio anime nostre seu parentum nostrorum, sicut in precepto piissimi genitoris nostri continetur, quieto ordine possidere, et nostro fideliter parere imperio. Sed ut hoc nostre auctoritatis preceptum pleniorem in Dei nomine obtineat uigorem, et a fidelibus sancte Dei Ecclesie, nostris uidelicet presentibus et futuris temporibus, uerius credatur, et diligentius a successoribus nostris conseruetur, manu id propria cum luidis nostris subterfirmauimus,  et annuli nostri impressione signare iussimus. Dagobertus, rex Francorum [a 1Kb] , . . . Cunnibertus, gratia Dei, Coloniensis archiepiscopus. Abbo, Metensis episcopus. Principius, Spirensis episcopus. Pipinius, maior-domus.



XIII. Diploma Dagoberti I, regis Francorum, quo donat Sigiranno locum Longoretum ad monasterium construendum, et Milepecum ad construendam basilicam [b 2Kb] .

Cum per uniuersum mundum fides Christiana [Samm., Christiane] religionis ab apostolis sacris eroganda, doctoribus, prodigiis et miraculorum signis preeuntibus [Samm., premitibus], Christi premisso nomine diuulgaretur, innumera multitudo  populi totius conditionis ad sacramentum baptismi, purificandi noxa ueteris culpe confluebant; Clodouicus ergo, Francorum rex, predicatione sancti Remigii [Samm., sancti Remigii, Rem. episcopi, diuino afflatu spiramine, ab eodem, primus Francorum regum, baptismi] baptismi lauacrum sacre purificationis suscepit, a quo nempe ego Dagobertus, filius Clotarii regis, filii Chilperici, filii Clotarii, filii Childeberti [Samm., filius Clotarii regis ab eodem Clodoueo], ab eodem Clodouico, primo nostrorum fide Christi imbuto, quintus, uitam sanguinis trahens, fidei Christi ac indiuidue Trinitatis uerus cultor, cuius nutu nec etiam astra resistunt, uel quidquid celo subsistit famulatur, celestis patrie cohabitationem potiorem ducens, sacra loca pignoribus  sanctorum premissa, et a sanctis apostolorum imitatoribus edificata; a Deo mihi [Chop., nutu] concessis rebus augmentare, et etiam in quibus non fuerunt locis Christi memoriam non impiger [Chop., non fuerit locis Christi memoria impiger], fundata extruere cupio. Est etenim locus non longe a confinibus Pictauensis seu Turonensis pagi, uberrimus pascuis pecorum ac iumentorum [Chop. add. innumeris], irrigaus decursibus aquarum, atque amenus uenationi ferarum, quo fuit mihi animus sepius commorari, qui [Chop., quin] etiam ob frequentiam regum, delectandi gratia, Longoretus a commanentibus uocatur [c 1Kb] ,  quem mihi placet dare Sigiranno mihi genere propinquo, qui ab archidiaconatu Turonensium se feliciore uita frui desiderans, remouens sub monachali norma, cum iam sibi iunctis fratribus existentem uitam transigere mihi profitetur. Itaque ego Dagobertus, Francorum rex, tranquilla pace, diuina preordinante clementia quietus, cum Clodoueo filio meo, quampluribus presentibus ex meis magnatibus, hunc supradictum locum in decursu Clasie [Chop., Clasis] consitum, ac sancte Dei genitricis et semper uirginis Marie honore prenotatum [Chop., prenotato], cum omni curia et honoribus ipsius curie pertinentibus, ecclesias cum decimis, uidelicet, et earum exequiis, et omni ecclesiastica redditione [Chop., iurisdictione], et etiam quidquid  uel incultum, uel cultum terre seu uiarum publicarum uectigalibus ac siluarum pascariis, nec non et capite censi ex omnibus [Chop., censis et omnibus; Samm., censuque ex omnibus] hominibus ad ipsam curiam pertinentibus, omnia nempe que esse uidentur , et cum consortio fratrum, sub regulari monachorum ordine se Deo uiuere deuouentium [Chop., se Deo uouere protectione; Samm., se eo uiuere deuotentium] protectione Dei genitricis que potior est nostra, deuoto [Chop., deuotio] obsequio mysteriorum Dei, pro sua et nostrorum salute inuigilare libeat. Hunc ergo locum mihi primordio constructionis [Samm., construens] precipuum, parte salutiferi ligni quo Christus passus est, ac parte uestimenti Dei genitricis auro reconditum, seu Ioannis Baptiste parte menti, et aliorum sanctorum reliquiis, quas a religiosis  uiris habemus, cum exorabili obsequio honestissimorum uirorum, clericorum uidelicet et monachorum laudes Deo decantantium, sacro [sacro deest apud Samm.] munimine adornamus; quatenus fidelis populus, huc orandi deuotus adueniens, sciat suffragia quorum, Deo propitiante, implorare debeat. , cum diabolo gehennali perempturus igne, aut Sigiranno, seu sequacibus monachis in euum [Samm., eum] Deo et sancte eius matri Marie deseruientibus, contrarius exstiterit, regalis in eo exspectatur uindicta, et insuper dignus ire Dei, cum his quibus in die iudicii dicturus est: Ite, maledicti, in ignem eternum, qui paratus est diabolo et ministris eius; cum duobus filiis Chore, Daton, uidelicet et Abiron, hiatu terre uiuus absorbeatur; aut cum Iuda traditore celo et terra perosus, in puluerem redactus, turbinibus uentorum expositus dispereat [b 1Kb] . Ob firmitatem igitur perpetui tenoris huius nostri doni, locum quem sibi Sigirannus  iam dicit preuidisse [Chop., prouidisse] fore aptum ad construendam basilicam in honore sancti Petri, quem etiam Millepecum [Chop., Mollepecum]  uocat [c 1Kb] , eum omnibus ecclesiis iam constructis, seu construendis, denotari precipimus, et cum omnibus tam decimis quam pedagiis atque pascariis et uectigalibus, et cunctis exitiis terrarum et siluarum, quidquid inde uidelicet, cultui uel incultui esse uidetur, ut dictum est, infra metas supradictorum finis, quatenus [d 1Kb] superuenientes reges se defensores et auctores esse debere recognoscant huius regalis cenobii, ab omni insectatione persecutorum, si aliquid quispiam, quasi ex nostro dono uel fide [Chop., fredo, Samm., feodo] uel aliquo fraudulenti ingenio preripere presumpserit [e 1Kb] . Ego nempe Dagobertus et Clodoueus filius meus, regali potentia et dignitate, propriis manibus firmamus, authorizamus et confirmamus hoc donum sancte [Samm., donum deuotione  sancte] Dei genitricis ac perpetue uirginis Marie, honore cuius fieri precipio altare in mea regali domo, ad celebrandum solemne sacrificium, quousque peramplius construatur edificium. Ann. ab Incarnatione Domini sexcentesimo trigesimo secundo [f 2Kb] . uusseodo [Sammarth., uulfoldo] episcopali sede Biturige ciuitatis residente: indictione uI, epacta XI, luna uII. S. domini Dagoberti. S. Pipini, ducis Regie domus. S. Ebroini. S. Clodouei, S. Odonis comitis [Sammarth., S. Ebroini. S. Dodonis comitis; sic et Labb.] S. Bosonis archiclauis, S. Theodorici precentoris.

Sigiranno dictante firmatum est [g 1Kb] .



XIu. Diploma Dagoberti I, regis Francorum, quo, inquisitione facta de originibus monasterii S. Maximini , dona ei priuilegia et collata confirmat, et ipse dona noua confert [h 2Kb] .


In nomine Patris et Filii et Spiritus Sancti [i 1Kb] .  Omnium Christianorum nouerit industria qualiter ego Dagobertus, rex potentissimus [a 1Kb] , conuenienti consitio episcoporum meorum, comitumque, legatos de mea parte ad abbatem Memilianum direxi, mandans ei, ut diligenter inquireret, mihique per seipsum indicaret, quibus auctoribus illud monasterium sancti Maximini constructum, uel cuius imperio a pristinis temporibus esset subiectum. Hanc legationem abbas cum fratribus sollicite percipiens, perlectisque in eodem loco quibusdam uetustissimis chartulis, inuentum est ipsum monasterium Constantini imperatoris fuisse regale templum [b 1Kb] , atque iussu eius dedicatum fore in honore sancti Ioannis euangeliste a sancto Agritio, uenerabili episcopo. In quo uidelicet templo, ut idem pater monasterii nostre regalitati certa relatione  patefecit, Helena sacra famula petente et fauente, supradictus imperator pauperes Christi congregauit, eisque uirum Dei Ioannem preposuit, ut in seruitio Dei semper uacarent, et pro se orationibus insisterent, et insuper illius loci habitationem alie persone noluit subdere, nisi sue successorumque imperatorum potestati. His rebus ita esse firmiter intellectis, regio more constituo atque firmissima iussione precipio, ut nullus unquam proterue illud monasterium, in quo supradictus abbas preesse uidetur, audeat inire, uel ullam inhumanitatem illi uiolenter inferre. Igitur ut assidue recordatio mei meorumque parentum maneret in predicto monasterio, ipsorum prebendariorum sancti Maximini uictualia sub prememorato  imperatore constituta, additis mea ex parte prediis augere curaui, quorum nomina hec sunt:  Kannis, Cressiacum, Lunewich, Regiodola, uallis Poliche, Baudeliacum, Taleuant, Loauia. Hec loca ad regiam curtem que dicitur Decima [c 1Kb] pertinent: quam curtim, cum omnibus rebus ad eam pertinentibus, hoc est, quidquid predii uisus sum habere a fluuio qui nuncupatur Rubera, usque ad siluam que dicitur Leder, sancto Maximino presuli in perpetuam hereditatem contradidi. Insuper, et cum consilio et rogatu meorum principum, cateruis inibi Deo deseruientibus hanc legem firmiter ac perpetualiter in posterum habendam decreui, ut centenorum ibidem summa monachorum semper integra maneat et inconuulsa; excepto si imperatorum [d 1Kb] principumue per secula succedentium beniuolentia prediis augmentetur, uel thesauris. Et si propter paganorum uel  infidelium uel Christianorum deuastationem, iisdem Christi seruitoribus penuria ultra modum ingruerit, et per thesauri effusionem expelli nequiuerit, Dei omnipotentis et mei meorumque successorum habeant licentiam allodium cum familia, a fidelibus illis contraditum, dandi et uendendi, antequam Dei destruantur seruitia. Et ut istius chartule confirmatio firma in euum permaneat, describi eam precepi, et nostro sigillo eam inde confirmaui [e 1Kb] . Datum pridie Nonas Aprilis [f 1Kb] , anno regni nostri XII, Moguntie feliciter. Amen.

Signum Dagoberti regis [g 1Kb] . Henricus cancellarius ad uicem Ricolfi archicapellani [h 1Kb] recognoui.



Xu. Diploma Dagoberti I, regis Francorum, pro fundatione monasterii Haselacensis [i 2Kb] .


In nomine sancte et indiuidue Trinitatis. Amen.  Dagobertus [a 1Kb] , diuina fauente clementia, Francorum rex. Omnibus regni sui primatibus, imo cunctis fidem Christianam profitentibus, tam futuris quam presentibus, gratia uobis, et pax ab eo qui est, qui erat, et qui uenturus est, omnipotens. uotum quo Deo et sanctis se quis obligauerit, sine macula reatus irritum fieri non poterit; et quanto maior et dignior est is cui uouetur, eo ferietur grauiori iudicio uouentis et non reddentis presumptio. Debemus igitur et uolumus nos quoque reddere quod uouimus Domino Deo terribili, et ei qui aufert spiritus principum, terribili apud omnes reges terre  Igitur sub certa spe indulgentie et remissionis peccatorum nostrorum, reddentes alacri studio uotum quod fecimus, monasterium in honorem sancte Trinitatis ac sancte Marie perpetue uirginis, in loco qui Hasela dicitur, in meo regno ac diecesi Argentinensi situm construxi, et honorabili Florentio, Dei amico, ac tunc ibidem in solitudine commorante, diuini instinctu Spiritus a nobis impetrante,  iam dictum monasterium sublimare, et regali munificentia ditare decreuimus. Donamus ergo predicto monasterio, et in perpetuum datum esse uolumus, de rebus fisci nostri illic adiacentibus, quidquid ad nos spectat, tam in uillis quam mancipiis, siluis, uineis, campis, pratis, pascuis, aquis, aquarumque decursibus, et omnia hec in usum monasterii antedicti et fratrum ibidem Deo seruientium seu famulantium, sub canonicali tamen regula degentium, libera donatione redigimus. Tradimus etiam uenerabili Dei cultori Florentio, sueque ecclesie, locum ac uallem terminorum uosagi, quos scilicet pro solitudine seu eremo, nec non pro requie et exspectatione generalis resurrectionis, sibi suisque sequacibus fideliter elegit. Sed ne seruitores diuini cultus ibidem,  uidelicet et loco et ecclesia predictis, penuriam aliquam uel aliquem substantie paterentur defectum, regalem nostram habitationem bene ordinatam seu procuratam Kirckhaim cum suburbiis Marley, uallem Corone uirdenheim, uillam uege, castellum situm in monte iuxta stratam Tabernensem, usque ad riuulum Mosellum, cum omnibus adiacentibus hubis, siluis, uineis, campis, pratis, pascuis, aquis aquarumque decursibus, ipsis tradidimus. Locum autem ipsum, quem singulari amplectimur dilectione, nunc et deinceps ab omni seruitutis oppressione liberum, sub regali uolumus esse tuitione, ita uidelicet ut nullus iudex publicus, nullus ex iudiciaria potestate, quidquam potestatis uel negotii in ipsis presumat, nec homines locorum antedictorum adstringere, uel  ad causas audiendas, aut freda uel tributa soluenda, postremo nichil penitus ab eis audeat exigere. Ut autem hec nostra traditio, et iuris et concesse dignitatis institutio stabilis et inconuulsa iugiter permaneat, chartam hanc inde conscriptam disposuimus, adiectione sigilli nostri appensioneque [c 1Kb] corroboratam  signauimus. 



XuI. Diploma Dagoberti I, regis Francorum, quo ecclesie in Weissemburgo a se condite dona confert et priuilegia impertitur [c 3Kb] .

 Dagobertus, diuina fauente clementia, Francorum rex, omnibus regni sui primatibus, imo cunctis fidem Christianam profitentibus, tam futuris quam presentibus. uotum quo Deo uel sanctis eius se quis obligauerit, sine macula reatus irritum fieri non poterit; et quanto maior et dignior est is cui uouetur, eo ferietur grauiori iudicio uouentis et non reddentis presumptio. Debemus igitur et uolumus nos quoque reddere quod uouimus Domino Deo terribili et ei qui aufert spiritus principum, terribili apud omnes reges terre; qui qualiter in brachio sue uirtutis, et nos terruerit, et qualiter percutiens et sanans, rursus nos uisitauerit, omnibus, ad exemplum [M. B., exemplem] correctionis, notum fieri [M. B. add. dignum] duximus, precipue ut quisque fidelis, audito  nostro periculo, ab ecclesiarum Dei uastatione se contineat, et honorem congruum rebus Deo dicatis exhibeat. Primum ergo de diuina super nos habita terribiliter examinatione, postea [M. B., preterea] de uoto et uoti nostri redditione breuiter exponemus. Patre meo Lothario [M. B., Chlotario] felicis memorie defuncto, patrii regni curam suscepi, sed uiuendi ductus leuitate, dominandique cupiditate distractus,  regalis officii debitum neglexi, nichil exhibens commissis sollicitudinis uel diligentie, nichil faciens uel iudicans mansuetudinis aut zelo iustitie. Inter alios excessus meos, ecclesiarum Dei destructor et dissipator esse ceperam, quarum defensor et sublimator esse debueram, nec diuine maiestatis oculos, nec hominum ueritus acclamationem. Tandem Dei benignitas obstinate mentis superbiam conterens, uirga correptionis iniquitates meas uisitauit, et castigato mihi ueniam non negauit. Nam raptus in sublime, diuineque maiestati inter choros sanctorum in habitu iudicantis sedenti presentatus a sanctissimis ecclesiarum patronis, pro rebus ecclesiasticis per rapinam distractis a me et consumptis grauiter et constanter sum accusatus, maxime a  sanctissima Dei genitrice Maria et beatissimis Petro et Paulo apostolorum principibus. Cumque conscientia grauatus non auderem delicta defendere, ex arbitrio presidentis, pene sum addictus, diuque ceso et penis atrocibus confecto, occurrit [M. B., succurrit] mihi tandem specialis patronus meus martyr Dionysius; qui precibus suis instantis pene dilationem mihi et penitentie tempus obtinuit. Idem ipse quasi modum statuens penitentie, in hoc mihi spem plene posuit indulgentie, si ad honorem Dei et sanctorum predictorum quos magis offenderam, domum diuinis aptam seruitiis construerem. Qua promissione libens [M. B. add. letatus] uoui, dimissusque a superis redii. Igitur sub certa spe remissionis et indulgentie peccatorum nostrorum, reddentes alacri studio uotum  quod fecimus, ecclesiam in honorem sancte Trinitatis et sancte Marie perpetue uirginis, et sanctorum apostolorum Petri et Pauli, in loco qui dicitur Weissemburgo construximus, quam sublimare et regali munificentia ditare decreuimus. Donamus ergo ei, et in perpetuum datum esse uolumus, de rebus fisci nostri illic adiacentibus, quicquid ad nos spectat, tam in uillis quam mancipiis, syluis,  uineis, campis, pratis, pascuis, aquis aquarumque decursibus, et omnia hec in usum fratrum ibidem sub monastica professione Deo seruientium, libera traditione redigimus. Et ut huius nostre donationis auctoritas in omne tempus perseueret stabilis et firma, terminos et circumiacentium nomina locorum subnotare curauimus. uersus orientalem plagam extenditur marcha quam tradidimus, usque ad Marchenhofen [M. B., Morchenheuenum] et ad Aldenherden, et inde ad Geboldeswege, et inde subter uadum [M. B., uatum] Lutre [M. B., Lutere], et inde Buozdingeshorste [M. B., Buezdingershurst], et inde ad limitem qui stat in summitate uallis Inuenesdal [M. B., Inuensdal], et inde ducit ad meridianam plagam super Warspach, et inde ad Bodemlosestompha  [M. B., Bodemelosemstamph], et inde ad Sebach, et inde ad Kirchdale [M. B., Kirchendale], et inde ad Ingoldeshare [M. B., Ingeldeshoche], et inde ad syluosos montes usque ad Bedebur; ad occidentalem uero plagam usque ad Lautenbach [M. B., Lutenbach] et Bernbach [M. B., Berenbach], et inde ad Belebach [M. B., Erlibach], et inde ad Gruneburnen [M. B., Grnenbrunnen], et inde ad Otterichescheyt [M. B., Otterichschritt]; ad septentrionalem plagam usque ad Eichenberg [M. B., Eychenberc]. Locum autem ipsum quem singulari dilectione amplectimur, nunc et deinceps ab omni seruitutis oppressione liberum sub regali uolumus esse tuitione, ita uidelicet, quod [M. B., ut] nullus publicus iudex, nullus ex iudiciaria potestate, quicquam potestatis  uel negotii in ipsa marcha, sine patris monasterii licentia, exercere uel habere presumat, nec homines ipsius loci constringere, uel ad causas audiendas aut freda aut [M. B., uel] tributa soluenda, postremo nichil penitus ab eis audeat exigere.

.



XuII. Diploma Dagoberti I, regis Francorum, de fundatione ecclesie Crucis Sancti Audeni [b 2Kb] .

In nomine sancte et indiuidue Trinitatis [c 1Kb] . Ego Dagobertus, Clotarii iunioris Francorum regis filius, cum post mortem patris gloriosissime atque excellentissime [Suppl. memorie] Francorum, florerem in regno, et omnia circumquaque nostro subiugata  silerent dominio, quadam Maii mensis die, una cum optimatibus et primis palatii in Cusiaco silua more . . . . [Sic in apog.] solito. Sed dum in capienda omnes unanimiter estuaremus fera, et in persequendum singuli huc illucque discurrerent per saltus opaca, subito donnus Audenus, archicapellanus noster, in quamdam gratam sed arctam incedit planitiem, in qua, niue inculpatam terre crucis dominice reperit effigiem; erat enim et ab heri et nudius tercius multa fuerat celi serenitas, et sol effrenis curribus suo etiam claro lumine perlustrabat terras. uidit, substitit, diriguit, et, retrogradis cursibus, ad nos usque festinans retulit. Properamus, ut dixerat. Nos etiam uidimus, miramur, magnum adeo fore prodigium confitemur. Ergo idem donnus Audenus, ut erat  prudentissimus, sciens eundem locum uisitari et a Domino frequentari, nostris effusus genibus, ad edifficandum basilicam sibi dari petiit, quem ab Ysara fluuio econtra Gallis-uilla, cum magna saltus ambitione, et longe lateque circumiacentibus terris, usque ad Bellumuillare, et usque in eiusdem fluuii rippam, contra scilicet ripparii curtem, impetrare promeruit ubi in honore sancte Crucis ecclesiam fabricauit, uillulam quoque congregauit; ipsam denique, nostra licentia et uoluntate, sancto Medardo condonauit, ob amorem fratrum, cum quibus illic, ab ipsis infancie rudimentis, fuerat educatus et liberalibus studiis non mediocriter sed perfecte eruditus. Quam ipso obnoxius orante, ab omnium dominacione, aduocatione, bannis, custumiis liberam fecimus. Et ut firmum  permaneat, has in testimonium fieri litteras iussimus, et coram episcopis, comitibus, palatinis, nostro insignitas nomine, anuli nostri impressione firmauimus. Signum incliti regis Francorum Dagoberti. S. Flauii, Remor. archiepiscopi. S. Supplicii, Bituricensis archiepiscopi. S. Ambrosii, Gaualitane episcopi. S. Faronis, Meldensis episcopi. S. Amandi, Treiectensium episcopi. S. Eligii, Nouiomensis episcopi. S. Lebunii, Carnotensis episcopi. S. Amalarii episcopi. S. Maurini episcopi. S. Erchenaldi maiorisdomus [a 2Kb] . S. Beroaldi, optimatis palacii. S. Aygulfii comitis. S. Bertini militis. S. uerchemarii militis. S. Autharii militis. S. Radonis militis. Ego Audenus cancellarius scripsi et subscripsi [b 1Kb] .



XuIII. Diploma Dagoberti I, regis Francorum, quo donat monasterio Sandionysiano castellum sancti Dionysii [c 1Kb] .


Dagobertus, rex Francorum, uir illuster, Mummolo  prefecto, Gondeno, Werpeno, Dructoaldo, Auclino, Charimundo et Chariulpho comitibus, uel omnibus agentibus presentibus et futuris. In his nos oportet precipue inuigilare, que ad gloriam Dei et illius Ecclesie honorem spectant; eaque ad bonum finem deducere, ut exinde salutem nostram adipisci mereamur. Cum igitur mansionem sepius in castello sancti Dionysii haberemus, ibique uelut in nostro proprio residentes palatio, diebus festiuis curiam nostram solemnem ageremus, et hoc esset impedimento fratribus monachis ibidem Deo famulantibus, placuit nostre serenitati, ex consultu fidelium nostrorum, ab illo castello recedere, et deinceps eamdem curiam iisdem festiuitatibus transferre, non longe tamen ab eodem castello, in nostro uidelicet Clipiaco  palatio, ut ecclesia patroni nostri magni Dionysii ab omni inquietudine intrepida permanente, nullus secularis strepitus fratres impediat, quominus ualeant iugiter pro nobis Domini misericordiam attentius deprecari. Sano ergo usi consilio, ex consensu archiepiscoporum, episcoporum, abbatum, et regni nostri magnatum et optimatum, statuimus atque ordinauimus, obtestantes per sanctam et indiuiduam Trinitatem, et per aduentum iusti Iudicis, ut ab hac die et deinceps, ob honorem Dei et reuerentiam gloriosi protectoris et patroni nostri domni Dionysii, neque nos, neque successores nostri, in prefatis castello et sancto loco, ubi ipse, inquam, domnus Dionysius in corpore requiescit, et nos sepeliri optamus, mansionem ulterius ullo modo faciemus, nec  curiam nostram solemnem celebrabimus aut tenebimus in solemnitatibus dierum Pasche, Pentecostes, Natalis et Theophanie; sed sicut Constantinus Magnus, imperator semper augustus, ac sancte Ecclesie catholice defensor tutissimus, sub quo uiguit illa et mirum in modum excreuit, beato Petro arcem Romani imperii cum omni integritate obtulit, ac sancto Syluestro contulit per sua legitima documenta, ita et nos nostra regali munificentia Deo atque beato Dionysio, speciali protectori nostro, concedimus imperpetuum et donamus hoc castellum cum omnibus adiacentiis et pertinentiis suis, absque ulla reclamatione; sed quidquid exinde fiscus noster sperare poterat ipso sancto loco, fratribus monachis ibidem Deo deseruientibus, hoc decreto firmamus, eos per  archiepiscopos et episcopos anathematis uinculo subiiciendos et percutiendos, qui aliquid contra nostram hanc auctoritatem et decretum nostrum attemptare  presumpserint. Quod ut perpetuum robur obtineat, manu nostra illud decreuimus roborare, et annuli nostri impressione subtersignari iussimus. Dagobertus rex subscripsit. Dado referendarius obtulit. Datum Clipiaco palatio, anno undecimo regni nostri [a 1Kb] , in Dei nomine feliciter. Amen.



XIX. Diploma Dagoberti I, regis Francorum, quo donat monasterio sancti Dionysii uillam uallem et uillam Argenterias [b 1Kb] .

In nomine Domini Dei eterni et saluatoris nostri Iesu Christi, Dagobertus, rex Francorum, uir illuster. Si locis sanctis et diuino cultui mancipatis nostre liberalitatis munificentiam impendimus, id nobis profecto  ad presentem uitam facilius transiendam, et ad futuram felicius obtinendam prodesse nullo modo dubitamus. Nouerit igitur omnium fidelium sancte Dei Ecclesie, nostrorumque tam presentium quam et futurorum solertia, quoniam ob eternam remunerationem concedimus sancto Dionysio martyrum egregio et fratribus ibidem Deo seruientibus, uillas quasdam iuris nostri, que site sunt in pago Biturico, scilicet uillam que uocatur uallis, que sita est super fluuium Carum, ac uillam que uocatur Argenterias, sitam super Magneuria fluuium, cum omnibus appenditiis earum; unde hoc nostre altitudinis preceptum fieri, et prefato sancto Dionysio et fratribus ibidem Domino deseruientibus dari iussimus, quatinus iam dictas uillas perpetualiter teneant atque possideant  absque ullius contradictione. Et ut hoc per omnia tempora inuiolabiliter conseruetur, manu propria presentem nostram auctoritatem superfirmauimus, et annulo nostro insigniri iussimus. S. Dagoberti, gloriosissimi regis. S. Chludouuii, filii Dagoberti. S. Arnulfi, Metensis episcopi. Data per manus Dadonis, regie dignitatis cancellarii. Hoc actum est Parisius feliciter in Dei nomine. Amen. Data Iu Idus Aprilis, indictione XII, XIII [c 1Kb] , regnante Dagoberto rege.



XX. Diploma Dagoberti I, regis Francorum, quo predium Wallare in silua Fania confert Landelino, cum plurimis appenditiis, ad exstruendum ibi monasterium [d 1Kb] .

In nomine Patris et Filii et Spiritus sancti, amen.  Regie maiestatis excellentiam latere non conuenit, quod unus est, solus et sempiternus rex regum et Dominus dominantium, a quo etiam omnis potestas est et fuit et erit in euum, cuius et est totum quod sumus et esse possumus, uiuimus et mouemur, cui pro uiribus ab eo nobis prestitis, astare debemus, et unice sponse sue sacrosancte Ecclesie cultum et decorem speciali deuotione, quo magis efferimur quantum in nobis est, munificentia regali semper ampliare. Quare, ego Dagobertus, rex Austrasiorum, pro anima Lotharii piissimi regis, patris mei, qui quadraginta quinque annis regnauit in Francia, persuasione et monitis salutaribus uiri uenerabilis Authberti, Cameracensis episcopi, inductus, concedo et dono Landelino Mauroso, ex predone conuerso, predium  meum in Fania, Wallare dictum, cum uillis, terris, syluis, pratis, aquis aquarumque decursibus subnotatis, et certis limitibus assignatis, ut ibi monasterium construat in honore sanctorum apostolorum Petri et Pauli, et personas instituat in perpetuum Domino Deo seruituras: uillam Bauiam cum omni territorio suo, aquam ipsam et ipsius decursum, sicut defluit per territorium ipsum, incipiens a loco qui uocatur Railhiez, usque dum descendit in aquam Elpram; syluam que dicitur Aetimundi totam, cum omni territorio, decima, pasnagio, iustitia et banno, a sylua de Baileporis, usque ad aquam predictam inter Bauiam et Wallare; et ab eadem aqua, totam syluam, que dicitur Brolium, et Fania, et Mansilium, et Clarus uoionus, et Wiellemanus; syluam prope  Wilheis, a monte Gomundi et Merdoso uoiono, usque in uillam de Wilheis; syluam Ducionis, in dotem ecclesie in predicto predio meo fabricande Quidquid infra terminos syluarum predictarum commodum uel utilitatem importare poterit qualicumque modo, predicto Landelino munificentia mea dono in perpetuum possidendum, approbantibus palatii mei principibus et senioribus, Arnulpho et Pipino. Ut autem hec nostra concessio regalis firmitatis perpetue robur obtineat, predictam paginam manu mea confirmo, et appositione sigilli mei communiri decerno. Signum domini Dagoberti, regis Austrasiorum. S. Arnulphi Metensis. S. Pipini Neustriensis, seniorum palatii. Anso cancellarius, uice Cuniberti archicancellarii, recognoui. Data Cameraci, XuI Kalendas  Maii, anno dominice Incarnationis sexcentesimo quadragesimo [a 1Kb] , indictione decima tertia.



XXI. Diploma Dagoberti I, regis Francorum, quo uillam Sarclidas donat pauperibus matriculariis sancti Dionysii [b 1Kb] .

Dagobertus, rex Francorum, uir illuster, Wandelberto duci. Quicquid ad alendos pauperes plena deuotione conferimus, retributionem mercedis ob hoc in futurum habere confidimus. Igitur cognoscat industria uestra nos uillam noncupante Sarclidas [Editi habent Sarclitas], super fluuium Ioina sitam, in pago Stampinse, quam de domno Ferreolo, Augustidunensis urbis episcopo, uel a Deodato abbate, seu clericorum et ecclesia uel basilica domni Symphoriani,  ubi deseruire noscuntur, contra alia uilla, Amica nomine, que est in territorio Massiliensi, commutauimus, pro mercedis nostre compendium ipsas Sarclidas cum omni integritate uel merito suo, ad matricularios [c 1Kb] domni Dionysii martyris, ubi ipse preciosus domnus in corpore requiescit, qui ad ipsa basilica, uel infra eius atrio ad matriculas residere uidentur, unde quod iuxta eisdem in reliquo ampliare uoluerit ad eorum substantiam, hoc plena deuotione concessimus. Precipientes ergo ut a presente die suprascripta curte Sarclidas, cum domibus, mancipiis, uineis, siluis, pratis, pascuis, farinariis, gregibus cum pastoribus, adiacentiis, uel omni integritate et termino suo, sicut ab antedicta sancta ecclesia Augustidunensi, uel domni Symphoriani, fuit cum  omni soliditate possessum, dum hoc nos, ut diximus, data alia uilla, communi conuenientia commutauimus, possideant. Ideo quod ex nostra largitate, pro anime nostre salute, ad ipsos matricularios domni Dionysii, absque introitu iudicum, fuit perenniter, Deo propitiante, concessum, nec abba, nec alia quelibet persona, rem ipsam de donatione ipsorum matriculariorum quoquo tempore non presumat auferre, sed per manum abbatis eorum, in quo est  ipsorum pauperum uictus assidualis, exinde in Dei nomine ministretur, et quicquid de freciis, aut de reliquiis, exinde fiscus augmentare potuerat, ad ipsos pauperes proficiat in augmentis, unde ipsis, uel qui eis successerint, delectet pro regni nostri stabilitate, uel anime nostre salute crebrius exorare. Et ut hec preceptio inconuulsis temporibus debeat perdurare, propria manu decreuimus roborare. Ursinus obtulit. Dagobertus rex subscripsit. Datum sub die decima quinta Kal. Augustas, anno decimo quarto regni nostri, Clipiaco, feliciter. Amen.



XXII. Diploma Dagoberti I, regis Francorum, quo uillam Aquaputam donat monasterio sancti Dionysii [d 1Kb] .

 Dagobertus, rex Francorum, uir illuster. Homo semper et incolumis etiam, et ac si egritudine positus, pro salute anime sue attentius debet uigilare, ut in futurum ualeat mercedem conquirere. Igitur nos, pro Dei intuitu uel remedio anime nostre, donamus ad monasterium sancti Dionysii, ubi ipse preciosus domnus in corpore requiescit, et ubi nos sepeliri cupimus, donatumque in perpetuum esse uolumus, uillam nostram, que uocatur Aquaputa, sitam in pago Parisiaco, cum omni iure et soliditate sua. Quapropter per presentem cessionem decernimus, quod perpetualiter, Domino protegente, mansurum esse uolumus, ut ipsa uilla cum omni integritate uel adiacentiis suis, per presentem auctoritatem, iure firmissimo, perueniat ad predictum  monasterium, uel Dodone [e 1Kb] abbate, qui ibidem rector preesse uidetur, ita ut in postmodum cum terris, domibus, mancipiis, uineis, siluis, campis, pratis, pascuis, aquis aquarumue decursibus, gregis cum pastoribus, adiacentiis, appendiciis, uel reliquis quibuscumque beneficiis, sicut usque hactenus a fisco nostro fuit possessa, ita ex nostra indulgentia, pro anime nostre salute, uel stabilitate filiorum nostrorum, ad ipsum sanctum locum, uel ad ipsos fratres  qui ibidem Deo deseruiunt, nostris et futuris temporibus, proficiat in augmentis. Et ut hec cessio firmior habeatur, uel diuturnis temporibus cum successoribus nostris illesa conseruetur, nos eam, prout potuimus, subterfirmauimus, uel de annulo nostro sigillari iussimus. Ursinus obtulit, Dagobertus rex subscripsit. Datum sub die Kalend. Augustas, anno decimo quarto regni nostri, Clipiaco [a 1Kb] , feliciter. Amen.



XXIII. Diploma Dagoberti I, regis Francorum, de fundatione monasterii Resbacensis, et concessis ipsi immunitatibus [b 1Kb] .

Dagobertus, rex Francorum, uir inluster, apostolicis Patribus nostris domnis episcopis et illustribus  uiris, ducibus, itemque magnifico Chanulfo comiti, uel omnibus agentibus, tam presentibus quam et futuris temporibus ubique in Dei nomine in regno nostro constitutis. Oportet clementia principali inter ceteras petitiones, illud quod pro salute adscribitur, uel pro timore diuini nominis postulatur, placabili auditu suscipere, et procul dubio ad effectum perducere; ut fiat in mercede commutatio, cum pro quiete seruorum Dei congrua impertitur petitio; quia fides perfecta non dubitat ad altissimi gratiam pertinere, si aliquid secundum suum eloquium precipue domesticis fidei mente deuota impenditur, quia scriptum est: Beati pauperes spiritu, quoniam ipsorum est regnum celorum. Ergo dum illustris uir Dado, referendarius noster, eiusque germani Ado et Rado [c 1Kb] ,  monasterium Ierusalem [d 1Kb] in honore sancti Petri et Pauli et sancti Antonii, quod uulgo appellatur Resbacis, in Meldensi territorio situm, ad monachos uel peregrinos inhabitandum, ac in Dei nomine solitaria uita fruendum, quod ex nostra etiam largitate meruerunt, deuoti, Deo iuuante, construxerunt, ideo nos iuxta eorum petitionem, pro quiete seruorum Dei, preceptionem uigoris nostri placuit propalare, per quam dum super fiscum nostrum, quod pro remedio anime nostre indulsimus, uidetur esse constructum atque ex parte ditatum, sub quiete tranquillitatis, Domino protegente, ipsi monachi iuxta religionis normam perpetim ualeant residere, eligimus ut hec series  debeat. plenius declarare, quia nichil de canonica auctoritate conuellitur, si aliquid, ut diximus, domesticis fidei pro tranquillitate pacis conceditur, nec nobis aliquis detrahendo estimet in id noua decernere, dum ab antiquis, iuxta constitutiones pontificum, per regalem sanctionem, monasteria sanctorum Agaunensium [e 1Kb] , Lirinensium, Luxouiensium, immoque et monachi domni Marcelli [f 1Kb] , sub libertatis priuilegio uidentur consistere. Ergo si qua inibi in uillis, mancipiis, uel reliquis quibuscumque rebus atque pecoribus, aut regio munere, aut suprascriptorum uirorum, uel cuiuslibet est delegatum, aut deinceps fuerit additum, dum super nostra est, ut diximus, largitate constructum, nullus episcoporum, nec presentes, nec qui fuerint successores, aut  eorum ordinatores, uel quelibet persona, possit quoquo ordine de loco ipso auferre, aut aliquam potestatem sibi in ipso monasterio adoptare, uel aliquid quasi per commutationis titulum minuere, aut de mysterii ornamentis, uel de oblatione in altario illata abstollere, nec ad ipsum monasterium uel cellulas eius nisi pro lucranda oratione, et episcopus, nisi fuerit cum uoluntate ipsius abbatis, uel sue congregationis, absque graui dispendio eorum accedere presumat, quo facilius liceat monachis ipsius in Dei nomine regulariter consistentibus, rectam delegationem sub quiete per tempora possidere; et cum abbas ille fuerit de seculo euocatus, quem ex semetipsis ipsa congregatio elegerit sibi, secundum sanctam regulam seniorem instituat per omnia et  ex omnibus, secundum delegationis uotum uel huius seriem auctoritatis suffultum, cui absque ulla inquietudine ibidem cuncta proficiant in augmentum. Adiicientes ut nulli penitus iudicum, uel cuilibet hominum, licentia sit de rebus prefati monasterii, absque seruorum Dei uoluntate, aliquid defraudare, aut temerario spiritu quidquam exinde suis usibus , ne, quod primitus est, diuinam incurrat et nostram offensam . . . . .  a fisco graue damnum sustineat . . . . .  et etiam nobis pro integra mercede nostra, uel suprascriptorum uirorum pensantes merita placuit addendum, ut tam que ex nostra largitate, quam que ex delegatione  ipsorum Dadonis uel germanorum suorum, seu genitorum eorum uel quorumlibet, ibidem est aut fuerit deuoluta possessio quoquo tempore, nulla publica iudiciaria potestas, nec presens nec succidua ad causas audiendum aut aliquid exactandum ibidem non presumat ingredi; sed sub omni emunitate hoc ipsum monasterium uel congregatio sua sibimet omnes fredos concessos debeat possidere, uel quidquid exinde fiscus forsitan de eorum hominibus aut de ingenuis aut de seruientibus aut in eorum agris commanentibus uel undecunque poterat sperare, ex indulgentia nostra in luminaribus ipsius sancti loci uel stipendia seruorum Dei, tam nobis in Dei nomine uiuentibus, quam per tempora succedentibus, pro mercedis compendio debeant cuncta proficere, ut pro  eterna salute uel felicitate perenni, seu regni constantia, delectet ipsis monachis immensam Dei pietatem iugiter implorare. Quod preceptum decreti nostri, Christo in omnibus suffragante, ut firmius habeatur, subscriptionem manus nostre infra studuimus perarari. Dagobertus rex subscripsit. Dado obtulit. Datum sub die Kalendarum Octobris, XIu regni eius [a 1Kb] .



XXIu. Diploma Dagoberti I, Francorum regis, quo donat monachis Sancti Dionysii uillas Tauriacum, Tibernionem, Rubridum, Monaruillam, et uasconis uallem [b 3Kb] .

Dagobertus, rex Francorum, uir illuster. Obtabile esse oportet, dum in hac caduca uita consistimus, de transituriis rebus pro mercede eterna loca [Chartul.  reg. loco] sanctorum subleuare ad alimoniam  et sustentationem seruorum Dei, quatenus de caducis rebus mercemur eterna. Igitur nos hoc considerantes, donamus uillas iuris nostri, id est, Tauryacum, Tybernionem et Rubridum, in pago Aurelianensi sitas, sed et Monaruillam [deest et Monaruillam in Chartul. regio], et Wasconisuallem in pago Stampinse, fratribus monachis deseruientibus ad basilicam domini Dyonisii, peculiaris patroni nostri ubi preesse uidetur abba Aigulphus, et nos sepeliri optamus, in alimoniam specialiter eorum in perpetuum administrandam. Has predictas uillas, cum omnibus iustitiis et dominiis [he tres uoces des. in Chart.], terris, domibus, mancipiis, uineis, siluis, pratis, pascuis, aquis aquarumue decursibus, uel omnibus adiacentiis, predicto sancto loco et monachis  ibidem Deo seruientibus nostra munificentia, speciali donatione in alimoniam concedimus, quatinus ipsi de predictis uillis utentes, pro nobis et prole nostra, cotidiana oratione Deum exorent, ut ille sua nos misericordia protegat, pro cuius amore hec eis contulimus. Et ut hec donatio nostre auctoritatis per succedentia tempora inuiolabilem obtineat firmitatem, manus nostre subscriptione, annuli nostri impressione [c 1Kb] eam subter decreuimus roborare. Dagobertus rex subscripsit. Dado obtulit. Datum in mense Octobri, anno octauo [d 1Kb] regni nostri, in Dei nomine, Clipiaco palatio [e 1Kb] , feliciter. Amen.



XXu. Diploma Dagoberti I, regis Francorum, quo Molliacum donat monachis sancti Dionysii [f 1Kb] .

 Dagobertus, rex Francorum, uir illuster. Obtabilem  esse oportet dum in hac caduca uita consistimus, de transitoriis rebus pro mercede eterna loca sanctorum subleuare, ad alimoniam et sustentationem seruorum Dei, quatinus de caducis rebus mercemur eterna. Igitur nos hec considerantes, donamus uillam iuris nostri que uocatur Malliacus, in pago Bituriaco sitam, a Caro fluuio duobus milibus distans, fratribus monachis deseruientibus ad basilicam domni Dionysii martyris, peculiaris patroni nostri, ubi preesse uidetur Aigulphus abba, et nos sepeliri optamus, in alimoniam specialiter eorum in perpetuum administrandam. Igitur predictam uillam cum terris, dominiis, mancipiis, seruis et ancillis, syluis, pratis, pascuis aquis, aquarumue decursibus, uel omnibus adiacentiis, predicto sancto loco et monachis  ibidem seruientibus, nostra munificentia, speciali donatione, in alimoniam concedimus; quatinus ipsis bonis de predicta uilla utentes, pro nobis et prole nostra, cotidiana oratione Deum exorent, ut ille sua nos misericordia protegat, pro cuius amore hec eis contulimus. Et ut hec donatio nostre auctoritatis per succedentia tempora inuiolabiliter obtineat firmitatem, manus nostre subscriptione eam subter decreuimus roborare. Dagobertus rex subscripsit. Dado cancellarius obtulit. Signum Arnulfi, Metensis episcopi. S. Eligii, Nouiomensis episcopi. S. Aygulfi, abbatis monasterii domni Dionysii. Datum in mense Octobri, anno quarto decimo [a 1Kb] regni nostri. Actum, in Dei nomine, Clipiaco palatio, feliciter, amen.



XXuI. Fragmentum testamenti Dagoberti I, regis Francorum [b 3Kb] .


In nomine Trinitatis Domini Dei omnipotentis. Apostolicis Patribus, pontificibus uidelicet ac abbatibus, uel reliquis sacerdotibus in regnum nostrum consistentibus, Dagobertus, rex Francorum. Quantum intellectualis sensus humani potest mente sagaci pensare atque solerti indagatione perpendere, nichil amplius ualet in huius seculi luce ac fugitiua gaudia lucrari, quam quod de rebus transitoriis locis uenerabilibus quis studeat in alimonia pauperum impendere; quatinus qui fragilitatem nature generaliter patiuntur, priusquam subitanea transpositio  eueniat, pro salute anime inuigilent, ut non inueniatur quisquam imparatus, uel sine aliquo respectu discedat e seculo. Quin potius dum proprie libertatis iure subsistit ex caducis substantiis in eterna tabernacula uitam studeat mercare perpetuam, ut inter iustorum consortio desiderabilem ualeat adipisci locum, etc. [Itemque post pauca [c 2Kb] :] Itaque nobis sana mente sanoque consilio placuit, et, ut diximus, deuotio diuina nos ammonuit, ut pro salute nostra uel pro eterna retributione, conscribendum preciperemus testamentum, et pro immutabili benefitio quatuor uno tenore firmauimus, et quicquid ubique per loca sanctorum contulimus, inibi-simili annotatione contexuimus: ex quibus unum Lugduno Gallie direximus, aliud uero Parisius in archiuis ecclesie  commendauimus. [Ut supra dictum est [a 1Kb] . Deinde subiungitur:] Donamus igitur ad basilicam domni uencentii Parisius, ubi sepulturam quandoquidem Deus iusserit, habere disponimus, donatumque in perpetuo esse decernimus, uillam cognominatam Cumbis uillam [b 1Kb] , in pago Parisiaco, quem Ursa, filia Alderici, tenuit. Pari modo ad basilicam beati Petri apostoli Parisius, ubi sancta Genouefa requiescit in corpore, uillam Drauernum in Brigeio.  Ad basilicam domne Columbe, uel domni Lupi Senonis, uillam Grande Campum in Gastinenense, etc. [Que ibi plura continentur. Ad ultimum uero intulit [d 1Kb] :] uos autem, boni filii, considerantes primum nature religionem,  cuius gratia et bestias ligat, manete fratres, nolite exuere quo onerati estis. Deinde reuerimini me Patrem uestrum, qui rogare malo, cum possim iubere, ut statuta nostra inconuulsa seruetis, sicuti uestra a successoribus uestris seruari mauultis, profecto scientes quod si a nobis sancita contemptui habueritis, quod non arbitror, pari modo et uestra a posteris contempnentur decreta [e 1Kb] .



XXuII. Diploma Dagoberti I, regis Francorum, quo plurima dona in Lemouicensi et Bituricensi confinio Sancti Dionysii monasterio confert [f 2Kb] .

Dagobertus, rex Francorum, uir illuster. Cum certis et cotidianis manifestetur indiciis esse uerum quod omnium materies et conditio nascentium tempore  momentaneo reuertatur in nichilum, nostrarum salus poscit animarum quatinus quisque quem primi hominis negligentia exulem facit et peregrinum, cotidie totius uite sue discutiat modum, ac deinde sors extrema  cum nondum uitalem rapuerit spiritum, pro meritis locum obtinere se illuc exerceat, unde prius ruit, et ubi post transitum eius anima ductu angelico est reditura. Eapropter, ego Dagobertus, Francorum rex, a Deo coronatus, cui summi regis permissione, predecessorum necne nostrorum concessione, Francia obsecundat et famulatur, de salute anime nunc tractando, saniori usus concilio, apud me deliberaui quemlibet Christi militum pro mearum quarumdam donatione rerum adiutorem mihi facere et proximum. Est hic inclitus et preciosus uidelicet testis Dionysius, qui olim timore nudus, fidei feruore accinctus, Galliam petiit, et ibi, gentilium pululante perfidia, uiriliter resistit, fide constans, sancte legis predicando ac patefaciendo doctrinam. Hic etenim proprii  cruoris effusione, siquidem a dextris Dei cognoscitur sedere, iugiterque impetrare pro quibus uoluerit petere, orbis uniuersus eum summo debet uenerari obsequio: multum quidem ego qui in declinando patris iram, ipsius sensi michi non abfuisse gratiam. Quapropter, licet ipse prefatus Dionysius nullo indigeat pro gloria qua cum Deo feliciter potitur, tamen ut michi cum uxore propria et liberis apud equum iudicem fiat fidissimus intercessor, culparum quoque nostrarum in die iudicii excusator, cenobitis monasterii illius, in quo corpore eum quiescentem cum gemitibus peccatores adeunt et peccata fatentur, et ubi Leobafarius abba preesse cernitur, res quasdam in Limozino et Bituricensi sitas confinio, regio hactenus adscriptas dominio, per succedentium temporum  curricula decernimus quiete obtinendas. Nomina autem earum, ut certa pateant, omnibus subtitulantes sic recitamus, in primis uidelicet, castrum nostrum quod dicitur Patriagus, cum ecclesiis, uillis etiam ad  ipsum castrum pertinentibus, et cum ecclesiis, tum et cuncta que sub eius dominatione hactenus fuisse noscuntur, fratribus monasterii eiusdem Christi martyris Dionysii in ius et dominationem ab hac die ac deinceps transfundimus. Deinde curtem nostram que uocatur Patriacus, sitam super fluuium Iugie, cum capella nostra in honore sancti Saluatoris consecrata, et cum tribus ecclesiis in eadem uilla existentibus, et cum omnibus appendiciis suis. Addimus namque alias uillas duas, cum ecclesiis que site sunt super fluuium uulsie, uidelicet Petram-Fictam et Patriacum cum prato dominico, et cum omnibus appendiciis suis, et uillam nostram que dicitur Fornolis, cum seruis et ancillis, et Nigromontem cum ecclesia, et Campaniacum cum ecclesia. Damus etiam cellam  de Larundo et ecclesiam parochialem, cum omnibus ecclesiis ad ipsum castrum pertinentibus, tam intus quam extra. In Bituricensi etiam pago adiungentes, concedimus uillam de Casimansi cum ecclesia, uillam de Lanatido cum ecclesia, uillam de Giuretis cum ecclesia, uillam de Archiniaco cum ecclesia, uillam de Maniaco cum ecclesia, uillam de Stiualiculis cum ecclesia, et quinque mansis ad eandem ecclesiam pertinentibus, uillam de Guierlaico cum ecclesia, uillam de uernido cum ecclesia, uillam de duabus casis cum ecclesia, uillam de uicopleno cum ecclesia, uillam de Perolio cum ecclesia et campo dominico, uillam de uallo cum ecclesia, uillam de Argenteria cum ecclesia, uillam de Noto cum ecclesia, uillam Umreziaco cum ecclesia, uillam  de Napsiniaco cum ecclesia; et queque pertinere uidentur ad easdem uillas, cum seruis et ancillis, terris, pratis, syluis, farinariis, aquis aquarumue decursibus. Damus nempe insuper omnem terram que est inter duas aquas, a Cono flumine usque ad fluuium fontis Mer, cum omnibus ecclesiis: ecclesiam uidelicet sancti Marcialis de Saluiaco, et ecclesiam de Cursiaco, ecclesiam de Mosayco, et etiam omnes res ad easdem ecclesias pertinentes tam intus quam extra, ad eumdem locum ubi he due aque copulantur, extra capellam nostram, in honore beati Martini consecratam, cum duabus uillis ad eandem ecclesiam pertinentibus, scilicet Golaoco, et altera que dicitur Longauilla, quas domnus Godinus, uir apostolicus, Lugdunensis archiepiscopus, a regia  tenebat maiestate. Ecce qualia beato Dionysio sibique famulantibus offero. Que si quis forte, quod absit, nobis in regni solio succedentium, uel quelibet prepotens  persona, illi damna inferendo, in suum reduxerit dominium, prout ego, ipso suffragante saluari spero dans ea, ita ipse inuasor, ea retinendo, morte damnetur pessima. Hoc autem donum ut posteris non uideatur apocryphum, sed stabile, uel hec carta ut firmior sit per tempora, nostre manus signo roborari et confirmari statuimus. Signum Dagoberti incliti regis. Signum Palladii archiepiscopi. Signum Landerici episcopi. Signum Laudomeri episcopi. Signum Fraudoberti episcopi. Signum Asterii episcopi. Signum Eligii episcopi. Signum Franemundi episcopi. Signum Syluini episcopi. Signum Lauradi episcopi. S. Maurini episcopi. S. Clari episcopi. S. Gradoni episcopi. S. Iohannis episcopi. S. Burgundophari abbatis. S. Leobafarii abbatis sancti Dionysii.  S. Mummoli prefecti. S. Gundeni comitis. S. Chariulfi comitis. S. Audini comitis. S. Dructoaldi comitis. S. Charimundi comitis. Dado archiepiscopus Rotomagensis Ecclesie, consentiens subscripsit. Data tertio Kal. August. regni nostri [a 1Kb] anno Xu. Actum est Compendio palatio feliciter. Amen.



XXuIII. Diploma Dagoberti I, regis Francorum, quo uillas Noth et Pascellarium donat monachis sancti Dionysii [b 2Kb] .

Dagobertus, rex Francorum, uir illuster. Priusquam homo subitanea morte moriatur, oportet pro salute anime sue uigilare, ne forte, morte sine aliquo respectu presentem lucem auferente, inueniat aliquem imparatum, et sic perpetuis tenebris atque  eternis eum tradat tormentis; unde, dum proprio libertatis iure subsistit, ex caducis substantiis in eterna tabernacula querere debet uitam mercari perpetuam. Idcirco ego, pro remedio anime mee, monachis basilice domni Dionysii, peculiaris patroni nostri, in qua ipse preciosus martyr cum sociis suis corpore requiescit, et nos sepeliri optamus; ubi etiam abbas Aigulphus preesse uidetur [c 1Kb] , concedo uillam nomine Noth, et alteram que uocatur Pascellarius, cum adiacentiis suis, sitas in Bituricensi pago, et mancipia utriusque sexus, cum pratis, campis, syluis, aquis aquarumue decursibus, sicut hactenus a fisco nostro possesse sunt, ita ex nostra indulgentia, propter adquirendam anime nostre salutem, uel propter filiorum nostrorum stabilitatem, presenti  et futuro tempore in perpetuum proficiant et habeant, nullusque de filiis nostris, aut regibus Francorum successoribus nostris, nec pontifex, nec  abbas ipsius monasterii, nec quelibet prepotens persona, predictas uillas, quas eidem sancto loco concessimus, auferre presumat, si iram Dei et offensam domni Dionysii non optat incurrere. Et ut hec preceptio firmior habeatur, uel per tempora conseruetur, firmioremque habeat uigorem, manus nostre subter eam decreuimus roborari subscriptionibus. Signum Dagoberti regis. Signum filii eius Chloudouuei. Signum Eligii aurificis sui. Signum Dadonis cancellarii sui. Signum Geremari abbatis. Signum Aigulphi abbatis. Datum sub die Kal. Nouembris [a 1Kb] anno decimo quinto regni nostri. Actum Clipiaco palatio feliciter. Amen.



XXIX. Diploma Dagoberti I, regis Francorum, quo uillam Iticinascoam concedit ecclesie Sancti Dionysii [b 3Kb] .


. . . . rcthus [c 1Kb] rex Francor. uiris inlustribus uandelberto duci, Raganrico dom. et omnibus agentibus presentibus et futuris . . . [Spatium uacat octo syllabarum] eterna, ac de caduca substantia erogandum locrarii gaudia sempeterna. Igetur nos reipsa considerantis prout in eternum uel alequantolum mereamur iustorum esse consortis, uillas . . . [Spatium trium syllabarum] cognomenante Iticinascoam, in pago Parisiaco, qui fuit Landerico et Gan . . . [Spatium unius littere] germanis et addicionebus . . . [Spatium quatuor syllabarum] uel meretum ad baseleca domni Diunensi martheris peculiaris patroni nostri ubi ipse preciosus  domnus in corpore requiescere uidetur . . . dem deuoti sumus per tempora, bona propitiante Domino, impartire presencialiter plena deuotione uisi fuemus concessisse. Iubentes etenim uol . . . reis, siluis, pratis, pascuis, aquis aquarumue decursibus, a die presenti, qualiter ab ipsis . . . dominetur, uel ad fisco nostro presente nunc tempore in Dei nomine possedetur, ex indulgentia nostra ad ipsa sancta basileca concessa, que . . . a dicione percipiant specialius . . . . ti pauperis inibi consistentebus, pro regni stabiletate uel remedium anime nostre, absque illius in postmodum refragatione temporebus debeat profecere, et ut fiat ut dum nos ad clero uel pauperes ac ipso loco sancto consistente . . . au . . . s . . . a uel in aliquantolum . . . omne . . . incommoda generetur. Et ut . . . [Spatium quatuor  syllabarum. Sic partim supplet Mabill. Et ut . . . tam eu . . . tempora inuiolabilem, etc.] inuiolabelem capeat firmetatem manus nostre subscriptionebus infra . . .

Dagobercthus rex subs.

Dado optol. [Locus sigilli.] . . . . . . . dies quindecim [d 1Kb] an. decemo regni nostri in Dei . . . Clipiaco fel . . . . .



XXX. Diploma Dagoberti I, Francorum regis, quo concedit Amando episcopo locum inter fluuios Eluonem et Scarpum, opportunum ut ibi Deo militantes ordinarentur [e 2Kb] .

In nomine Domini Iesu Christi. Dagobertus, diuina ordinante clementia, rex. Deum nobis fore propitium  credimus, si ad reformandum et confirmandum religionis cultum precipuam curam impendimus, et religioni deseruientibus munificentie ac liberalitatis nostre manum aperimus. Proinde tam presentium quam futurorum solertiam scire uolumus, quod uenerabilis uite Amandus episcopus, qui, per gratiam Dei, filium nostrum Sigebertum baptisauit, iam quibusdam ecclesiis seu monasteriis ad augmentum diuini cultus constructis ac bene dispositis, excellentiam nostram adierit, et ut non deficiens Dominice uinee cultor, confidens autem de nostre largitatis beneficio, locum situm inter duos fluuios, Scarpum et Elnonem, a nostra liberalitate sibi concedi humiliter petierit: qui locus, licet esset, propter multam silue densitatem, ad extirpandum difficilis, tamen  labori suo, immo post laborem suum, quieti et usibus Deo militantium, quos ibi se iam pie meditabatur per Dei gratiam ordinaturum, uidebatur opportunus. Nos igitur considerantes dignam reuerendi pontificis petitionem, tum propter totius regni nostri ac prolis nostre stabilitatem et pacem, tum propter animarum nostrarum salutem, locum quem petierat, cum utraque aqua et silua circumquaque succressente, prona animi deuotione concessimus, et concessionem rata legum sanctione stabilimus. Precipimus igitur, et ex authoritate regia iubemus, ut nulla secularis uel ecclesiastica persona, de loco supradicto, cum aqua et silua, prefato pontifici a nostra liberalitate concesso, ipsi pontifici seu successoribus eius ullam inquietudinem aut refragationem, uel preiudicium siue uiolentiam  facere tentet; sed potius hoc regalis munificentie beneficium tam ipse pontifex et quos ibi ordinauerit, quam qui ei successerint sine ulla diminoratione, absque ulla calumpnia et contradictione, secure et perpetualiter habeant et possideant. Quod si diuina pietas locum ipsum, per industriam huius amabilis uiri ac successorum eius, et per deuotam largitionem bonorum hominum meliorari et amplificari uoluerit; quidquid exinde, siue in causis, siue in fredis, siue in pratis, siue in terrarum diuisionibus et redibitionibus, siue aliquo modo ius fisci exigere poterat, in integrum tam prefato Patri quam successoribus eius concedimus. Ipsum uero locum et res  ad eum pertinentes, quidquid etiam largitas principum, uel deuotio quorumlibet fidelium, deinceps addiderit, sub tuitionis et immunitatis nostre defensione consistere uolumus. Et ut hec regalis authoritas firma atque inconcussa perpetuo perseueret, presens preceptum manu propria subterfirmamus, et annuli nostri impressione signamus. Successores etiam nostros, ut in hoc ipsum morem nostrum imitentur, commonemus. Datum Kalendas Maii, indictione septima, anno [a 2Kb] undecimo regni domini Dagoberti. Actum Parisius ciuitate feliciter. Amen.



XXXI. Diploma Dagoberti I, regis Francorum, quo immunitatem ab omni potestate concedit monasterio Sancti Dionysii [b 2Kb] .

 Dagobertus, rex Francorum, uir illuster, Mummolo prefecto, Gondeno, Werpeno, Dructoaldo, Audino, Charimundo et Chariulfo, comitibus, uel omnibus agentibus, presentibus et futuris. Oportet clementie principali, inter ceteras petitiones, illud quod pro salute ascribitur et pro diuino nomine postulatur, placabili auditu suscipere, et procul dubio ad effectum perducem [Leg. perducere, ut in sequenti instrumento], quatinus de caducis rebus presentis seculi eterna conquirantur, iuxta preceptum Domini dicentis: Facite uos amicos de mammona iniquitatis. Ergo de mammona iniquitatis, iuxta ipsius dictum, nos oportet mercari eterna et celestia, ut dum sacerdotibus Christi impertimur congrua beneficia, retributorem Dominum ex hoc habere mereamur in  eterna tabernacula. Igitur uenerabilis Aigulfus, abba de basilica peculiaris patroni nostri domni Dionysii martiris, ubi ipse pretiosus domnus in corpore requiescit, clementiam regni nostri supplicauit ut, iuxta hoc quod ante hos dies in Compendio in nostro generali placito tractauimus, ita nunc per propriam nostram auctoritatem sub immunitatis nominis nostri denuo pro rei firmitate circa ipsum sanctum locum uel homines qui se, cum substantia eorum uel rebus, ad ipsam sanctam basilicam tradere et deuouere uoluerint, hoc nos in Dei nomine prestare et confirmare circa ipsum sanctum locum dignaremus. Ideo cognoscat magnitudo seu utilitas uestra, quod ita nos  pro reuerentia ipsorum sanctorum, uel pro quiete monachorum ibidem Deo famulantium, promptissima uoluntate denuo concessisse, et in omnibus confirmasse uestra compareat solertia [In altero diplom., uisi sumus]. Quapropter per hoc preceptum quod specialius decernimus, et imperpetuo uolumus esse mansurum, iubemus atque constituimus ut neque uos iuniores [In altero diplom. legitur nos et nostri, et deest uox iuniores] seu successores uestri imperpetuo, nec quilibet de iudiciaria potestate accinctus in curtes prefate basilice domni Dionysii, ubi et ubi in quascumque regiones uel pagos in regno Deo propitio nostro, quod ad die presente pars ipsius monasterii possidere et dominari uidetur, uel quod Deum timentibus hominibus per legitima cartarum instrumenta  ibidem fuit concessum, aut in antea erit additum uel delegatum, nec ad causas audiendum, nec ad fideiussores tollendos, nec ad freda uel bannos erigendum, et ad mansiones uel paratas faciendum, nec ullas redibitiones requirendum, infra immunitatem sancti Dionysii egredi uel requirere quoquo tempore non [Deest negatio hec in altero dipl.] presumatur, nisi [In altero diplom. legitur sed] quicquid fiscus noster exinde poterat exactare omnia et ex omnibus, pro mercedis nostre augmento, sub integra et firmissima immunitate a die presente concedimus; et si quispiam hanc nostram auctoritatem uel immunitatem et infringere uoluerit, et alios ad hoc conduxerit, unusquisque pro semetipso libras triginta ex auro purissimo partibus sancti Dionysii coactus  componat, et, ut dictum est, quicquid exinde forsitan fiscus noster ad partem nostram sperare poterat, in luminaribus uel stipendiis monachorum, seu et alimoniis pauperorum [In altero diplom., eleemosiniis pauperum] ipsius monasterii, perhenniter per nostra oracula ad integrum sit concessum atque indultum, ita ut melius delectet pro stabilitate regni nostri, uel pro quiete, et quibuslibet leudis nostris, Domini misericordiam attentius deprecare. Ut hec auctoritas nostris et futuris temporibus circa ipsum locum sanctum perhenniter firma et inuiolata permaneat, per omnia tempora illesa custodiatur atque conseruetur  et ab omnibus optimatibus nostris et iudicibus publicis et priuatis melius ac certius credatis, manus nostre subscriptionibus subter eam decreuimus roborare, et de annulo nostro iussimus sigillare. Dagobertus rex subscripsit. Dado obtulit. Datum sub die IIII Kal. Aug. anno secundo regni nostri. Compendio, in Dei nomine feliciter. Amen.



XXXII. Diploma alterum eiusdem argumenti, cum accessionibus [a 3Kb] .

Dagobertus, rex Francorum, uir illuster, omnibus episcopis, abbatibus, ducibus, comitibus, centenariis et ceteris agentibus nostris presentibus scilicet et futuris. Oportet clementie principali inter ceteras petitiones illud quod pro salute anime ascribitur, et  pro diuino nomine postulatur, placabili auditu suscipere, et procul dubio ad affectum [Dub., effectum] perducere, quatenus de caducis rebus presentis seculi eterna uita conquiratur, iuxta preceptum Domini dicentis: Facite uobis amicos de mammona iniquitatis. Ergo de mammona iniquitatis, iuxta ipsius dictum, nos oportet mercari eterna et celestia, ut dum ecclesie Christi impertimur congrua beneficia, retributorem Dominum ex hoc habere mereamur in eterna tabernacula. Igitur uenerabilis Aygulfus aba [Dub., abbas] de basilica peculiaris patroni nostri domni Dionysii martyris, ubi ipse preciosus domnus in corpore requiescit, clementiam regni nostri supplicauit, ut iuxta hoc quod ante hos dies in Compendio in nostro generali placito tractiuimus, ita  nunc  per propriam nostram auctoritatem, sub immunitatis nomine, denuo pro rei firmitate, circa ipsum sanctum locum, uel homines qui se, cum substantia sua uel rebus, ad ipsam sanctam basilicam tradere et deuouere uoluerunt, hoc nos in Dei nomine prestare et confirmare circa ipsum locum sanctum dignaremur. Ideo cognoscat magnitudo seu utilitas uestra, quod ita nos pro reuerentia ipsorum sanctorum, uel pro quiete monachorum ibidem Deo famulantium, promptissima uoluntate denuo concessisse, et in omnibus confirmasse uisi sumus. Quapropter  per hoc preceptum, quod specialius decernimus et in perpetuum uolumus esse mansurum, iubemus atque constituimus ut neque nos neque successores nostri [In priori diplom. uos et uestri], neque quilibet neque archiepiscopus [Dub., quilibet episcopus uel archiepiscopus],  de iudiciaria potestate accinctus . In curtes uero prefate basilice domni Dionysii, ubi et ubi, in quascunque regiones  uel pagos in regno, Deo propitio, nostro, quod a die presente pars ipsius monasterii possidere et dominari uidetur, uel quod Deum timentibus [Dub., a Deum timentibus] hominibus per legitima cartarum instrumenta ibidem fuit concessum, aut inantea erit additum uel delegatum, nec ad causas audiendum, nec ad fideiussores tollendos, nec ad freda uel bannos exigendum, et ad mansiones uel paratas faciendum, nec ullas redibitiones requirendum, infra immunitatem sancti Dionysii ingredi uel requirere quoquo tempore presumatur; sed quicquid exinde fiscus noster poterat exauctare, omnia et ex omnibus, pro mercedis nostre augmento; sub integra et firmissima immunitate a die presenti concedimus . Si  autem quispiam hanc nostram auctoritatem uel immunitatem infringere uoluerit et alios ad hoc conduxerit, unusquisque pro semetipso libras XXX ex auro purissimo partibus sancti Dionysii componat; et, ut dictum est, quicquid exinde fiscus noster ad partem nostram sperare poterat, in luminaribus uel stipendiis monachorum seu et in eleemosinis pauperum ipsius monasterii, perenniter per nostra oracula ad integrum sit concessum atque indultum, ita ut eis melius delectet pro stabilitate regni nostri, uel pro quiete, et quibuslibet leudis nostris, Domini misericordiam attentius deprecari. Et ut hec autoritas nostris et futuris temporibus circa ipsum sanctum locum perenniter firma et inuiolata permaneat, uel per omnia tempora illesa custodiatur atque  conseruetur, et ab omnibus optimatibus nostris et iudicibus publicis et priuatis melius ac certius credatur, manus nostre subscriptionibus subter eam decreuimus roborare, et de annulo nostro iussimus sigillari. Dagobertus rex s.  Data [Dub., sub die] Iu Kal. Augusti, anno decimo [Dub., secundo] regni nostri, Parisius [Dub., Compendio], in Dei nomine, feliciter, amen.



XXXIII. Diploma Dagoberti I, Francorum regis, quo Ruilliacum et plurima alia dona confert monasterio sancti Dionysii [a 1Kb] .

Dagobertus, rex Francorum, uir illuster. Cum certis et cotidianis manifestetur indiciis esse uerum quod omnium materies et conditio nascentium tempore momentaneo reuertatur in nichilum, nostrarum salus poscit animarum, quatinus quisque, quem primi hominis negligentia exulem facit et peregrinum, cotidie  totius uite sue discutiat modum, ac deinde sors extrema cum nondum uitalem rapuerit spiritum, pro meritis locum obtinere se illuc exerceat [Lege exercens] unde prius ruit, et ubi post transitum eius anima ductu angelico est reditura; nam quis ad quamlibet ciuitatem tensurus, forte negotiationis causa uel necessitate pulsus, aliqua non premittit bona quibus admodum contentus sufficiat, remota omni inopia? Itaque sic et quia Apostolum dixisse liquet: Dum tempus habemus, operemur bonum ad omnes; est memorie commendandum cuique uidelicet orthodoxorum, qui Christi se plasma fatetur et templum, ut interim dum uiuendi spatia mortis debite prestant lex atque iura, sua eroget pro Christo ac largiatur, et taliter in superna Ierusalem thesaurum  thesaurizans, liberam ad eam reuersurus possidebit mansionem, eius quoque spiritui fames in euum denegabitur et sitis. A cuius nempe thalamo michi quia non expedit ut excludar ullo modo: Ego Dagobertus, Francorum rex a Deo coronatus, cui summi regis permissione, predecessorum nec ne nostrorum concessione Francia obsecundat et famulatur, de salute anime nunc tractando, saniori usus consilio, apud me deliberaui quemlibet Christi militum, pro mearum quarumdam donatione rerum, adiutorem michi facere et proximum. Est hic inclitus et preciosus uidelicet testis Dionysius, qui olim timore nudus, fidei feruore accinctus, Galliam petiit, et ibi, gentilium pullulante perfidia, uiriliter resistit fide constans, sancte legis predicando ac patefaciendo doctrinam.  Hic etenim proprii cruoris effusione qui quidem a dextris Dei cognoscitur sedere, iugiterque impetrare pro quibus uoluerit petere, uniuersus orbis cum summo debet uenerari obsequio, multum quidem ego, qui in declinando patris iram, ipsius sensi michi affuisse [Dub., non abfuisse] gratiam. Quapropter, licet ipse prefatus Dionysius nullo indigeat pro gloria qua cum Deo feliciter potitur, tamen  ut michi, cum uxore propria et liberis, apud equum iudicem fiat fidissimus intercessor, culparum quoque nostrarum in die iudicii excusator, cenobitis monasterii illius, in quo corpore eum quiescentem cum gemitibus peccatores adeunt, et peccata fatentur, et ubi abbas Leobafarius preesse cernitur, res quasdam in Bituricensi sitas confinio [Dub., confinio, regio], actenus ascriptas dominio, per succedentium temporum curricula decernimus quiete obtinendas. Nomina autem earum, ut certa pateant omnibus, subtitulantes, sic recitamus: inprimis Ruilliacum; et deinde hos uicos, uidelicet: uillam Fracillo, Montelliacum [Dub., Francillo, Montellicum], Auendelliacum, Noziocum, Morilliacum, Talaicum [Dub., Talliacum], Sarmasiacum, Paredum, Ger, Pay, Masnile,  Cassinoilum, Cantalupum [Dub., Masline, Cassionilum, Cantuplum], Iernacum, uineolas, terram de Planis, terram de ualle, ad quam respicit Arnolliacus [Hec desunt ap. Dub.] terram que dicitur Mons-Beraldi, terram que dicitur Canehuces, cum omnibus appendiciis suis, siluis scilicet et uineis, pratis, aquis, earumdemque decursibus, et seruis et ancillis. Preter hec autem curtem [deest ap. Dub. curtem] dominicam, cum capella ibi fabricata in honore sancti Saluatoris, apostolorumque eius Petri et Pauli, atque sanctorum martyrum Dionysii, Rustici et Eleutherii, cum incluso uinee, ac septem farinariis, furnis decem, et portum, mercatum, piscarias quoque quas ibi michi institui precepi, habere concedo. Do etiam duas uillas, quarum una  dicitur Cirsai, et sita est super fluuium Telum, et altera Goyse, que proxima est fluuio Arnon, cum omnibus appendiciis suis. Ecce qualia beato Dionysio sibique famulantibus offero. Que si quis forte, quod absit, nobis in regni solio succedentium, uel quelibet prepotens persona, illi damna inferendo, in suum reduxerit dominium, prout ego, ipso suffragante, saluari spero dans ea, ita ipse inuasor ea retinendo morte damnetur pessima. Hoc autem donum, ut posteris non uideatur apocrifum sed stabile, uel hec carta ut firmior sit per tempora, nostre manus signo roborari et confirmari statuimus. Signum Dagoberti gloriosissimi regis: signum Clodouei filii sui; signum Eligii aurificis sui; signum Dadonis cancellarii sui; signum Geremari [Dub., Geremari abbatis]; signum  Leobafarii abbatis. Datum sub die Kal. Septembris, anno [a 1Kb] XXu regni nostri. Actum ciuitate Aurelianis feliciter, in Dei nomine. Amen.



XXXIu. Diploma Dagoberti I, regis Francorum, quo uillas Acuciacum, Cosdunum, et alias plures, matriculariis ecclesie sancti Dionysii donat [b 2Kb] 

Dagobertus, rex Francorum, uir illuster. Homo semper et incolumis, ac etiam et ac si in egritudine positus, pro salute anime sue attentius debet inuigilare, ut ualeat in futurum lucra mercedum conquirere. Igitur nos, pro Dei intuitu uel remedio anime nostre, uillas cognominatas Acuciaco et Cosduno, sitas in Belloacinse pago, immoque Magnino uilla et Mediano uillare [Dub., Magnouillare, Mediouillare],  uel Gellis et Auerciaco, ad matricularios [c 1Kb] domni Dionysii, peculiaris patroni nostri, ubi ipse domnus in corpore requiescit, et nos sepeliri cupimus, ad eorum substantiam [Dub., concessimus ad substantiam] uel transactionem, uillas suprascriptas Acuciaco et Cosduno, Magnino uilla, Mediano uillare [Dub., Magnouillare, Mediouillare], uel Gellis et Auerciaco, cum omni merito uel termino earum, ipsos matricularios presentialiter perueniant, ita ut in postmodum, cum terris, domibus, mancipiis, uineis, siluis, pratis, pascuis, gregis cum pastoribus, adiacentiis uel reliquis quibuscumque beneficiis, sicut usque hactenus a fisco nostro fuerunt possesse, ita ex nostra indulgentia, pro salute anime nostre acquirenda uel stabilitate filiorum nostrorum, ad  ipsos matricularios, qui ad prefatam sanctam basilicam uel infra atrium consistunt, presenti et futuro tempore proficiant in perpetuo, et delegatione, ualde iam in egritudine demandauimus fieri, nec de filiis nostris, uel quicumque propter hoc occasionem non habeat, quasi presentem uoluntatem nostram aduersare aut refragare temptetur, ac etiam nec pontifex, nec abba, hoc ad ipsos fratres auferre non audeat, si iram Dei aut offensam domni Dionysii non optat incurrere. Quod si aliquis hoc conuelli conauerit, Domno ipso Deo teste hoc demandauimus [Dub., quod, Domino ipso Deo teste, demandauimus] fieri, ante tribunal Christi exinde rationem deducat, cum ipsis fratribus, et dum ex xenodochio non occurrimus facere de ipsis uillis, uel Saclitas [Dub., Sarclitas],  quod antea ad ipsos fratres fuit a nobis deputatum, iuxta quod in reliquo de ratione basilice alimenta recipiunt, si ratio compensatur, ualde uictus annualis de hoc eis, Deo donante, poterit sufficere, ut semper pro anima nostra et ipsos matricularios et successores eorum nostra pascat eleemosina, quo potius delectet eis pro nobis semper orare; et dum iam nos isto precepto minime subscribere potuimus, quia in manu nostra trepidabat ille calamus, propterea rogauimus ut dulcissimus filius noster Clodoueus rex, per signaculum nominis sui, ipsam cartam affirmaret, et Dado eam offerat, et optimates nostri eam subscriberent. Signum + gloriosi domni Clodouei regis [a 1Kb] . Dado [Dubl., Ego Dado], iubente antefato domno Dagoberto rege presente, preceptum  firmaui uel obtuli. Signum A. uiro illustri, Waldeberto senescalco, quod Ragnegiselus sig. [Dub., senescallo: signum Ragnegiselli]. Signum A. Frannegiselus [b 1Kb] . Signum uir illuster Austrapio cubiculario [c 1Kb] . Datum uII decimo Kal. Octobris, anno XuI regni nostri, Clipiaco, in Dei nomine, feliciter. Amen. [Dubl. addit.: Ego Ermenulfus scripsi.]



XXXu. Diploma Dagoberti I, regis Francorum, quo uillam Esterpiniacum donat basilice sancti Dionysii [d 2Kb] .

Dagobertus, rex Francorum, uir illuster, omnibus agentibus [Dub., agentibus nostris] presentibus et futuris. Optabilem esse oportet de transitoria [Dub.,  transitoriis] promerere eterna, uel de caduca substantia erogandum [Dub., eroganda], lucrari gaudia sempiterna. Igitur nos rem ipsam considerantes, prout in eternum uel in aliquantulum mereamur iustorum esse consortes, uillam cui nomen est Stirpiniacum [Dub., Esterpiniacum], sitam in pago uulcasino, eam cum omni integritate uel meritum [Dub.,  merito] ad basilicam domni Dionysii martyris, peculiaris patroni nostri, ubi ipse preciosus domnus in corpore requiescit, et uenerabilis uir, Aigulfus abbas, custos preesse uidetur, ideo quod ibidem  deuotissimus per tempora bona, propitiante Domino, impertire presentaliter plena deuotione uisi fuimus concessisse, iubentes etenim [Dub., iubentesque specialius ordinamus] ut uilla antedicta cum omni integritate et soliditate, hoc est, domibus, edificiis, presidiis, mancipiis, colonis, inquilinis, accolabus, libertis, seruis tam ibidem oriundis quam aliundis [Dub., ex aliunde] translatis, rusticis et urbanis, saltis atque subiunctis terris cultis et incultis, uineis, siluis, pratis, pascuis, aquis aquarumue decursibus, pecoribus,  peculiis, mobile et immobile, omneque genus pecudum et in uniuersum [Dub., uniuersa] merita, appendiciis, adiacentiis, tam intra terminos quam et extra terminos, omnemque rem adexquisitas [Dub., exquisitam], quicquid dici aut nominare [Dub., nominari] potest, uel quod ab fisco nostro, presente nunc tempore, in Dei nomine possidetur, ex indulgentia nostra sint ad ipsam sanctam basilicam concessa: specialius ordinamus ut in postmodum ad ipsum sanctum locum uel clerum uel pauperes inibi consistentibus, pro regni stabilitate uel remedium anime nostre, absque ullius in postmodum refragatione, eius temporibus delectet proficere quo fiat, ut dum nos ad clerum uel pauperes ad ipsum sanctum locum consistentibus substantia, uel in aliquantulum  deputamus, pro intercessione antedicti domni Dionysii martyris apud Dominum in futuro mercedem, quod agerentur [e 1Kb] . Et ut hec concessio auctoritatis nostre, tam per presentium quam succedentium tempora inuiolabilem capiat firmitatem, manus nostre subscriptionibus inferam, ut diximus, propria annotatione ista ducimus adumbrare [f 1Kb] . uir illuster Dagobertus  subscripsit. Data sub die Kal. Octobris, anno u regni, Sauriciagore [a 1Kb] .



XXXuI. Diploma Dagoberti I, regis Francorum, quo donat monasterio sancti Dionysii uillam de Giuretis [b 1Kb] .

Dagobertus, Dei gratia Francorum rex. Antequam nos uite nostre preueniat dissolutio, et quamdiu iure primi parentis nobis hic peregrina conceditur mansio, quia est nostris profiscuum animabus et salubre, oportet ut sanctas Dei ecclesias presentium bonorum amplificemus largitatem [Dub., largitate], quibus nemo potitur permansum, sed labenti tempore [c 1Kb] quatinus sic noster immortalis spiritus, mortalem cum  exuerit hominem, felicem et immarcessibilem obtinere se gaudeat gloriam [Dub., tripudiet obtinere se gloriam]. Quapropter ego, cum mihi corporalia defecerint iuuamina, ut merear collocari in requie perpetua, filii nec non uxor mea, monachis monasterii patroni nostri sancti Dionysii, in quo corpus eius requiescit, et nos recondi tumulo cupimus termino depositionis, ubi preesse uidetur abbas Astulfus [Dub., Aygulfus abba], uillam Gyuretis [Dub., de Giurettis] uocitatam, cum adiacentiis suis, iure perpetuo annuimus habendam, que sita est in Bituricensi pago, duobus millibus a Caro fluuio distat. Et si queuis [Dub., quis] prepotens persona uillam depopulando pretioso martyri Dionysio intulerit damna, uel quislibet regum in regni solio nobis succedentium in  suum si maluerit reuocare dominium, Dei et martyris patiatur iram, cuius donando ditamus ecclesiam. Hoc autem donum, ut multo magis sit firmum, et per futura tempora posteris non uideatur apocrifum, cartaque hec firmiorem obtineat uigorem, signo nostre manus roborari atque confirmari decreuimus.

Signum Dagoberti regis. Signum Clodouei [Dub., Chloudouuii] filii sui. Signum Eligii aurificis sui. Signum Dadonis cancellarii sui. Signum Geremari [Dub., Geremari abbatis]. Signum Aistulfi [Dub., Aygulfi] abbatis.

Datum sub die Kal. Decembris [Dub., Septembris],  anno XXX regni nostri. Actum Spinogilo uilla, feliciter, in Dei nomine, amen.



XXXuII. Diploma Dagoberti I, regis Francorum, quo iubet filios mancipiorum aut seruorum monasterii sancti Dionysii sub lege mancipiorum ecclesiasticorum in perpetuum cum prole sua mancipio subiici [d 2Kb] .

Dagobertus, rex Francorum, uir illuster, omnibus episcopis, abbatibus, comitibus, ducibus, uicariis, centenariis, auctoribus [Dub., actoribus], iudicibus, et cunctis in uniuerso Francorum regno principatum agentibus. Si ea que ad reuerentiam locorum sanctorum Dei, et testamentum mancipiorum ad ea pertinentium adtinere uidentur, regia censura decernimus, iuste quidem agere uidemur, ac proinde nos  habituros eterne remunerationis apud Deum mercedem sine dubio speramus. Quapropter, presentium atque futurorum sagacitas nouerit quod, ad petitionem domni Chunaldi, uenerabilis abbatis, et fratrum monachorum monasterii sancti ac beatissimi peculiaris patroni nostri domni Dionysii martyris, ubi ipse domnus in corpore requiscit, una cum suis preclaris sociis Rustico et Eleutherio martyribus, de copulationibus mancipiorum, seruorum et ancillarum, et eorumdem sanctorum uenerabilium martyrum, et aliorum omnium uniuersaliter hominum in toto regno a Deo nobis commisso consistentium, seu etiam nostrorum seu quorumlibet hominum cuiuscumque dignitatis, ordinis et potestatis, extiterint, hanc per hoc nostre  dignitatis preceptum constituentes, sancimus ut amodo, per omnia seculi presentis futura tempora, quicumque mancipiorum, siue seruorum et ancillarum prefatorum martyrum, siue masculus, siue femina, qualicumque pacto, seu legitimo seu furtiuo complexu prolem genuerit, ediderit atque propagauerit, ex tunc et semper, absque participe uel diuisore quolibet, inrefragabiliter ad supradictorum sanctorum martyrum potestatem cum omni prole sua reuocentur atque subdantur lege [Dub., et lege] mancipiorum ecclesiasticorum, sub prefati abbatis et successorum illius monachorum in iam dicto monasterio Deo seruientium ditionem perpetualiter mancipentur.  Si quis uero contra hoc mee maiestatis decretum presumpserit, et quod amore iustitie decernimus infrigerit, et quoquo pacto uiolauerit, legibus artatus, auri purissimi decem libras, ac argenti probatissimi pondo uiginti, ad pensum nostri palatii soluere cogatur, et eorumdem mancipiorum, si liber est, teneatur; si uero seruus, idem soluat, et centum quinquaginta ictibus in publico coram iudicibus feriatur. Ut uero hoc nostre preceptionis decretum inconcussum permaneat, atque pleniorem uigorem accipiens inuiolabiliter per futura tempora conseruetur, nostre dignitatis annulo insigniri precepimus. Datum anno X [a 1Kb] regni domni nostri [nostri deest apud Dub.] Dagoberti gloriosissimi Francorum regis. Dado, regie dignitatis cancellarius, recognouit, legi  et relegi [Dub., legit et relegit].



XXXuIII. Diploma Dagoberti I, regis Francorum, quo confirmatur charta precaria Sigranni, abbatis Anisolensis, et Hadoindi. Cenomanensis episcopi, de monasterio Anisolensi [b 1Kb] .

Dagobertus, rex Francorum, uir inluster. Si ea que opportunitatibus ecclesiarum uel sacerdotum pertinent libenter prestamus, uel ad effectum perducimus, retributorem Dominum exinde habere confidimus, et nobis ad mercedem uel stabilitatem regni nostri in Dei nomine pertinere confidimus. Igitur compertum sit omnibus fidelibus nostris presentibus et futuris, quia miserunt ad nostram clementiam Hadoindus, Cenomannis urbis uenerabilis episcopus, et Sigrannus, abbas de monasterio Anisole, quorum  missi nobis innotuerunt, et per epistolas predictorum uirorum adsensum et deprecationem confirmauerunt, dicentes eo quod predictum monasteriolum Anisole per titulum precarie supplicasset predictus Sigrannus abbas, ad suum supra citatum Hadoindum episcopum, in quo etiam monasteriolo domnus Karileffus corpore requiescit, quod et ipse construxit, et in dedicatione ecclesie domno Innocente, prefate urbis episcopo, per strumenta cartarum tradidit, quod etiam in beneficium per precariam iam dictus abbas a supradicto Hadoindo adeptum habet. Unde et scriptum precariarum nobis eorum missi ostenderunt,  in quibus continebatur qualiter prefatum monasteriolum a memorato episcopo iam dictus abbas petisset, atque ab eo beneficiario iure diebus uite sue percepisset, et ob rei firmitatem censum ei per singulos annos soluere spopondisset, id est, ad lumen matris ecclesie IIII lib. de cera, et ad opus fratrum canonicorum in predicta ciuitate Deo militantium, in cena Domini, plenum modium de ouis, et plenas buticulas paratas de optimo uino, et ad opus episcopi cambuttam unam et duos subtalares per singulos annos, partibus memorati episcopi, uel rectorum eius persoluere debuisset. Petentes ergo ad nostram miserunt celsitudinem epistolas ambo et missos, ut super precariam memorati antistitis, gratia firmitatis, fecissemus preceptum, per quod monasteriolum  predictum memoratus Sigrannus abbas tutum et securum, dum aduixerit, tenere et possidere cum omni integritate uel supraposito ualeret. Proinde hanc nostram auctoritatem memoratis uenerabilibus uiris fieri iussimus, per quam precipimus atque iubemus ut prescriptum monasteriolum, sicut memorato abbati a supra memorato uenerabili Hadoindo episcopo sibi beneficiario ordine collatum est, ita deinceps in eius beneficiaria dominatione permaneat, et suprascriptum censum partibus rectorum eiusdem Cenomannice sedis, absque ulla dilatione, persoluere studeat; post eius uero dicessum, ad eius et potestatem memorate urbis Cenomannice matris ecclesie, a qua in beneficium illud accepisse dinoscitur, absque ullius detentione aut contrarietate  reuertatur, ut rectores eiusdem sancte ecclesie, quidquid de eo iure ecclesiastico disponere uoluerint, faciant. Et ut hec auctoritas firmior habeatur, uel per tempora conseruetur, manus nostre subscriptionibus subter eam decreuimus roborare.



XXXIX. Diploma Dagoberti I, regis Francorum, quo ecclesie sancti Dionysii donat ecclesiam de Plumbata, et alias ecclesias plurimas, cum appenditiis; ac eidem priuilegia concedit [c 1Kb] .

Nouimus a predecessoribus fuisse decretum patribus, ut quecumque fierent posteriorum memorie profutura scripto commendarentur, ne obliuionis  caligine supprimerentur. Quapropter ego Dagobertus, Dei gratia Francorum rex, notum uolo fieri omnibus, tam futuris quam presentibus, quod ecclesie beatorum martyrum Dionysii, Rustici et Eleutherii de Francia, damus et concedimus, nostrorum consilio optimatum, et assensu domni Ansoaldi, Pictauorum episcopi, et aliorum tam archiepiscoporum quam episcoporum, ecclesiam de Plumbata, ecclesiam scilicet quam in honore beate Marie semper uirginis, et sanctorum angelorum, beati confessores Ursinus, Martialis, Lucianus [Cacianus] et Iulianus composuerunt, eandem uero ecclesiam ipsi angeli Deo consecrauerunt; ecclesiam dico que est inter duas ualles, sita prope aquam que dicitur uigenna [uigona], supradictis martyribus libere seruitio [liberam  et ab omni seruitio] absolutam concedimus. Rursum notificamus presentibus et futuris supradictis martyribus, uineas, terras et prata, cum aquis et nemoribus, seruis et ancillis, in eodem loco dedisse. Nolo uos preterea latere, quod quicumque, siue liber, siue seruus, siue quolibet crimine damnatus, intra metas quo [quas] ego posui in loco qui dicitur Aula, usque ad alium locum qui dicitur Ternant, sicut indicat supradicta aqua, et terra sancti Martini, et beate Radegundis, quicumque, inquam, siue a duello, siue indigena, latro, fur, homicida, refugium quesierint, liber et immunis a quacumque persecutorum infestatione euadat: preterea manifestum sit omnibus eos qui intra predictum locum manserint nulli nisi soli Deo et monachis ecclesie debere  obsequi. Dedimus etiam supradictis martyribus ecclesiam sancti Hylarii de intra Annam [Amnem], cum terris et decimis et aquis. Item in eodem loco qui dicitur Cursous [Cursona], ecclesias nostras, scilicet ecclesiam sanctorum martyrum Geruasii et Prothasii, et aliam in honore beati Martini, et a fonte qui dicitur Benedicta usque ad locum qui Claustrum uocatur, totam terram et aquam que uoda uocatur, et molendinum de Cumignech, et terram de Bosnay, cum seruis et ancillis et decimis. Item terram de Laingniaco [Lingniaco], et ecclesiam beati Hylarii, cum terris et pratis et decimis. Dedimus ex alia parte uienne aque sanctis martyribus quarum uicum [aque uigenne uicum] nostrum Ingrandisse, cum ecclesiis scilicet apostolorum Petri  et Pauli et sancti Apoliti martyris, cum terris et  decimis, seruis et ancillis. Item super eandem uiennam [uigennam], ecclesiam sanctorum apostolorum Petri et Pauli de Dangeo, cum terris et decimis et seruis. Item nostrum fiscum de Odriaco, et ecclesiam sancti Sulpicii, cum terris et pratis et decimis et seruis, cum uicariis. Item terram de Maleredo, cum pratis et uineis et nemoribus, seruis et ancillis et uicariis; et alterum Laingniacum [Lingniacum], et ecclesiam beati Remigii. Item in pago Turonensi, Antigniacum et ecclesiam sancti uincentii super uigennam, et terram de Selignech, cum terris, decimis et seruis. Item in eodem territorio terram de Pleis, cum ecclesia sancti Siluestri, et terram de Buymet. Ut igitur omnis aduersariorum calumpnia sopita sileat, et omnis malignorum omnium infestatio damnata  abscedat, gratia memorie placuit nobis hoc scriptum sigillo nostro confirmare.



XL. Diploma Dagoberti I, regis Francorum, quo, ad preces Auberti, Cameracensis episcopi, dona multa confert oratorio beate Marie [a 1Kb] .

In nomine Patris et Filii et Spiritus sancti, amen. Ammonente ac dicente Filio Dei: Date eleemosinam, et ecce omnia munda sunt uobis; idcirco ego Dagobertus, Austrasiorum rex, pro anima patris mei karissimi Lotharii, Francorum regis augustissimi, monitis salutaribus uiri uenerabilis et consanguinei mei Auberti, Kamaracensis episc., inductus, concedo et dono piissimis fratribus oratorii beate Marie  regales fiscos duos, Oenengium, et Karubium, cum omnibus suis appenditiis, id est utriusque sexus slauis et mancipiis, uillis, terris, siluis, pratis, aquis aquarumque decursibus, etc.; item uillam Buriacam, uillam Haidem, et ex parte uillas Halogin, et Gleuiam, etc.; idem do et trado eccles. sancti Petri Kamerac., in qua sanctissimus pater uedastus canonicos constituit, fiscum Tilletum, uillas uinciacum et Harnam, cum appenditiis, etc., has donationes approbantibus palatii mei principibus et senioribus Arnulpho et Pipino. Ut autem hec nostra concessio, etc. Signum D. Dagoberti, regis Austrasiorum S. Arnulphi Metensis. S. Pipini Neustriensis, seniorum palatii. S. Ansonis, cancellarii, uice Cuniberti, archicancellar. recogno . . . . Data Kamaraci, XuII Kal.  Maias, an D. I. sexcent. quadrag. ind. XIu.




ANNO DOMINI DCXXXuIII.
SANCTUS HADOINDUS CENOMANENSIS EPISCOPUS.





NOTITIA HISTORICA IN S. HADOINDUM.


 Domnus Hadoindus Cenomanice urbis episcopus, et successor beati Bertichramni, natione Francus uel Gallus, nobili ex progenie ortus. Hic restaurauit atque renouauit multa monasteria in parochia Cenomanica, atque eadem monasteria regulariter degere instituit. Ipsius quoque tempore quidam uir Alanus nomine, qui habebat res sue proprietatis multas, et habebat unicum filium, quem ita diligebat ut animam suam. Quadam uero die predictus Alani filius uenationem exercens in uilla proprii patris sui, cuius uocabulum est Doliacus  qui dum in brogilo predicti patris in iam dicto Doliaco ceruam minabat, equus eius expauescens, cecidit mortuus de equo  expauescente predictus filius Alani. Hoc autem uidens suprascriptus Alanus de solario quo instabat, ualde dolore repletus est: consolando tamen nuntiauit uxori sue matrique eius predicti iuuenis mortem, considerans quippe quod sine causa eueniret. Tunc deuotissime Deum celi exorans, deprecatus est ut taliter res suas ei disponere concederet, qualiter sua esset beneplacita uoluntas, et qualiter ex eis regnum mereretur eternum. Cepit ergo tunc pedes una cum uxore sua ire per monasteria et loca sancta, ac corpora sanctorum querere, deprecans die ac nocte intentissime Deum, ut porro inspiraret ei ad quam ecclesiam, secundum Creatoris sui uoluntatem tam pro predicto filio suo suas Domino offerendo res quam et remedio anime sue traderet.  Tali uero deuotione surgendo, et orando eleemosynasque faciendo, uisitabat limina et corpora atque ecclesias sanctorum multorum, ut Dominus, ceu dictum est, ei inspiraret ubi suum traderet proprium, quoniam magnam hereditatem habebat, et nullum habebat filium uel filiam heredem.

Dum autem supradicto pretextu a monasterio sancti Martini Turonensis reuertebatur, et licet multi serui Dei eum orati essent ut ad loca sanctorum quibus insistebant suas res traderet, et si uellet ab eis pretium acciperet, et utrumque haberet, et eleemosynam ex eis et munera. Hec suadebat ei abbas de monasterio Turonensi, in quo sanctus Martinus corpore requiescit; similiter et abbas qui dicitur Duo-Gemelensis monasterii, siue alii prepositi  et abbates, et serui Dei multi; tamen ad nullum de predictis locis eius intentio se submisit, neque eius  deuotio se inclinauit, quia forte Dominus nolebat, et propterea forte non ei hoc agere inspirabat, quia deuotissime in hoc Domini uoluntatem querebat. Dum enim hec agebantur, et, de monasterio sancti Martini Turonensis reuertens, ad Cenomanicam predictus uir properabat ciuitatem, uisitaturus uidelicet sanctam matrem et ciuitatis ecclesiam sancte Dei genitricis Marie, et sanctorum Martyrum Geruasii et Protasii, in qua multas eorum meritis operabatur Dominus uirtutes. Cum uero taliter properando Pontileuualensem synodochium milliario a predicta urbe distante iter ageret, uenerunt serui Dei ipsius Pontileuualensis synodochii, et Hadoindi episcopi obuiam, et suscipientes eum cum silentio, et per orationes eum deducentes, omnia necessaria  ei uoluntarie et diligenter ministrabant, et cum magno honore ei seruiebant, quia ad hoc opus predictus domnus Bertichramnus eiusdem urbis episcopus ipsum synodochium in Pontileuua in honore sancti Martini fecerat, ut omnes aduentantes, tam diuites quam et pauperes, ibi receptiones haberent; et alimenta et cetera necessaria abundanter inibi acciperent.

Crastina autem die, a predicto synodochio iam dictus Alanus surgens, ad memoratam matrem ecclesiam oraturus deuotissime nudis plantis properabat, quoniam predicta nocte, dum in prefato synodochio Pontileuua orationi deuotissime insistebat, instinctu Dei accensum est cor eius, ut ad memoratam matrem et ciuitatis ecclesiam, que est constructa  et sacrata in honore sancte Dei genitricis Marie, et sancti Petri apostoli, et sanctorum martyrum Geruasii et Protasii, ad quam et ipse oraturus properabat, omnes traderet res proprietati sue, quod et nutu Dei factum esse nulli dubium est. Hec quoque peragere, ut ei inspiratum erat, cogitans, mandauit domno Hadoindo prescripto episcopo, ut obuiam ei ueniret, et cum eo considerare ualeret, qualiter de suis rebus agere deberet, quia notus ei erat et fidus amicus domnus Hadoindus. Fecit enim domnus Hadoindus ut ei iam dictus Alanus mandauerat, et uenit obuiam ei, et benigne eum suscipiens per orationes ecclesiarum iam dicte ciuitatis cum summo honore et magna reuerentia deduxit.

Dum autem ad predictam matrem ecclesiam  usque deuotissime peruenerunt in eamque intrantes, et pariter orantes ceperunt flere Alanus et uxor  eius, et cum lacrymis uoluntatem eorum publiciter patefecerunt; et de eadem ecclesia sancte Marie et sancti Petri atque sanctorum martyrum Geruasii et Protasii exire non potuerunt, antequam omnes res proprietatis sue predicto domno Hadoindo et suis consacerdotibus et ministris atque prefate matri ecclesie legaliter per strumenta cartarum sub stipulatione subnixa firmiter tradiderunt. Hoc autem facto, tam hilari animo et letitia repleti, leuesque corpore sunt effecti, atque ad iuuentutem priorem, uirtute Dei et intercessione predictorum sanctorum sunt reuersi, ut omnes hoc uidentes stupescerent, nec uidisse, nec audisse cum lacrymis profiterentur, quod nutu et uirtute Dei factum esse non dubium est. Tali enim conditione instinctu Dei tradidit memoratus  uir Deo deuotus Alanus iam dicto episcopo prefate matri ecclesie duodecim uillas optimas, cum eorum appendiciis, id est, Iuliacum, Lucdunum, Ruliacum, Ruppiacum, Sabololium, Quilselidas, uernum et uericium, Tanidam, et predictum Doliacum, in qua prefixus suus filius mortuus fuerat, et Camariacum; et postea per translatas manus, asinarias et ceteras uillulas, quarum nomina propter fastidium et tedium legentium hic non inseruimus. In pollegiticis [Leg. polyptychis] tamen et plenariis sancte matris predicte urbis ecclesie hactenus pleniter reperiuntur inserte. Insuper semetipsum et suam uxorem tradidit prescriptus Alanus memorato episcopo domno Hadoindo, et seruis Dei in predicta ecclesia Domino famulantibus, ut de animabus  eorum et corporibus suis magnam haberent curam, et corpora eorum alerent, et animas suas Domino lucrarent. Prouidebat quoque eos domnus Hadoindus diligenter, et ministrabat eis sufficienter, et ita eis seruiebat, sicut seruus domino. Memoratus ergo Alanus et sua uxor sub potestate predicti episcopi studiosissime et deuotissime Domino die noctuque militabant, et pro supradictis deuotionibus, sicut credimus, regnum Dei adquisierunt, et uitam eternam, Domino annuente, perceperunt. uiuunt enim cum Christo et sanctis eius in beata goria, cum  quibus in ea et nos eorum fulti orationibus Domino tribuente perpetualiter uiuere mereamur. Amen.

Predicti siquidem domni Hadoindi tempore uenit quidam uir sanctus, Domino ducente, sub habitu monastico, nomine Lonegisilus, querendo loca ubi aliquam cellulam ad lucrandas animas facere posset. Audiens autem famam predicti Hadoindi, uenit ad eum, deprecans ei uicum suum canonicum, nomine Buxidum, situm uidelicet in pago Cenomanico, in condita Sagonense. Erat enim notus ei ipse uicus, quia frequenter ad eumdem locum conuenire solebat, quia aptus ei propter frequentiam populi ad lucrandas animas uidebatur, et bonos et Deum timentes uiros in circuitu eius habebat, qui eum bene recipiebant; et omnia necessaria ei ministrabant; et  insuper monasterium inibi facere suadebant, quod et de eorum rebus augmentari uolebant, in quo et animas suas Domino lucrari, ipso docente, mererentur. Hec autem audiens domnus Hadoindus, gauisus est ualde, et libenti animo dedit ei predictum uicum ad iam dictum opus perficiendum, et ad prefatum monasteriolum ad lucrandas Deo animas construendum, suadens ei etiam, ut quod animo, Domino inspirante, habebat opere uiriliter perficeret. Et insuper dedit ei predictus domnus Hadoindus alias reicolas et uillulas, in circuitu prefati uici Buxidi sitas, quas predictus domnus Lonegiselus nominatim eum deprecabatur. Dedit etiam ei memoratus domnus Hadoindus in adiutorium ad iam dictum opus Dei perficiendum totam decimam partem uille sue sedis  ecclesie, cuius uocabulum est Lugdunus; unde Dei serui et ipse in prefato uico et in eodem monasteriolo haberent plenius uictualia eorum et uestimenta. Postea uero tam eius tempore, quam et successorum suorum, multe res ad prefatum monasteriolum a nobilibus et liberis hominibus sunt legaliter tradite. Ipsum namque monasteriolum cum predictis rebus et omnibus ad se pertinentibus sue sedis ecclesie subiugatum, et suis successoribus iure ecclesiastico possidendum et canonice gubernandum eius reliquit temporibus.





SANCTI HADOINDI CENOMANENSIS EPISCOPI SCRIPTA QUAE EXSTANT.
[Brequigny, Diplom., etc., tom. II nou. ed.]



I. Testamentum Hadoindi Cenomanensis episcopi [a 2Kb] .


In nomine Domini Iesu Christi, et Spiritus sancti,  octauo Idus Februarii, in anno quinto regnante gloriosissimo Clodoueo rege. Ego Hadoindus, ac si indignus peccator [tametsi peccator], episcopus sancte Dei Ecclesie Cenomanis ciuitatis, sanus, Deo propitio, mente et corpore, sanoque consilio, metuens  casum humane fragilitatis, testamentum tradidi, illudque C adulpho diacono scribendum dictaui: quod testamentum meum si quo casu iure ciuili aut pretorio, uel alicuius noue legis interuentu, ualere nequiuerit, ac si ab intestato ad uicem codicillorum ualere id uolo ac ualeat. Itaque si quando ego Hadoindus, suprascriptus episcopus, ex rebus humanis excessero, ac debitum uenturi temporis compleuero, tunc tu, sacrosancta Ecclesia uenerabilis [Cenomannis], heres mea esto, heredemque meam te esse constituo; ita ut aliquid per hoc testamentum meum dedero, legauero, dare iussero, id ut detur [et est datus], fiat, prestetur, fidei tue, heres mea, committo. Dono tibi, sancta uenerabilis Ecclesia Cenomanica, in honore sancte Marie, domini Geruasii et  Protasii martyrum, uillam iuris mei, cuius uocabulum uocatur Auesa, quam datis rebus propriis meis comparaui, cum domibus, edificiis, mancipiis, uineis, syluis, pratis et pascuis, quantumcunque in eo loco [in ea loca] aspicere uidetur, cum colonis, et integro termino suo, ad ius et dominationem [donationem] uestram reuocetur, perpetualiter possidendum. Similiter basilice domni uicturii, ubi ipse dominus requiescere dignoscetur, et, si meruero, inibi sepulturam habere desidero; dono tibi uillam nuncupatam Acerueo, quam dato pretio comparaui, cum domibus, mancipiis, uineis, syluis, pratis et pascuis, exceptis his quos pro anime mee remedio ingenuos fieri precepi, totum et ad integrum prefata basilica post meum discessum sue potestatis faciat reuocare perpetua  dominatione possidendum. Ea uero conditione dono sancte basilice domni Petri et Pauli apostolorum, quam dominus Berthicrannus, quondam episcopus Cenomanis [ad oppidum Cenomannice] ciuitatis, suo opere edificauit, uillam proprietatis mee Iscomodiacum, sitam in pago Belliui [Belim], quam data pecunia de Ansero [Aussoreno], et genitrice sua comparaui, ut hanc ministri eiusdem post meum transitum teneant, possideant, et futuris facere cui uoluerint derelinquant. Similiter dono ipsi basilice domni Petri et Pauli apostolorum, uillas quibus nomina sunt Taudiniaco, Martiniaco, quam Lupus quondam per meum beneficium tenere uisus fuit: hoc supradicta basilica, post meum [nostrum] discessum, cum omni integritate, quod ad ipsas uillas  aspicere uidetur, ministri nostri iam dicte basilice de presenti percipiant dominandum. Simili modo dono basilice domni uincentii martyris, quam Domnolus, sancte recordationis episcopus, suo labore construxit, uillam iuris mei Pratellus, cum omni integritate, quantumcunque mihi [inibi] Domnola uisa fuit habuisse. Similiter dono basilice domne et sancte  Marie Auriono [Aureonno] uicum, quem Agobertus abbas Diablentis [Dixiagens] simul edificauit, et Iona uillam, que fuit Sigulphi presbyteri, et quam fidelis noster Chaddo per nostrum beneficium habere uidetur. Pariter et mansionem ad prope ipsam Iona, quam Lupus quondam tenere uisus fuit, ipsi Chaddoni uolumus esse concessam: si tamen habuerit filios, in eorum permaneat potestate; et siquidem filios non habuerit, post suum transitum, ad ius et dominationem domne Marie de Aureonensi uico reuertatur [reuertatur perpetuis temporibus dominandum]. Similiter uilla Lastemarico [Lastemariaco], quam ex munificentia nostra ipse fideli Caddoni defensori [ipsius fidele nostro Caddono defensore] nostro concessimus, uoluntas mea est, ut, dum aduixerit,  hoc usu possideat; post eius uero discessum, cum omni re meliorata uel superposita, sancte basilice de Aureonensi uico reuertatur. Similiter et Pauliaco qui fuit Roccoleno [Roccoleno partis] iam dicte basilice domne Marie eiusque temporibus possidere decernimus. Itemque uillam Baudiacam quam ex comparatione et nostris directis actionibus [uilla Baudriace ex comparatione legitimas nostras directionibus] reuocauimus, cum terris, domibus, mancipiis, syluis, pratis et pascuis, acolisque omnibus, et integro termino, prefate sancte Marie basilice, eiusque ministri in perpetuum a die presente iure suo recipiant. Simul uilla Briaco, que est ad oppidum [et uilla Driaco, ad oppidum] ipsius basilice cum colonia Hamarico quam antefate sancte Marie  ecclesie donaui, ad interueniendum pro nostris peccatis [Colonica Cameriaco, antefate sancte basilice sancte Marie pro nostra interueniendum peccata]. Similiter Tusciaco, qui fuit Dondulfo, et iter quod cum Edeberto commutauimus [Ausciaco qui fuit Dructulfo, et hoc quod de Edeberto commutauimus, uolo esse donatum. Similiter Auliaco, et castra similiter, et uillam Cometas, quam de illustri matrona Modenana, data nostra pecunia, comparauimus, cum domibus, edificiis, terris, mancipiis, syluis ac pascuis, basilice domne Marie de Aureonensi uico conscribimus, cum Appiaco colonia. Simili modo uillam de Frigido Fonte cum omni integritate, id aspicientibus et pertinentibus scilicet omnibus [uel aspicientes ad se pertinentes, cum omnibus] edificiis, mancipiis,  accolis, seruis et ingenuis, syluis, terris, uineis, pratis et pascuis, aquis et aquarum decursibus, et a re in hac quesita sancte basilice domne Marie uolo esse donatam, ut pro nostris interueniat peccatis, et Dominus noster iehsu delictis nostris ueniam concedere dignetur [omni re inexquisita, ut a die presente antefacte sancte basilice domne Marie pro nostra  interuenienda peccata, ut Dominus noster iehsu Christus quantitate nostris delictis concedere dignetur, illuc esse proficiendum]. Similiter et uernicelle cum omni iure suo et termino uel coloniis [colonica] ad se pertinentibus, ad ipsam sanctam basilicam proficiat in perpetuum. Et si aliquis exinde epistolam quasi a nobis factam protulerit, uacua ac inanis permaneat; et ita nobis conuenit ut superius inthimare, ut unicuique facta nostra de propinquis aut heredibus nostris chartam aliquam, quamuis bonorum hominum manu roboratam, ut cupiditas suadet, protulerit, uacua et inanis permaneat, et illam maledictionem percipiat, ut superius est comprehensum. uillam Fontanas in pago Syluiasinensi filius et parens noster Bodilo, dum superstes fuerit, locellum illum  tempore uite sue teneat ac possideat. In Christi nomine, Hadoindus, etsi peccator, episcopus, hoc testamentum quod ex deuotione rogaui [fieri rogaui] relegi et subscripsi. Rosindus [Rensidus] subscripsi. Berteghiselus subscripsi. Marsus subscripsi. Auffrebertus [Austribertus] subscripsi. Sigrannus [Seighrannus] subscripsi. Audobertus subscripsi. Cadulphus, ordinante domno Hadouindo episcopo, hoc testamentum redditus, scripsi et subscripsi.

Magnificis [a 1Kb] in Christo, et sancte Ecclesie filio Badiloni et Andranno Hadouindus episcopus, rogo et supplico caritati uestre, ut cum me Dominus et omnium creator de hoc seculo migrare preceperit, Cenomanis iter [ire] faciatis, et ibi testamentum meum, cum apertum fuerit uobis persequentibus  apudque publica gestis [gesta] municipalibus faciatis allegare [alligare], et quod unicuique per ipsum testamentum sanctis ciuibus uel propinquis meis uisus [seu fidelibus uisus] sum delegasse, uestra dispensatione unusquisque iuxta ipsam delegationem percipere ualeat. Et quidquid exinde egeritis, ratum et firmissimum debeat permanere: quod mandatum manu nostra firmauimus, et petimus muniendum. 



II. Charta qua Sigrannus recognoscit se tenere monasterium Anisolense ab Hadoindo, episcopo Cenomanensi, iure usufructuario, et sub certo censu [b 1Kb] .

Domino sancto ac uenerabile sede apostolico Hadoindo,  Cenomannice urbis episcopo, una cum ipsa congregatione ex ipsa urbe consistente, ego in Dei nomine Sigrannus, indignus sacerdos atque monachus, precator a uobis accedo. Dum et mea fuit petitio et uestra decreuit uoluntas, ut illud monasteriolum, quod est constructum in honore sancti Petri et sancti Martini, et est situs in terraturio sancte Marie Dei genitricis, uel sanctorum martyrum Geruasii et Protasii, matris et Cenomannis ciuitatis senioris ecclesie, in pago Cenomannico, in loco quodam que ab antiquis dicebatur Casa-Gaiano, super fluuium Anisole, quod, secundum nomen ipsius fluminis, nuncupatur Anisola, ubi domnus Turibius, eiusdem parochie pontifex dudum in rebus senioris et matris ciuitatis ecclesie cui presidebat, ecclesiam in honore  sancti Petri principis apostolorum fecerat, que tamen destructa propter imminentes uastationes fuerat, sed adhuc de ipsis maceriis aliqua pars ibi erat, quando domnus Karilefus, per licentiam et deprecationem atque adiutorium dom. Innocenti episcopi, in iam dicta terra sancte Marie et sanctorum martyrum Geruasii et Protasii, ex rebus ipsius et aliorum bonorum uirorum edificauit, per uestrum beneficium, sub usufructuario ordine, tempore uite mee, cum omnes res ad se pertinentes uel aspicientes, inibi tenere permisistis, et censiui annis singulis ad matrem ciuitatis ecclesiam persoluere uel eiusque pontificibus atque rectoribus, id est, ad lumen ecclesie, de cera libras IIII, et ad opus episcopi cambutta una,  et subtalares II, et ad opus canonicorum inibi Deo degentium buticulas duas paratas, plenas de uino optimo, et in cena Domini plenum modium de ouis; et si negligens aut tardus de ipso censo apparuero, fidem exinde faciam, et ipsum monasteriolum tempore uite mee non perdam; et alicubi nec uendere, nec alienare pontificium non habeam, nisi sub iure et potestate ac dominatione sancte Marie et sanctorum martyrum Geruasii et Protasii, uel eorum pontificibus atque rectoribus permaneat. Et post meum quoque iubente de hac luce discessum, cum omni re emeliorata uel supraposita, absque ullius iudicis consignatione aut heredum nostrorum contradictione, iam dictum monasteriolum cum omni integritate, et res ad se aspicientes uel pertinentes, uos aut rectores successoresque  uestros in uestram faciatis reuocare potestatem uel dominationem. Et ut hec precarie uno tenore conscripte, una que in thesauro ciuitatis ecclesie recondita sit, et alia quam ego Sigrannus a uobis accepero, firmiorem obtineant uigorem, manus nostras proprias subterfirmauimus, et bonorum uirorum decreuimus roborare. Actum Cenomannis ciuitate publica. Data uIII Idus Aprilis [c 1Kb] , anno XXXI regnante  Dagoberto rege. Ego Hadoindus quamuis indignus episcopus, hanc precariam a me factam subscripsi. Wistremandus abbas subscripsi. Oduluuinus presbyter subscripsi. Bernericus, indignus abbas, subscripsi. Winetharius presbyter subscripsi. Adamalgandus diaconus subscripsi. Danihel presbyter subscripsi.  Helenus presbyter subscripsi. Erigandus diaconus subscripsi. Ebrenus presbyter subscripsi. Landricus diaconus subscripsi. Emmo presbyter subscripsi. Albo diaconus subscripsi. Herifredus presbyter subscripsi. Besto presbyter subscripsi. Urso diaconus subscripsi. Signum Landohic aduocato.




ANNO DOMINI DCXL.
SANCTUS SULPICIUS, COGNOMINE PIUS, BITURICENSIS EPISCOPUS.





uITA SANCTI SULPICII PII, AUCTORE ANONYMO MONACHO SULPICIANO FERE COAEuO.




OBSERuATIONES PRAEuIAE


1. Preter Sulpicium cognomento Seuerum, Bituricensem episcopum, quem nonnulli cum Seuero Sulpicio sancti Martini discipulo perperam confundunt, habuit Ecclesia Biturica alium antistitem cognomine Sulpicium dictum Pium, cuius in presenti uitam exhibemus. Ille sub finem seculi uI, hic initio seculi uII, floruit.

2. Sulpicii Pii uitam scriptores duo ceui litteris commendarunt, fusius alter isque monachus cenobii a Sulpicio constructi, quem suum utique patronum identidem appellat; alter compendiosius, quem idcirco abbreuiatorem uocabimus. Utrumque edidit Ioannes Bollandus, ad 17 Ianuarii. Priorem duntaxat hic dabimus, si quid in alio dignum obseruatu fuerit, suo loco adnotaturi. Aetatem suam indicat monachus Sulpicianus numm. 4, 11, 16, 17 et 32, ac uite a se scripte adiecit librum Miraculorum, quem in fine uite sancti Sulpicii promiserat, quamuis stylus  metrice cadens et passim languens libri Miraculorum alium omnino auctorem sapere uideatur, uti et prologus uite premissus, qui in membranis permultis desideratur. Patriarchii Bituricensis  scriptor quinque libros de uita et Miraculis ipsius sancti Sulpicii in archiuis thesauri cathedralis ecclesie Bituricis asseruatos affirmat; nec alium putes auctorem a nostro, cuius lucubrationem in nonnullis exemplaribus in libros quinque distinctam aduertimus, prout in margine adnotatum obseruare licet.

3. Monachi Sulpiciani lucubrationem exornauit Ioannes Phernandus Casalis Benedicti monachus, a Trithemio in lib. de Scriptoribus eccles. laudatus, et Patriarchio Bituricensi, cap. 31, insertus, a quo apices aliquot illustrando anonymo mutuabimur. Tacemus uincentium Bellouacensem, et sanctum Antonium, qui una cum Neotericis multis de sancto Sulpicio egerunt.

4. Sulpicium commendant in suis Martyrologiis Usuardus et Ado, ad diem XuI Kalend. Febr. Notanda  uerba Adonis: Bituricas, depositio beati Sulpicii episcopi et confessoris, qui a pueritia litteris eruditus et sancte conuersationis luce conspicuus, etiam laicus uirtutibus claruit. Post etiam, coma deposita,  monachorum Pater exstitit, atque inde ad episcopalem prouectus cathedram, uita clarus in pace quieuit. Quippe Sulpicius fuit abbas Castrensis, prefectus monachis qui in castris regiis officia diuina nocte dieque persoluebant.

5. Fuit ergo monachus Sulpicius, et quidem ante et post pontificatum; nam regimen pastorale annis ante mortem aliquot abdicauit, ut Deo liberius in Nauensi monasterio a se condito uacaret. At cuius demum instituti monachus? Qui sancti Columbani regule a Benedictina diuortium toto illo seculo contumax defendunt, non facile Sulpicium nobis subducent. Tempore uualdeberti abbatis Luxouien is, ac proinde Sulpicii, monasteria ex regula duntaxat sanctorum Benedicti et Columbani, teste scriptore uite sancte Salaberge graui ac ceuo, condebantur. Ionas Bobiensis monachus, in uita sancti Eustasii abbatis superius ad ann. 625 relata, dum cenobia ad sancti Columbani prescriptum apud Biturigas  constructa enumerat. Nauensis seu Sulpiciani monasterii tum existentis haud meminit, nempe quod sinceris ac puris sancti Benedicti institutis parebat.



PROLOGUS AUCTORIS.

1. Clara radiante congerie qua dono imperatoris eterni ob merita presulis almi aula repletur Ecclesie, uirtutum lampade coruscante, etsi minus idonee digna possumus eloqui, tamen uel sermonem tenuem deuote plebis auribus tentamus inferre, maxime cum audientium sit fructus, uirorum gesta fidelium reuoluere calamo pro memoria populorum. Et licet nichil egeat mortalium iustus littera, cuius nomen celesti iam continetur in pagina, tamen fidei succrescunt augmenta, dum sanctorum recentia replicantur exempla, cum et cohorti Christicole pastor  clausus paradiso terreno representatur stylo, et grex exemplis accitus ad ethera tendat gressu, quatenus, iuxta Danielis oraculum , et doctus patroni magisterio populus ut splendor  firmamenti rutilet, et doctor siderea sibi luce cumulata coruscet, presertim cum ob sui declarationem meriti in orbe uasto Gallie inter uirtutum crebram materiem insigni Christi munere ad sacrum illius corpus assidue fons olei [a 1Kb] redundet rore celesti, et sic ignis iuge capiat pabulum, ut infusione sancti Spiritus continuatum liquor sumat augmentum. Cui scilicet prudenti uiro etsi nature debito mors exstinxit corpusculum, fulgent tamen uiuentia miracula polyandro [b 1Kb] .



INCIPIT LIBER.

1. Beatus igitur Sulpicius ortus claris parentibus [c 1Kb] , ciuium pene primoribus castrisque regalibus altus, Biturice fuit urbis egregius pastor, et nunc glorioso  excessu patronus est effectus. Qui in flore etatis primeue Christi militiam laqueis seculi ruptis perseueranti definitione suscepit, et in tantum capessende religionis proposito adhuc puerulus uir beatus exarserat, ut  si persecutionis tempus non defuisset, periculis se sponte preceps ingereret. Hinc iam lectionibus cepit diuinorum uoluminum mancipari, et in eruditionibus fidei semetipsum insegniter exercere. Denique pro iuuenilibus reprimendis cupiditatibus et sapientie profectibus adipiscendis, orationibus se et abstinentie frenis constringebat; et ita ei ab ipsis cunabulis ecclesiastica regula in obseruantia honorabilis fuit, ut multorum iuuenum ac senum ad eum confluentium turbas de fidei nostre religione sciscitantes, non solum ad fidem  conuerteret, uerum etiam perfecte uite institutionibus informaret.

3. Manifeste autem ei aderat diuina gratia, per quam innumerabiles ad imitationem sui in fide Dei prouocabat. Ante omnia, precepta euangelica et uocem Saluatoris summo amore et studio implenda esse censebat. Nam etsi iuuenilis quidem et minus perfecti sensus fortasse uideretur, sed perfectissime castitatis indicium continens, uelut fundamentum quoddam primum in anima collocauit. Et ita demum reliquas super hoc perrexit edificare uirtutes, et secundum Euangeliorum scilicet fidem, qua uoce Saluatoris depromitur exhortatio, quia sunt eunuchi qui se castrauerunt pro regno Dei , spreta coniugii copula, propositum obtinuit castitatis.

 4. Certe quantum eorum relatione cognouimus, qui ei a pueritia usque in tempora nostra comites ministriue fuerunt, nichil aliud in seculari adhuc positus habitu uisus est agere, quam monasteria construere, basilicas extollere, opere nouo ecclesias restaurare dirutas, miseris auxilium ferre, pauperibus egentibusque e suis opibus necessaria ministrare, profligatis non solum sermone et exhortatione perfecte et spiritualis doctrine, uerum suis officiis ac  ministeriis multos e uinculis, penis et squaloribus, liberare.

5. Ecclesia erat quedam a parentum haud longe posita domo, ut pote ab hostibus pene diruta, ubi clericorum et populorum nulla erat frequentia. Ibi cum beati uiri crebra fierent orationum lucra, qui quidem iactantie uitans attingere fomitem, silentia noctium profunda cum fierent, clam uestimentis indutus quibus moris est uti penitentibus, armatus sacris orationibus, pernoctare pergebat, et labore sancto somnis spretis inertibus, dulci meditatione transacta, cum rosee lucis splendor mundum irradiaret, rursum secularium tegminibus ornabatur, et ita sanctum elaborabat propositum occultare. Hec prima puerilia rudimenta, hic ludus eius infantie,  talis in eo coadoleuit erga Dominum affectus.

6. Nocte quadam in Ecclesia de qua diximus, eo cum duobus pueris uigilante atque in oratione pronius incumbente, cum mentis in profundioribus tota dependeret delectatio, spiritus duo teterrimi immanes, Aethiopum uultui similes, apprehensos singuli pueros ab ecclesia uiolenter trahere nitebantur. Tandem uir Dei post tergum magnis clamoribus eiulantes reperit suos. Intuetur tetros, manum eleuat contra aduersarios, iamque pueros ui abstrahentes cum foras egressum preriperent, Dei sacer uexillum depromit crucis. Illico tetris cruentisque elapsis, pueri sospites remanserunt. Ex eo igitur tempore ille totius bonitatis emulus et ueritatis inimicus, salutisque humane hostis, omnia molimina contra Dei  militem uersans, quem mente corrumpere non ualuit, minis phantasticis nititur deterrere. De quo si quis exploratius discere uult, breuiter post pauca in suis ostendemus locis.

7. Clarescere interea signis et uirtutum cepit miraculis adornari. Nam et egros in seculari adhuc positus habitu oratione curabat, et demones uerbo fugabat totis uiribus Christi athleta, desudans ut a sancto proposito nunquam discederet. Quod humanum fauorem latere cupiebat, ne qua seculi huius aura fauoris erumperet, et aures suas arrogantie pollutione macularet. Igitur cum hec ab eodem gererentur, et per gestorum bonitatem tacita quadam predicatione Dei nostri ueritas nosceretur; cumque plerumque  alios pie credentes  splendor lucis accenderet, alios impie derogantes perfidie nebulose tetra caligo suffunderet, ita ut completum uideretur quod scriptum est in Genesi, quia Aegyptiis erant tenebre crasse et palpabiles, filiis autem Isrel erat lux in omnibus suis , pergit nichilominus Deus noster magnificari in sancto suo, et cepte uirtutis opus prosperioribus successibus propagare.

8. Cumque repente fama de eo longe lateque  respersa, et precipue in partem que sub axe ponitur Occidentis peragrans euolasset, poscente Austregisilo Biturice urbis episcopo a Theoderico principe, ut sibi licentia daretur participationem docendi ei in ecclesia tradere, eo quod ad ipsum doctrine gratia multitudines conuolarent; nec mora, regia defertur auctoritas ut, decisa cesarie, clericatus susciperet onus. Et succedentibus gradibus, anno et eo amplius prepositus ceteris, Leuitice sortis indeptus officium, ecclesie ministrauit.

9. Interea magis magisque signorum gratia cingebatur; et cum a fidelibus Clotario principi fuisset suasum, illico ab episcopo poscit ut pro salute sua ac exercitus sui licentia daretur, ut uir beatus in suis castris abbatis officio fungeretur. Denique cum in  suis suorumque omnium sumptibus ministratio fieret triduana, sufficientia unius diei seruata, reliqua indigentibus erogabat. Cumque sui metu necessitatis mussitarent: Oculos, inquit, mentis uestre, o filii, in Domino figite Saluatore. Regnum eius primum querite et iustitiam eius, et omnia apponentur uobis. Recordamini illud propheticum: Inquirentes autem Dominum non deficient omni bono . Nimirum tanta ei subito a fidelibus ciborum opulentia mittebatur, ut non absurde illud centuplicarum fenus quod suis discipulis Retributor fidelis promiserat  absque humana gloria se accepisse gauderet.

10. Tandem, euolutis diebus paucis, rex crudeli afficitur morbo, et uirus diffusum [Pro diffuso] per  artus preceps ad mortem festinat. Interea regina, repentino luctu percussa, monilia proiicit, uestimenta dirupit, crines genasque dilacerat, et iam amissum quasi coniugem deflet. Turbatur domus, iunguntur planctibus domine lacryme famularum. Ad beatissimum etenim uirum concurrunt, genibus adherent, sanctis lacrymis pedes rigant, ut regia pro salute pius sacerdos orationem Domino funderet. Is autem, cuius spes in omnipotente Deo consistebat, irrigat fletibus uultum, ac, pectore tunso, egra suspiria protrahit, uigilias ieiuniaque continuat, iugiter fundit preces pro egro. Peractis diebus quinque rex magis magisque procliuius ad mortem dilabitur. Tum a consodalibus sacerdos rogatur, ut nimiam ob temperandam  inediam ciborum capiat parcitatem. Non comedam, inquit, donec sospitatem principis obtinere queam a Christo Domino, cui seruio. Hi uero cum eum principe iam spiritu deficiente et pene exanimi, longeua inedia frustra corpus insons clamitarent affligere, ille cuius salus in Deo fortiter perdurabat, pollicetur, diebus septem expletis, principem, pristino recepto uigore, cum eodem ceterisque sodalibus cibum esse sumpturum. Itaque dies adest uotis omnium exspectata: sacerdotis promissa complentur, principi uelox medela tribuitur, omnium manibus glorioso triumpho sacerdos attollitur, et regali conuiuio magnis honoribus euocatur. Erat quippe per hoc charus omnibus et acceptus.

11. Et quoniam que a maioribus nostris ceuis beati uiri gesta didicimus ea fide ut ad nos peruenerunt,  stylo digessimus, nunc a nostri temporis parte quam inspeximus, parte uero a condiscipulis nostris nobis tradita sumamus exordium, et ad posteritatis memoriam relinquamus.

12. Cum igitur de uirtutum eius floribus et gratia signorum atque gemmis aula regis pulchro decore uernaret, et uelut splendor quidam luminis mundo huic effulsisset et odoris sui fragrantiam longe lateque complesset, factum est ut episcopus sacer  glorioso excessu migraret ad Dominum. Et cum uniuersus Ecclesie populus pro episcopo eligendo conuenisset in unum, atque alius de alio ut fieri solet cum talibus [Al., in talibus], conclamaret, et pars quedam insanionis uulgi clientis fauore in quibusdam de primoribus  consensum preberent, et per mortalem proteruumque prefectum cum infinitis ponderibus auri argentique relationes intulissent regis ad consensum, ut, secundum illam sacrilegam infandi Simonis sectam, celestem gratiam contra ius fasque preriperent; nostri uero, quibus Saluator loquitur: Nolite timere, pusillus grex, quia complacuit Patri uestro dare uobis regnum  ab immortali Christo Deoque perfecto, beatum uirum sibi poscerent sacerdotem fore; nichilominus tenuem cum paucis uerbis legationis formulam mittunt et per unum de quibus dicitur: Beati pauperes spiritu, quoniam ipsum est regnum celorum , regis auribus patefaciunt. Cumque is  humane cupiditatis ueneno infectus, ad copiosam  illatam pecuniam animum haberet inflexum, uxor eius, amore succensa diuino, uirum suum monebat, dignum iustumque clamitans fore, post talis tantique uiri excessum hunc sue permittere sedi, qui pari merito ac miraculorum signis et uirtutum gratia, esset decore simili fultus. Et illud mulier gloriosa ad uiri memoriam reuocabat, quo labore, oratione sua eum paulo ante de mortis traxerat precipitio. Tandem celesti indulgentia princeps altius ore traxit consilium, cupiditatisque represso ueneno, spretis malorum suasionibus, sine dilatione iussit impleri quod diuine fuerat placitum prouidentie. Et ita Domino procurante episcopalis apicis meruit primam Aquitanie sedem. Dei enim fuit uoluntatis, ut diuersantes inter se populos et animos dissidentes ad  amorem pontificis uelox conuersio reuocaret, et subito in uno consensu federaret.

13. Decus igitur pontificale nactus B. Sulpicius, oneri succubuit non honori; factus est denique omnia omnibus, non querens que sibi utilia essent, sed que multis, ut salui fierent. Et subito uelut lampadem quamdam sacerdotem suum Dominus accendere properat. Integre etenim uir beatus tradidit semetipsum in abstinentia plurima, ieiuniis indesinentibus, in uigiliis pene iugibus; ita ut si quando parum aliquid somni necessitas naturalis exigeret, hunc non supra strati mollitiem, qua nunquam uti consueuerat, sed super solius matule [Id est, storee] ciliciique dependeret superficiem. uir uenerabilis et Deo dignus, cum esset in omnibus puritate  uite et anime uirtutibus clarus, non magnipendebat sermonis ornatum, scilicet quia in eo erat anima diuinis ornata uirtutibus, simul et signorum gratia, que ei a Domino Iesu Christo fuerat concessa, augens quotidie predicationem uerbi Dei, et salutaria semina regni celorum per omnem terram latius serens.

14. Mox quidem intantum ad emendandum populum Iudeorum uetustis infectum uenenis profecit, ut quasi nouellam lucem ueritatis sibi aspicere uiderentur. Et cum religionis doctor multa quidem uerbis, plura tamen doceret exemplis, nec uiderent ab eo discipulis imperari quod non prius ipse fecerit, nullum sine mora absque baptismi gratia in urbe sibi celitus tradita Iudeum habitare permisit. Nam  cum pro eorum conuersione Dominum iugiter precaretur, ac doceret eos per baptismum habere peccatorum remissionem, et non aliter eos posse intrare in regnum Dei; quasi ueri solis in eorum corda resplenduissent radii, obstupescentes, ac reuelata facie Dei gloriam contuentes, antiquos penitentes errores, fideli cum confessione uenientes, ab ipso pontifice baptizati sunt. Diuino igitur munere bellator egregius predam inimico abstraxit, Auctori restituit, de penetralibus cordis Christi amore infidelitatis maculam expulit. Nonnulli ex ipsis sub nostre fidei religione hodie degunt.

15. Breue etenim post tempus tanta in eo uirtutum gratia augebatur, ut non minus per eum signa quam dudum per apostolos fierent. Nam cum paulo superius  dixerimus quod demones uerbo fugaret et egros oratione curaret, addidit Deus noster magnificari in sancto suo, ita ut in processu temporis cecis uisum, surdis auditum, locutionem redderet mutis, uitam mortuis, mancis dexteras, claudis gressus restitueret, et alia quamplura, que longum est narrare per singula, de quibus, si Dei fauor adiuuerit, optamus perstringere pauca. Eia age, sermo, quod spondes.

16. Gunthoaldus quidam filium suum annorum circiter decem, cuius gutturi ita adheserat lingua, ut sermo formatus nunquam de ore eius fuisset prolatus, ante pedes beati uiri exposuit, causam innotuit omnem. At ille, humano miseratus affectu, cum gemitu et suspiriis oculos ad celum simul tetendit et palmas, Christum qui est super omnia Deus, tota  fide fusis lacrymis inuocans, et, oratione premissa, linguam pueri contrectauit, et signum ei crucis impressit. Illico lingua resoluitur, et uariis sermonum responsis usque hodie mirabiliter loquitur. Preclaris gloriosisque signis stupenda miracula succedunt.

17. Eo tempore quo mortifera fames, ut pote omnes prouincias populata est, puer quidam fame premortuus, genibus sancti spiritu tenui prouoluitur, et ut sui misereretur, exorat. Cuius misertus uir  pietate plenus, respiciens ad eum qui preerat domui: Hunc, inquit, summo studio sub testimonio Christi tibi commendo. Tum ille sicut precipiebat adhibiturum se diligentiam pollicetur: et dum huc atque illuc occupationibus uariis teneretur, paulo indiligentius habere inopem cepit. Qui frigore inediaque consumptus, in fornacem se balnearum iniecit, et cum spiritu tenui membra iam fessa trahere nequiuisset, tandem exanimatus interiit. Percunctatisque omnibus aliquando minister, cuncta penetrat, et nusquam indicia de puero reperit. Sed antistes beatus a ministro reposcit commendatum. At ille eius genibus obuolutus, eum se perdidisse fatetur. Protinus uir beatus ingreditur cellulam, prosternitur terre, fundit uberes fletus, geminat alta  suspiria, Dominum supplicat Iesum, ut suis obtutibus redderetur. Intantum enim dure acceperat que audierat, talesque fletus cum uocibus emittebat, quasi proprium facinus lugens, ac si iam ante tribunal eterni Iudicis anima defuncti de eius manibus requireretur. Interea is cuius officium erat, ad fornacem properat succendendam et reperto cadauere rigida membra retrahere nititur agnitoque exanimi beato pontifici nuntiat. Rursum ille terre prostratus ingemuit, fundit preces, diu in suspiriis permanet, eleuatoque capite super exanimis ossa, calidam iubet perfundi aquam. Interea Dei sacerdos sine intermissione pro eodem, tunso pectore, Dominum postulabat. Ceperunt defuncti membra se mouere paulatim, et famulantia usibus in officium pristinum  ossa redire. Et licet tenuis, in oratione durante beato, post ad pedes eius euoluitur, et tacto uestigio pristinum collegit robur. Sic a famis pernicie hodie creditur superesse: etenim tempore multo apud nos commoratus est deinceps.

18. Nondum temporibus multis emensis, memoratur etiam ab eo aliud diuinitus gestum. Gurges quidam erat in uirisionensium [a 1Kb] situs agello, aqua rum mole copiosus, utpote demonibus consecratus: et si aliquis causa qualibet ingrederetur eumdem, repente funibus demonicis circumplexus amittebat crudeliter uitam. Sed Dei auxilium adfuit aliquando aduentu B. Sulpicii. Tum indigene loci genibus adherentes sanctis exorant, ut suis sacerdos subueniat, quia multos propinquos famulosque ibidem  se amisisse plangebant. At ille, ut semper, ita toto affectu miseratus, chrisma cum oleo et aqua commisceri modica [Al., modicum] iubet: et benedicens, discipulo tradidit, precipiens, ut ad instar Elisei prophete diceret: Hec dicit Dominus: Sanaui aquas has, et non erit in eis ultra mors, neque sterilitas. . Quod cum factum fuisset, subito pessimus hostis ita fugatus est, ut sub felicitate ex tunc uniuersi transeant, et piscium copiam in littore trahant, et nemo periculum sentiat. Reddita est  igitur populo salus, ablata est infirmitas aque.

19. Non longum post tempus sequitur longe clarior uirtus. Cum unus ex rusticis ob mitigandum estiuum feruorem ultroneus se proiecisset in flumen, illico Satane laqueis uinctus, uitam uiolenter abrupit. Hic locus non longe a basilice ponitur domo, ubi Dei sanctus in cuiusdam exedre loco refectionis gratia cum fratribus discumbebat. Interea anus quedam eminus consistebat, et repente innuit manu ministris qui conspectu antistitis sistebant. At illi per unum ex conseruis indicium rei percunctari nituntur, et dum uentum est ad locum, indicat mulier quemdam in ima demersum spiritu caruisse. Tum socios euocat, et pontifici nuntiat qui iubet abstractum corpus ad Nonam usque seruari. Et refectis  omnibus, orationis adiit locum. Et quidem statim ut poposcerat, uiuificationem ex animis elicuerat; sed ideo a Sexta tres credidit intercedere horas, ut nulli dubium esset uere fuisse defunctum. Tandem ab oratione surgit, et suo conspectui exanimem precepit sisti, eleuataque manu crucis impressit imaginem, resumptoque spiritu passim defuncti membra mouentur: et sic ad uocem antistitis uelociter surgit incolumis, et recepto uigore propriis remeat gressibus.

20. Quodam tempore quidam de optimatibus, nomine Theodegisilus, uisendi gratia ad beatum uenit antistitem. Dilectionem adhibet quam nouerat omnibus impertiri; et cum esset hiems, nimia congeruntur pabula igni. Ministrorum mentes fortasse  detente erant in aliud, de casu ignis nemo sollicitus fuit. Tandem flamma uelociter deuorat tecta, iamque ea respersa ceperunt quati uniuersa, et minante ruina ualidas reperiunt flammas: copiosus ignis in pauorem reddiderat uniuersos. Ob difficultatem nimiam cum nemo auderet ascendere tecta, presidio desperati fugam arripiunt uniuersi. Cum crucis uexillo manu sacerdos resistere nititur flammis, et mirantibus omnibus ita flammarum globi extemplo restincti sunt [a 1Kb] , antequam manum suam Dei seruus retraheret, ac si aquarum magni fluminis impetu undique fuissent uallati.

21. Referamus huic simile gestum. Infra menia urbis quedam de illustribus femina spicis segetum horreum repleuerat magnum. Intempesta nocte furtim  scelestus ingreditur, ignique coniecto mox flamme circumdant. Nec latere quiuit, quod luctus omnium manifestat: tumultus increpuit, ubi uir beatus sopore deprimitur consueto. Tandem per discipulum causam reperit gesti, cursu prepeti pergens flammarum rogum cum canticis spiritualibus circuit. Miris modis cum baculo terminum defigit, igneus collis quem non transgredi queat. Omni ex parte uicinas  adherentes domos dum tangerent, ad se reuerse restringuntur flamme in unum, chaos fugiunt quo non transgredi audent. Tripudians Pater ad ecclesiam remeat gaudens, matutinis horis debitas persoluere laudes.

22. Addamus tertium miraculorum simile gestum. Monasterium quoddam in eadem urbe uir Dei summo construxerat nisu, in quo uirginum ac continentium feminarum incluserat agmen [b 1Kb] : ubi structuram lapidum grandeuis extulit edibus. Casu cuiusdam de incautis, cum noctis silentia fierent, ab igne parieti prerepto paulatim crescens extenditur: mox domo prerupta uicinas attingere preparat. Iamque moles flammarum in magnum excreuerat montem. Tandem Dei sacerdos ouium suarum accitu occurrit ad  caulas; immense altitudinis cum crucis signo flammis resistere parat Illico medio rogo auxilium apparet sanctum columbe in specie, in qua super Dominum Spiritus sanctus descenderat baptizatum. Subito flamme restricte ceteras non audent contingere domos. Ereptas oues pastor salutaribus instruit monitis, per cuius doctrinam inter easdem hodie castitatis propositum fulget. Que dum sapientie studio semet gestiunt, non solum corpora, sed et animas uirginitatis gratia consecrant, preparantes uasa munda ad sapientiam, ex quibus Diuini uerbi concubitus sanctos et immortales expetunt, ex quibus posteritas relinquatur nequaquam corruptele mortalitatis obnoxia; abstinentie uero ac sobrietatis et honestatis gratia quanta inter easdem pulchro decore refulgeat, uires  edicere superant. Nunc ad narrationis nostre redeamus sermonem.

23. Procul ab urbe, loco Anatra qui dicitur, securibus precepit arborem succidi immanem; quo actu succisa corruit uelox, unus ex pueris mente detentus in aliud attonitus sistens, mortem non refugit demens. Protinus sacerdos manum cum crucis eleuat signo, arboremque uertit in alteram mirabiliter partem, puerumque abstraxit sospitem de mortis periculo.

24. Et iam refulgentibus quemadmodum clarissimorum siderum miraculis, uigente fide, qua ubique cuncti pariter in Dominum crediderant Saluatorem, ille totius bonitatis emulus et humani generis deceptor antiquus, malignis quibusdam uiris interno  bello Ecclesiam in pace quiescentem cum omni plebe nititur impugnare, et principem [c 1Kb] quemdam Galliarum prouinciarum cupiditatis ardore flammat, et occultis persuasionibus urget, ut Bituricam plebem cum Ecclesie sacerdotibus nefando censu conscribat: et uelut quamdam bestiam bino ore sibilantem, binisque linguis diabolica uenena uibrantem, ex suis factoribus unum, memoratam plebem quatere mittit.  Sed quia diuina uirtus et gratia in maximo certamine precipue nunquam deserit suos, multitudinem Christianam permanentem a seculis liberam cum nefandus minister sub crudelitate regia cogeret deseruire; uniuersi afflictionem impiam non ferentes, tanta multitudo ad pium confluxit pastorem, tantusque plangentium eleuatis uocibus increpuit fragor, ut putaretur audientium terribile esse tonitruum. Hoc solum uoces omnium conclamabant: Pie pastor, subueni gregi, quem usque nunc pastorali fouisti affectu. Age ne pereat grex tibi commissus a Deo: defende a lupo quem rabido lacerat dente. Unde ille nimia pietate permotus, uniuersis indicto ieiunio, assessorem [a 1Kb] alloquitur blande, ut impiam desinat prosequi iussionem. Sed ubi mens dura fastu non frangeretur, ac  spretis affatibus sacerdotis acrior magis magisque feruesceret, cellulam petit beatus, terre prosternitur, sanctum tundit uerbere pectus, petit a Domino quod a preside nequiuerat obtinere. Et sciens non minorem animi esse uirtutem pro inimico exorare Dominum, quam procumbere pro Domino, conuersionem inimicorum potius petiit quam perniciem. Et quidem illico si petisset, immoderati principis et seuissimi assessoris digna precellens adfuerat pena; sed erat uir beatus contra suos aduersarios mitis semper et pius.

25. Unum interea mittit e suis solitarium quemdam, Ebregisilum nomine , ut seuitiam  principis redargueret. Qui nisi melioris uite emendatione mutasset, interitum repentinum ei imminere nuntiaret. Addebat etiam beati sequipeda, principem de commissis impietatibus scelerum monens, si forte posset commissi penitudinem gerere, si posset flere pro scelere, et ultrices flammarum penas lacrymarum ubertate restinguere; quia non uult tantum Deus mortem peccatorum, quantum ut conuertantur et uiuant. Quo rex audito, nimio deterretur metu, et tanto pauore concutitur, ut statim agnita culpa lugens delictum cum lacrymis, regali absque fastigio penitudinem gerens, libenter impleret que a tanto sacerdote per discipulum fuerant intimata. uelociter insuetus aboletur census, descriptio rescinditur impia, salus tribuitur populo; et uelut  post nimiam tempestatem solis splendor redditus fuisset, pace Ecclesie data, sacerdotum gaudia cumulantur. Mirabiliter quoque rex adiecit, ut generalis daretur auctoritas, ne imposterum impia exsecutio iteraretur in plebe. Assessorem uero atrocem, qui commendationi regis assensum non prebuit, digna perculit ultio [b 1Kb] , et uitam qua fruebatur indigne amisit illico cum dedecore. Nec enim poterat tanti piaculi minister impunitus euadere. O beatum per omnia uirum! qui nunquam se de aduersariorum furoribus manu defendebat aut telo, sed ieiuniis, continuisque  uigiliis, sub altari positus, per obsecrationem defensorem sibi atque Ecclesie sue Deum parabat. Et quis eum unquam suis machinis aut oppugnationibus quiuerit deterrere, qui auxiliatrice dextra Christi semper tutus inuictusque manebat?

26. Per idem uero tempus per omnia uir Dei simplicitatem apostolicam obseruans, nullo inferior, et in omnibus perfectus uere sacerdos et Hostia Dei, cum se ubique sollicitum circa alentiam pauperum dudum susceptum opus explere contenderet, et etas iam perfecta ad senectutem decrepitam procliuis dependeret, cum se uidisset ad omnia non sufficere, uel in profundioribus uacare diuinis, uel in sanctis orationibus sicut optabat iugiter permanere, uel in eorum qui quotidie fidei reddebantur instructionibus  adimplendis, ex quibus omnibus nec respirare quidem et unius hore saltem liberum tempus dabatur, dum semper in alia ex aliis uocaretur, ita ut a prima luce usque in profundam uesperam nunquam cessaret in uariis occupationibus detineri; cum ergo se tanto onere uidisset grauari, utilius esse ratus est, ut uni ex fidelibus Christianis primoribus regionis, plene iam et optime instructo uiro Wlfelento [Al., uulfolendo] traderet participationem officii sui ac laboris, duntaxat diuini uerbi committeret ministerium: et ita conhibito clero, sacerdotii inibi iura suscepit.

27. Enarrare quis ualeat qua humilitate, qua caritate circa suorum comitum et ministrorum ac presidia pauperum deinceps se exhibere contentus  est? Qui semper euangelicum illud mundissimo ore ruminabat, et totis uiribus implere opere contendebat: Qui uult esse uester primus, sit uester ultimus: et qui uult esse uester dominus, sit uester seruus . Et quia oculum mentis sue totum habebat in Deo fixum, indeficienter considerabat Dominum nostrum Iesum Christum propter nos hominem factum, hoc nos docuisse; ut usque ad mortem obluctemur aduersum peccatum. Siquidem et ipse non rapinam arbitratus est equalem se esse Deo, sed semetipsum exinaniuit formam serui accipiens, et habitu repertus ut homo: humiliauit semetipsum usque ad mortem. Quem Sulpicius Dei sanctus secutus, omnium profligationum labores et cruciatus carnis et mentis suscepit, ne propositum fidei conscientia macularet.

 28. Quoniam quidem si uolumus nunc beatissimi Sulpicii episcopi enarrare uirtutes, et exponere robur constantie, nec nobis copia tanti sermonis est, nec putamus aliis, nisi his solis qui oculis suis intuebantur uideri credibilia; nunc ad illa que prius ceperat sermo percurrat, ut de miraculorum gestis, que sibi iuncto participe deinceps celitus egerit, pauca perplectere contendamus. Tempore quodam unus de sceleratis et ut pote indigentibus, in promptuarium beati uiri se noctu uiolentus iniecit; statim  diripere nititur quod atroci mente facinus furti conceperat; et dum abire festinat, nullus remeandi patet exitus, et munimine omni constructo quasi carcere septus, reus undique ligatur. Noctis ergo totius itinere incassum consumpto, facilis cui fuerat ingressus, nec tenuis patet regressus. Interea lucis splendor mundum irradiat, et uir Dei unum de custodibus euocat, mittens ad socium mandat, ut quem errore lassatum, et uelut quibusdam arctatum uinculis ita innexum crimine in promptuario reperisset, attraheret.

29. Haud mora, minister socium properans adiit: quo uocato scelestum reperiunt intra; et ut attraherent protinus comprehendunt. Inter horum manus lubricus repente elabitur: et cum sese criminibus  cerneret circumseptum et undique a turbis uallatum, malens subire celerem mortem, quam longi facinoris trahere cruciatus, in puteum cubitorum fere octoginta, eminus qui aderat, interiturum se preceps iniecit. Nihilominus cum eum uorax terra [Forte, aqua] suscepisset, antistitis beati suffragia postulabat. Tum uir Dei occursu ueloci aduentans, iubet post elapsum quemdam de pueris descendere innexum, satis monens diligentia summa scelestum trahere circumplexum. Cumque omnes non posse iam uiuere clamitarent quem tante altitudinis terre hiatus uorauerat, sed potius ab omnibus iam interiisse crederetur, imperat puerum iussis obedire uelociter. Ingreditur famulus, nec cunctatus signaculo uiri sancti armatus, alacrem reperit quem omnes credebant  esse exanimem. Connexum funibus captiuum ad patrium reuocat solum. Constipantur menia agminibus populorum: ad spectaculum tante rei pene tota confluxerat ciuitas; complosis manibus uoces omnium perstrepebant; mirantur sospitem quem tante altitudinis mersum baratro iam putabant esse defunctum. Hactenus criminosus alto mentis stupore discussus, sanctis prostratus uestigiis postulat facinoris ueniam. Illico uir pietate plenus indulget, et usibus tribuit necessaria, monens sepe ut potius petat quam rapiat; munere sibi optet conferri, non rapina. En quam in eo fuit perfecta humilitas, prompta misericordia, sancta simplicitas: quante uero patientie fuerit et longanimitatis, quis dicere ualeat?

 30. Cum unus ex discipulis de ordine leuitarum repedandi ad propria licentiam postularet, ille dilectionis affectu, ne aliquid casu longeui itineris accideret, libertatem ei abeundi non tribuit. Hic uero spiritu armatus superbie, cum uix curarum obliuionem quies prima laxauerat, gradu concito cum uehiculo fugam facinore stimulante arripuit: qui ita digno cecitatis percutitur supplicio, ut huc atque illuc per totam noctem incertus uacuo labore discurreret. Reddito terris die, cursu incassum consumpto, in loco in quo festinus iter arripuit, se consistere cernit. Ad sacerdotem denique quem iam nichil puto lateret, ueniam facinoris petit, genibus adheret sanctis, gesta per ordinem fatetur. Ignoscit mens pietate promptissima, illico tribuit ueniam confitenti.

 31. Etenim quanta quibusue contra eum pessimus demon artibus cum uniuerso exercitu suo intentione pugnauerit, atque super omnes ceteros qui per illud tempus pro Christi nomine colluctabantur, noua protulerit, atque aduersus eum demonici furoris arma commouerit, agnoscere cupientibus curauimus perstringere pauca. Et quia de eius pernoctationibus crebris paulo ante iam diximus; cum in profundo cuiusdam noctis silentio psalmorum canora in baptisterio peregisset, perrexit cum paucis ad B. Martini basilicam, ut reliquo noctis spatio usque ad Matutinas in diuinis laudibus inibi epularetur. Cumque puero cum lucerna preeunte iam fores basilice contigisset, ingerens se funestus demon forma ualida et specie auis teterrime et horribilis, primum lucem  que preibat nititur suffocare, deinde se in faciem oculosque beati uiri cum magno impetu iniecit, et huc atque illuc eminus circumuolitans, ridiculosis intentionibus, iterum atque iterum uiolentum infestumque reddebat. Ad hec uir Dei parui gesta pendens: Scio, inquit, qui sis, antiqui serpentis minister, nec te latere permittis, cui persecutorem nequissimum pene iugiter te ostendis. Tandem manum eleuante eo cum crucis signo, non solum se ultra miscere non ausus est, uerum in ictu [Al., iniectu] crucis impresse ita euanuit.

32. Ut erat impudens et delusio miserabilis, dein in iniuria sancti uiri plurimum furorem stimulis seditiosus hostis accendit. Cum itaque unum ex pueris mente et conuersatione simplicem, Ansulfum nomine,  pro fratrum et pauperum uictu necessario exhibendo locum ad quemdam ire precepisset, haud mora, preceptis obedit, iussa implet, ad propria remeare contendit. Cui seuissimus demon cum suis apparitoribus se ei obuium intulit: quem de uehiculo eiecit, eumque male mulctatum flagris reliquit exanimem, semiuiuus scilicet a proximis defertur ad domum. Et cum ob iniuriam S. Sulpicii, que gesta fuerant nemo referret, ad eum tandem per spiritum quem Diuinitatis gratia acceperat prophetie, sensit ministrum, continuatis diebus decem mutum permanere et cecum, omnibus premortuis membris, et ita obserato ore cum dentibus, ut nec aque guttam aliquis posset interius fundere. Interea uir Dei id quod spiritu senserat, gestorum ordine fratribus indicat, afflictumque  dolens ex affectu, et lacrymas profundens ex pietate, pro se pius pastor ouem sustinuisse cruciatus lugebat. Illico tamen sancta terre membra prosternit, et post orationem ab humo consurgens, panis buccellam cum uino exanimi iubet offerri: protinus in ore eius reseratis cum ferro dentibus stillam uini, de quo [Al., quod] miserat, proximi perfuderunt. Mox iam magna ex parte premortuo redduntur sensus amissi, et in uigorem pristinum famulantia redeunt membra. Hec quidem ab ipso qui pertulit et fidelium testimonio agnouimus confirmatum.

33. Nec multo post reddito terris occasu diei B. Sulpicius in ecclesiam cum paucis ingreditur pernoctare, et cum alta quies adesset, tenui sibilo serpentis astutia primum demulcet in aura. Dein quies  ubique cum esset, ecclesie septa ualido impetu, arcus, aras, lucernas ceteraque officia concutit, ita ut iam putarent discipuli ecclesiam funditus euerti: et cum pauore nimio trementes, pallentesque, relictis canticis, exspectantes interitum, adherent pauimento. Sed Beatus, inuictus per omnia, ita fortiter in diuinis canticis persistebat, parui pendens que inuidus perpetrabat, ut in prosperis nunquam constantior fuisset nec clarior. Tandem inuidus anguis cum suo exercitu in una se mole conglomerat, et putans grauioribus ictibus sonituque intemeratam constantiam deterrere, immenso tumultu perstrepens ante faciem beati uiri se pauimento iniecit, ita ut putarent discipuli in frusta magistrum fuisse contritum. Ipsi quidem diu attoniti permanserunt: gloriosus uero sacerdos, diuinis iaculis  aduersarium uulnerans, in spiritualibus canticis perseuerat. Sane discipulos arguit, cur, relictis canticis, minis phantasticis deterriti fuissent. Sed quid mirum, si hic humani generis hostis tanti sacerdotis necem expetiit, quippe qui dux et signifer erat in populo Dei; cum etiam nefaria et impura flagitia ad ipsam quoque Diuinitatis quondam tetendit iniuriam?

34. Et quia indesinenter contra bonitatem malitia pugnat, et sanctos Dei emulatio insequitur aduersarii; quanta pessimus hostis diuersis illusionibus se manifestans, stimulis furoris sui aduersus Christi cateruam, quam eius dextera per sacerdotem suum protegebat, exaggerasse dicatur, non sufficimus loqui.  Tamen unum de iis que creduliter in quemdam de Christi famulis sub tantis testibus gesserit, breui sermone tradamus. Cum unus ex turmis eorum quorum officium est iugiter in ecclesia Matre canere Deo, Legontius nomine, cursu debito pernoctare ad ecclesiam pergeret, humani generis hostem offendit sibimet bellatorem: et ira aduersarius frendens, ab itinere boni operis cepto Dei seruum nititur reuocare, afflictumque cedibus multis semiuiuum reliquit pene et exanimem; et mane solo prostrato reperto a pluribus, omnes sensus officii amiserant famulatum. Tunc sanctus Dei procul ab urbe discesserat, et cum post triduum fuisset regressus, reperit eum semiuiuum, et flagris male mulctatum. Tum iuxta membra fratris se prosternens ingemuit fortiter, uique dentibus reseratis,  sacrificium in ore eius propriis manibus Dei sacerdos infudit. Et miro stupore spectantibus omnibus, ita repente, apprehensa manu eius, in faciem sacerdotis surrexit incolumis, ac si nichil mali habuisse putaretur; et ubique saliens benedicebat Dominum.

35. Nec multum post tempus unus ex rusticis, arrepta manu securi, nefario polluit opere resurrectionis dominice diem: illico manus arescit sacrilega, cute siccata cum neruis, securis adhesa recluditur. Repente ad Dei properat sanctum, uestigiis obuoluitur Christi athlete: sacrilegii auctorem manus arida prodit, et lugentem ad ecclesiam potius reum monet  peruenire. Sacerdos orationes continuat sub altare, tandem ut possit a Christo facinoris quod commiserat ueniam impetrare. Interea Dei sanctus ad consuetum recurrit presidium: ingreditur cellulam conspersus cinere, in oratione fusis lacrymis pernoctauit; et cum ad ecclesiam facto mane debitis laudibus exsoluendis Dei sacerdos uenisset, uulgi diuersitate cum securi hominem intuente, in orationem uir Dei pronus incumbit: et ita repente reus, non sustinens cruciatus, magnis clamoribus perstrepebat, ut putaretur locus ille commotus. Nam et pauor immensus arripuit uniuersos. Interea sacrilega manus in officio subito restituitur pristino, ossa, cutis, et nerui suis replentur humoribus, securis ex eadem manu in partem resiluit mirabiliter: fundit criminosus uberes  fletus, peccatum fatetur et absoluitur, domi remeat absolutus. Itaque diuina prouidentia misericordia precellens, anime morbos corporis afflictione componit, secundum illud: uisitabo in uirga iniquitates eorum: misericordiam uero meam non auferam ab eis .

36. Et quia dudum in terris positus Dominus et Saluator noster discipulis dixerat: Si credideritis in me, opera que ego facio et uos facietis, et maiora horum facietis ; intantum postremo ad fidei amorem uirum beatum spiritualis flamma succenderat, ut si quispiam aquam distillantem e manibus suis dum lauaretur occulte preriperet, et languentis cuiusque corpus attingeret, plerisque infirmitatibus caruisset, sed precipue a tertianis et quartanis  passionibus uexati, miro stupore reciperent pristinam sospitatem. Nam quanta aut queque per eum Dominus ad ultimum egerit signa, ac uirtutum nouis stupendisque miraculis declarauerit, non aliis nisi his solis qui oculis suis intuiti sunt putamus esse credibilia.

37. Et quoniam consortium uite et actuum non cum ceteris mortalibus, sed cum angelis immortalibus habere crederetur, intantum fallaciam ac blandimenta respuit mundi, ut recte cum Apostolo diceret: Mihi uiuere Christus est, et mori lucrum ; et illud: Optabam dissolui et esse cum Christo , nisi propter eos optaret uiuere pro quibus et mori. Tanquam stercus denique pompam renuit seculi, aurum spreuit, argentum reprobauit ut  lutum. Concilia celebrat [a 1Kb] , episcopos per synodos euocat, monet crebro ne diuina pretermittantur mandata, prorsus replicans illud Saluatoris mandatum: Nolite possidere aurum neque argentum, etc. . Sed secundum Apostolum, habentes, inquit, uictum et uestitum, his contenti simus , et ea que sequuntur fugienda. Ipse uero totis uiribus elaborabat, castigans corpus suum et seruituti redigens, ne forte cum aliis predicabat, ipse reprobus efficeretur. Multo etenim tempore B. Sulpicius argentea uasa non habuit, neque usus est, sed omnia in suis usibus erant lignea, fictilia, et marmorea. O intemerata constantia! que uitia quibus pulsatur  humana fragilitas, patientie uirtute calcauit. Et quoniam secundum Saluatoris uocem  ea docuit que ipse prius per omnia fecerat, nulli dubium quod esset magnus in regno celorum. Iste fuit sacerdos Dei pontificale petalum [a 8Kb] gestans, qui in semetipso crucifigendo corpus et persequendo uitia, adeptus est nouum, non morte, sed carnis mortificatione martyrium.

38. Et cum iam satis abundeque ecclesias, monasteria cellasque construxerat, innumerabilium clericorum Pater ac monachorum effectus, renuntiantibus quamplurimis facultatibus suis, qui ad eiusmodi philosophiam dediti, bonis suis quibusque indigentibus erogatis, multasque sollicitudines etiam uite procul abiicientes, et extra urbem in hortulis uel exiguis  quibusque agellis degentes; alii uero, sicuti in Actibus apostolorum hi qui primitus credebant, uitam duxisse memorantur, possessiones suas et predia uendentes, et pretia ponentes ante pedes ceterorum, diuisis unicuique prout opus erat; ut euangelico facile fungeretur officio, omnes quos optauerat in spiritualibus dogmatibus plenissime instructos, et ita in studiis philosophie Christiane ad imitationem magistri deditos, ut nonnulli etiam post triduum non tam desideratum quam necessarium corpori indulgerent cibum; uidelicet dum in profundiore intelligentia sacrorum uoluminum plerique conuersantes, tanquam copiosis dapibus inhiantes, expleri nequiuerint, et contuendo acrius inflammarentur, et iugi certamine ita aduersus carnem agonizarent, ut in nullo  uoluptati eius ac libidini concedentes; animam uero alendam sapientie pastibus, et scientie cibis in maius semper agentes. Exsultans Pater de tali studio filiorum, tandem fenus repositum properat ab eterno exigere Patre. Et subito adest Dominus consolari ac munerari seruum fidelem.

39. Et dum his uirtutum fulgeret miraculis, beate consummationis gloriosum tempus aduenit. Sed cum fracta iam euo membra deficerent, afflictum emortuumque corpus onus abstinentie roborabat: et quod  natura neglexerat, meritum confirmabat. Itaque plenus dierum, etatisque sue tempore consummato, meritorum splendore coruscans, terrena terris membra commendat [b 3Kb] , spiritus celestis inter angelorum choros celsa celi conscendit.

40. Igitur ex omni latere urbis innumerabilium populorum repente undique caterua confluxit: constipantur menia, atria, omnesque platee, intantum denique ut nisi auxilium adfuisset beati antistitis, pars maxima populi contrita sub pedibus, ui obrupto spiritu, constipatione tantorum necarentur. Erat omnium planctus immensus, meror intolerabilis, tantoque gemitu lugentes erumpebant in uoce, ut lapidea etiam pectora immensos profunderent fletus. Nescio an fuisset inibi quis tam crudelis et demens,  qui se a lacrymis reuocare potuisset. Tantus etenim uocum increpuit fragor, ut locus ille quasi a magno tonitruo concuti putaretur. Et cum esset omnium infinitus anime meror, clericorum prorsus interrupti singultus, acediosa lamentatio spirituales hymnos canere uix sinebat: ea tantummodo inter singultuum uerba dolentium gemitus extorquebat: Heu, grex desolate, quid agis? en amisso pastore dispergeris, et quis unquam te a luporum rabidis dentibus quiuerit liberare? In morte denique tua, o pastor bone, omnes nos interiisse quis ambigat?

41. Interea uentum est ad basilicam, ubi nunc Dei sacerdos glorioso triumpho resurrectionis tempus exspectans, miro decore iacet humatus, quam quidem dudum ipse summo construxerat nisu [c 2Kb] . Corpus  illatum sepulcro, plebs uniuersa pastoris absentiam sustinere non ualens, ultra humanum modum mugitum pauimento prostrati reddebant. Ita duntaxat, ut etiam nec ministris ecclesie permitteretur libertas officii persoluendi. Lugebant quidem quasi absentem, quem non amiserant, sed premiserant; nescientes plane quod legationem pro ipsis celum penetrans diuinis obtutibus fungi properat, ut ibi interpelleret pro plebe, quod hic poscenti redderet ac fideli; ibi funderet uota, quod hic responderet uotis.

 42. Nec mora a semet patitur esse absentem quem in terris positus labore fouerat indesinenti, sed illico spiritu properat uisitare quem corpore reliquerat non affectu. Et ita repente uariis infirmitatibus salutem reddendo se prodidit esse presentem, ut quasi celitus lumen ostensum, aut radius quidam solis erumpens, totum orbem claritate superni luminis illustraret: ex quo per omnes ciuitates et uicos, immense multitudines uelut messium tempore ad areas triticum, ita ad ecclesias populi congregabantur. Et non solum de diuersis miraculis sanitatum uicinas ciuitates, uerumetiam uniuersa regna terrarum, tanquam uolatu pennifero fama clarissima refulsisset. Et nisi basilica ipsa magna ex parte ampliata fuisset [a 1Kb] , capacitate sua infirmantium multitudinem recipere  nequiuisset. Et si Deum meruero ducem, adhuc de iis que nunc triumphator egregius egerit, breui sermone ostendere cupio. Digne etiam plane ab antiquis precessoribus, ubi hec geruntur, NAuIS ob portum nauigii uocitatur, qui quasi presagio futurorum quodam hoc olim indicat nomen, quod nunc affectu manifestat diuino. Ea scilicet Nauis est, in qua qui adherent, huius seculi transeunt mare, et ad patriam longe positam, uidelicet regni celestis, perueniunt liberi. Ibi nempe ab imminentibus malorum procellis uisibilium et inuisibilium, confugii efficitur portus; ibi a seculi fluctibus seu turbinum tempestatibus euadendi tribuitur gratia. Illic quotidie infundunt sal scientie infirmis et ignaris; ibi per intercessionem  beati Patris nostri ab eterno et inuisibili medico, gratis medela tribuitur infirmantium: per eam prorsus naufragi atque exsules pristinam redeunt ad patriam.

43. Pretermissis igitur ceteris, in quibus post paululum, ut supra pollicitus sum, operam dabo; nunc de illa lucerna que ante sepulcrum Beati suspenditur, breuiter dicam. Fertur a ministris oleo semel fuisse impleta et exundante sancto liquore [b 1Kb] multitudinem desuper iugi effundere labe [Forte, lapsu], ex quo multi peruncti uariis plerisque caruisse dicuntur infirmitatibus. Et hoc non sine admiratione fatendum, quod semel tempore uespertino sacerdotalis cetus, dum diuinis canticis personaret, repente ictu fulmineo celestis flamma lucerne fomentum  percutiens, cunctis intuentibus lumen prebuit mirabiliter, et nunquam deinceps fulgorem amiserit, quam diuino ministerio usque hodie instinctum fouet pabulum.

44. His gestis clarissimi uiri, etsi indignis quibus explicata sunt dictis, nunc tempore congruo terminum dare disponimus, ori manum imponimus, introrsus ad conscientiam redire festinamus. Et quidem quem imitari non possumus, patronum nobis fieri postulemus; ut suis meritis adiuuemur cuius natalitia celebramus, eo opitulante, qui cum Patre et Spiritu sancto uiuit et regnat Deus per omnia secula seculorum. Amen.





SANCTI SULPICII BITURICENSIS EPISCOPI EPISTOLAE TRES.




EPISTOLA PRIMA.


Domno semper proprio atque apostolica sede colendo domno Desiderio Cadurce urbis Pontifici Sulpicius Bitorice [F. Biturice] urbis episcopus.

Excitauit animum paruitatis mee nimia dulcedo magnitudinis tue, et pontificalem sacerdotii uestri laudem insignem, uel ex parte tenuem presumam  disserere sermonem. Sed uniuersa subito uirtus defecit in uerbis, quem exsuperauit tante materia dictionis, ut rudimenta tantarum augustiarum [Ms., anagnusticorum] studia animo librante pensaram, ipsius magnitudinis mole, uictus succubui. Unde meo saltem uoto satisfeci, etsi [Ms., ac si] uestro implere suffragio non ualui, libens tamen qui aliud nichil dominationi  uestre prodesse appareo. Sed uos semper pietate consueta tanti habetis inquisitionem nos uelle frequenter uisitare. Unde imprimis incolumitatem uestram inquirentes, quod optamus potius tam motu [Ms., motum] corporis quam lingue mutuo sermone complere, dum regionum longinquitas non discrepat aspectum, nisi tantummodo fraudat interiectionis spatium, et ipsum tamen dilectio cernit intuitum cum figurat animos [F., animus] recordatum. Ergo nichil perdet absentiam, quod presentaliter laborauit presentiam. Semper in dirigendis apicibus beatitudo uestra soluit officium, ut plus debeat reddendum agminis famulatum, quam meritis consideret debitorem. Auctorem celi presumimus postulare, ut uestram iubeat pretendere uitam cursibus annorum  longeuam dignetur tempore longo, cuius nunc locuples seruatur nomine [Ms., nomini] mundus. Et diu firmantur [Ms., firmatus] nutantia culmina rerum, uel dilapsa magis solidata resurgunt. Istud manu propria fecit a tuis temporibus. uestre gratie seruire merear, mihi peculiaris Domini.



EPISTOLA II.

Domino sancto et apostolica sede colendo fratri uero Rutente [L., Rutene] urbis episcopo Sulpicius peccator.

In quantum uobis uir apostolicus domnus Desiderius Cadurce urbis episcopus per litteras suas innotuit, graui iniuria homines sui a Perricio diacono [Ms., diaconus] uestro in parrocia sua Aronnaco pertulerunt. Et audiuimus quod Aprilis Kl [Forte, Kal.]  uobiscum exinde placidum [L., placitum] debeat habere. Propterea salutantes caritati uestre rogamus, ut taliter aduersus domno Desiderio ordinetis emendari, si cognoscitis, quod superius [a 1Kb] scripsit diaconus exinde negligens est, qualiter uestra est prudentia, et si hoc fortasse ipse dicat, obaudire distulerit, et taliter si non emendatur, qualiter domno Desiderio uoluntas est, non aliter fiat, nisi in placito, quod uobis supra scriptus pontifex denuntiauerit [b 1Kb] memora . . . . diaconus uestro per fideiussores una cum indiculo uestro ante paruitatem nostram faciatis dirigere. Interim nos exemplar epistole apud nos retenemus. Petimus uestre dulcissime sanctitati, ut in sanctis orationibus uestris nos memores esse dignetis.



EPISTOLA III


Domno semper suspiciendo, et cum omni honore uenerabiliter nominando domno Desiderio pape Sulpicius peccator.

Singularibus mysteriis pastorale competenter implestis officium, eo quod ad nostram paruitatem sollicitudinis destinantes affectu, dum gaudium, quod nobis ipsius resurrectionis dominice solemnitatis principale contulit, pastoralis uisitatio geminauit, in qua utrinque partim [c 1Kb] et benedictio in oblationes, et affectio prefulsit in apices. Reddentes ergo munia sospitatis, optamus, ut multiplicatis annorum curriculis, uestris mereamur et eulogiis [d 1Kb] recipi, et affatibus benedici. Annis innumeris uobis seruiam, et prosperis perseuerantibus polle, beatissime papa.




ANNO DOMINI DCXL.
SANCTUS AUTBERTUS, CAMERACENSIS EPISCOPUS.





NOTITIA HISTORICA IN SANCTUM AUTBERTUM.


 De hoc sancto presule et loco ipsi inter episcopos Cameracenses ac Atrebatenses assignando ita loquitur Alcuinus, cap. 5 uite sancti uedasti ab ipso emendate: Iacuit  in loco eodem usque ad tempus beati Autberti, qui septimus in sede pontificali successit episcopus. Eum Ableberto successisse  docet sanctus Fulbertus Carnotensis, qui uitam sancti Autberti edidit: Contigit, inquit, Ablebertum Cameracensis sedis episcopum, deposito carnis onere, de hoc mundo transiisse; diuina igitur operatione cuncta salubriter disponente, Autbertus uir conspicuus, et successor emeritus, proficiens de  uirtute in uirtutem, eiusdem sedis pontificalem sortitus est dignitatem. Eius ordinatio facta legitur XII Kal. Aprilis, anno, secundum Carolum Cointium, 633. Fuit autem consecratus a Leudegiselo metropolitano Rhemensi, necnon ab Aicario Nouiomensi, et Attila Laudunensi episcopis. Ob uirtutum famam, a sui pontificatus exordio, Dagoberto regi fuit acceptissimus, a quo muneribus plurimis affectus fuit, uicissim ab ipso hospitio, exceptus, et spiritualibus presertim epulis lautissime pastus; monita enim salutis principi dabat, que audiebat lubentissime. Inter cetera que Dagobertus Autberto seu Cameracensi potius ecclesie dedit, sanctus Fulbertus recenset Onengiam et Quarubium inter ualentianas et Condatum.

Paulo post e sacro fonte suscepit Landelinum, ex  nobilissimo Francorum genere ortum, in uilla quam uallem uocant , eumdemque postea sacris imbuit litteris. Hic plurima condidit monasteria, Laubacense, Alnense, Wasleriense, etc. Anno 654, sanctus Autbertus interfuit eleuationi corporis sancti Fursei. Corpus etiam sancti uedasti celitus admonitus e terra leuauit et transtulit ad monasterium Nobiliacense quod nunc sancti uedasti nomine insignitur; ad quam solemnitatem inuitauit sanctum Audomarum urbis Morinorum episcopum, qui cum cecus esset, tunc uisum recepisse dicitur, ac paulo post maiori miraculo pristinam cecitatem precibus impetrasse: id factum esse anno 658, litteris est consignatum; sed Mabillonius hanc translationem differt ad annum 666. Sane an. 658 Landerici Parisiensis  episc. priuilegium san-Dionysianum subsignasse legitur, apud Mir. .

Subscripsit priuilegio quod supra laudatus Audomarus Morinorum episcopus concesserat nouo monasterio Sithiuensi, an. 6 Clotarii regis; qua de re  consulendus Mabillonius ad an. 660, n. 2. Circa idem fere tempus, Emmo, Senonensis archiepiscopus, monasteria Senonensia sancte Colombe et sancti Petri uiui simili muniuit priuilegio, cui noster Autbertus nomen in consensus argumentum subscripsit; quod etiam prestitit erga Bertefridi Ambianensis episcopi priuilegium pro Corbeia, datum an. 662, ex Cointio, et ad mentem Mabillonii 663, annoque 664, in sententia fratrum Sammarthanorum. Ei et aliis episcopis comprouincialibus inscribitur priuilegium, quod sanctus Drausius episcopus Suessionensis concessit parthenoni sancte Marie uI Kalend. Iulii anno 666. Idem Cellense monasterium a sancto Gisleno et Malbodiense a sancto Aldegunde constructum benedixit, nec non Marchianense in diecesi Atrebatensi sanctum  uincentium comitem cenobiorum Altimontensis et Sonogiensis conditorem, eiusque coniugem Waldetrudem apud montes Hannonie fundatricem parthenonis, in quo nunc sunt nobiles canonice ad strictioris uite disciplinam erudiuit. Ipsius hortatu Dagobertus rex clericis in Cameracensi ecclesia famulantibus, plura dominia inter ualentianas et Condatum largitus est. Ad superos euolauit anno 668, secundum Sammarthanos et Cointium, die 13 Decembris. uitam ipsius scripsit Fulbertus Carnotensis episcopus, quam, ut estimat Autbertus Mireus in Notitia Ecclesiarum Belg., Surius ad diem sextam Februarii mutilam edidit, exstatque integra cameraci in abbatia que patroni sacrum corpus seruat. Martyrologii Romani tabulis die 13 Decembris, ascriptus  est Autbertus qui et commemoratur a Molano et in additionibus ad Martyrologium Usuardi. uide uitam sancti Waldetrudis sec. II Benedic., pag. 869, et uitam sancti Landelini, abbatis Crispinii, ibid., pag. 873, cap. 1, 3 et 4.





SANCTI AUTBERTI CAMERACENSIS EPISCOPI CHARTA DE MONASTERIO WALLARENSI, Qua S. Autbertus, predium Wallare, a Dagoberto donatum Landelino ad exstruendum monasterium, in suam protectionem suscipit [a 1Kb] .


 Autbertus, Dei gratia Cameracencis episcopus, uniuersis Christi fidelibus salutem eternam. Ad nostram curam et sollicitudinem pertinere non dubitamus, ut quod Ecclesie sancte fideles Christi pia largitione conferunt et dedicant, episcopali debeamus auctoritate consecrare et confirmare. Inde est quod predium dictum Wallare, piissimi regis nostri Dagoberti,  cum omnibus appendiciis suis, quod idem rex seruo Dei Landelino Mauroso donauit in eleemosynam, pro anima patris sui Lotharii inclyti regis, ad construendum ibidem monasterium, in nostra suscepimus tutela et defensione, cum omnibus uillis, terris, siluis, pratis, agris, aquis aquarumque decursibus ibidem assignatis, in nostra diecesi constitutis;  decimas omnes earumdem possessionum predicto Landelino, et suis, Deo donante, successoribus in perpetuum concedentes, et potestatem eidem et cgratiam indulgentes construendi monasterium, et ecclesiam fabricandi, et personas instituendi, que secundum quod Angelus testamenti sibi donarit, de facultatibus assignatis poterunt sustentari. Qualemcumque fecerit ibidem ordinationem, ipsam ratam habemus et inconuulsam, inhibentes auctoritate nostra, ne super omnibus illis possessionibus quas supradictus rex loco memorato Wallari donauit, ibidem  Deo militantibus molestiam aliquis inferat aut grauamen.  Quod si qua secularis ecclesiasticaue persona contra hoc uenire presumpserit et easdem possessiones occupauerit, ipsam anathematis eterni gladio ferimus, nisi resipiscat et occupata curauerit restaurare. Ut autem ista prefata regis illustris eleemosyna duret in perpetuum et ecclesiastica libertate potiatur, pagine presenti sigillum nostrum fecimus apponi. Actum Castriloco, anno dominice Incarnationis DCXLII a, indictione Xu, regni domini Dagoberti inclyti regis tertio decimo, Sigiberti filii eiusdem regis quarto.


 Decesserat e uiuis Dagobertus anno 638. Annus regni eius 13 inceperat initio ueris anni 634.




ANNO DOMINI DCXLII.
IOANNES Iu, ROMANUS PONTIFEX.





NOTITIA HISTORICA IN IOANNEM PAPAM Iu.


 [a 5Kb] Ioannes, natione Dalmata ex patre uenantio  scholastico, sedit annum unum, menses nouem, [1 1Kb] dies  XuIII. [a 2Kb] Hic temporibus suis [b 1Kb] misit per omnem Dalmatiam, seu Istriam, multas pecunias per sanctissimum et fidelissimum Martinum abbatem, propter redemptionem captiuorum, qui depredati erant a gentibus. Eodem tempore fecit ecclesiam beatis martyribus uenantio, Anastasio, Mauro, et aliis multis martyribus. Quorum reliquias de Dalmatia et Istria adduci preceperat, et recondidit eas in ecclesia suprascripta  iuxta fontem Lateranensem, iuxta oratorium beati Ioannis [1 1Kb] Euangeliste, quam ornauit, et diuersa dona obtulit. Fecit, ubi supra, arcus argenteos duos, qui pens. sing. l. Xu, simul et alia uasa argentea multa. Fecit autem ordinationes duas per mensem Decembrem, presbyteros [2 1Kb] XuIII, diaconos quinque, episcopos per diuersa loca numero XuIII. [c 6Kb] Hic  dimisit omni clero rogam integram. [a 1Kb] Qui etiam sepultus est ad beatum Petrum apostolum sub die Iu  idus Octobris. Et cessauit episcopatus mensem unum, dies XIII.





IOANNIS PAPAE Iu, ROMANI PONTIFICIS EPISTOLAE.

*





EPISTOLA PRIMA. IOANNIS PAPAE Iu ET CLERI ROMANI, AD EPISCOPOS ET PRESBYTEROS SCOTIAE. De Paschate more catholico celebrando, et reuiuiscente Pelagiana heresi diligenter cauenda.


Dilectissimis et sanctissimis Thomiano, Columbano, Chromano, Dimano et Bathano episcopis, Chromano Hermannoque, Laustrano, Stellano et Segiano presbyteris, Sarano ceterisque doctoribus seu abbatibus Scotis, Hilarius archipresbyter, et seruans locum sancte sedis apostolice, Ioannes diaconus et in Dei nomine electus, item Ioannes primicerius et seruans locum sancte sedis apostolice, et Ioannes seruus Dei, consiliarius eiusdem apostolice sedis.

Scripta que perlatores ad sancte memorie Seuerinum  papam adduxerunt, eo de hac luce migrante, reciproca responsa ad ea que postulata fuerant siluerunt. Quibus reseratis, ne diu tante questionis caligo indiscussa remaneret, reperimus quosdam prouincie uestre contra orthodoxam fidem nouam ex ueteri heresim renouare conantes, Pascha nostrum in quo immolatus est Christus nebulosa caligine refutantes, et quarta decima luna cum Hebreis celebrare nitentes. Quo epistole principio manifeste declaratur, et nuperrime temporibus illis hanc apud eos heresim exortam, et non totam eorum gentem, sed quosdam ex eis hac fuisse implicitos. Exposita autem ratione paschalis obseruantie, ita de Pelagianis in eadem epistola subdunt; et hoc quoque cognouimus quod uirus Pelagiane hereseos apud uos denuo  reuiuiscit, quod omnino hortamur ut a uestris mentibus huiusmodi uenenatum superstitionis facinus auferatur. Nam qualiter ipsa quoque exsecranda heresis damnata est, latere uos non debet: quia non solum per istos ducentos annos abolita est, sed et quotidie a nobis perpetuo anathemate sepulta damnatur: et hortamur ne quorum arma combusta sunt, apud uos eorum cineres suscitentur. Nam quis non exsecretur superbum eorum conamen et impium, dicentium posse sine peccato hominem existere ex propria uoluntate, et non ex gratia Dei? Et primum quidem blasphemia et stultiloquium est dicere esse hominem sine peccato, quod omnino non potest, nisi unus mediator Dei et hominum homo Christus iehsu, qui sine peccato est conceptus et  partus. Nam ceteri homines cum peccato originali nascentes, testimonium preuaricationis Ade  portare noscuntur, secundum prophetam dicentem: Ecce enim in iniquitatibus conceptus sum, et in peccatis concepit me mater mea .



EPISTOLA II. IOANNIS PAPAE Iu AD CONSTANTINUM IMPERATOREM, FILIUM HERACLII. [a 2Kb] Apologia pro Honorio papa, propter unam in Christo uoluntatem, cuius aiunt eum calumniatores mentionem fecisse.

Dominus, qui dixit de tenebris lucem splendescere, qui eripuit nos de potestate tenebrarum in admirabile lumen suum, lumen ueritatis, et ueritas luminis,  in quo complacuit omnem plenitudinem diuinitatis habitare, et per eum reconciliare omnia, in ipso pacificans per sanguinem crucis eius, siue que in celis sunt, siue que in terris, propter eminentem magnitudinem diuitiarum bonitatis sue in faciem Ecclesie sue respiciens, uestram precognitam sibi et predestinatam benignitatem ad fidei nunc integritatem uocare dignatus est: ita ut omni fallaci caligine procul amota, per uos uictricem faciat ueritatem. Quantum enim ex diuersis suggestionibus que ad nos cateruatim uenerunt, quinimo et ex ipso quoque auditu didicimus, omnes Occidentales partes scandalizate turbantur, fratre nostro Pyrrho patriarcha per litteras suas huc atque illuc transmissas noua quedam et preter regulam fidei predicante, et ad proprium  sensum quasi sancte memorie Honorium papam decessorem nostrum attrahere festinante, quod a mente catholici Patris erat penitus alienum. Igitur ut uestra benignitas causam totam rei discere possit, subtilissima ueritate que ante breuis intercapedinem temporis gesta sunt enarrabo. Sergius reuerende memorie patriarcha predicto sancte recordationis Romane urbis pontifici significauit quod quidam in Redemptore nostro domino Iesu Christo duas contrarias dicerent uoluntates; quo prefatus papa comperto, rescripsit ei quia Saluator noster sicut esset monadicus unus, ita et ualde mirabiliter super omne genus hominum conceptus et natus esset. Et sancta quoque ipsius incarnata dispensatione docebat quia Redemptor noster sicut esset Deus perfectus, ita esset et homo perfectus:  ut quam primus homo per preuaricationem amisit, sine aliquo peccato natus prime imaginis nobilem originem renouaret. Natus ergo est secundus Adam nullum habens nascendo uel cum hominibus conuersando peccatum; etenim uerbum caro factum in similitudine carnis peccati, omnia nostra suscepit, nullum reatus uitium ferens ex traduce preuaricationis exortum. Similitudinem ergo intelligimus, non carnis eius, sed peccati. Etenim carnem Dominus ueram suscepit ex intemerata et beata uirgine Dei genitrice, consubstantialis nobis effectus. Ergo similitudinem carnis peccati sanctus dicit apostolus, quam similem nobis peccatoribus sine peccato cum anima rationali suscepit; et idcirco unam uoluntatem secundum primam formationem Ade naturalem humanitatis  sue Dominus noster iehsu Christus habere dignatus est, non duas contrarias, quemadmodum nunc nos habere dignoscimur qui de peccato sumus Ade geniti: quoniam corruptibilis per transgressionem primus homo effectus, et Creatori suo subdi contemnens, sensit carnem, que prius erat sibi subiecta, nichilominus repugnantem, et peccato suo totum  genus humanum fecit obnoxium, sicut dicit Apostolus: Regnauit mors ab Adam usque ad Moysem, etiam in eos qui non peccauerunt in similitudinem preuaricationis Ade . Quapropter et nos qui per preuaricationem et peccatum illius nascimur, duas contrarias habere uoluntates dignoscimur: duas autem dico, mentis et carnis inuicem reluctantes, sicut idem beatus docet apostolus: Caro concupiscit aduersus spiritum, et spiritus aduersus carnem. Hec autem inuicem aduersantur, ut non quecunque uultis, illa faciatis . Et hoc omne humanum patitur genus sub peccato constitutum, quoniam nemo est mundus, ab hoc peccato preuaricationis, nec infans, sicut scriptum est, cuius est unius diei uita super terram. Et quemadmodum Spiritus sanctus per Dauid ait:  Ecce enim in iniquitatibus conceptus sum, et in delictis peperit me mater mea . Sicut enim in Adam omnes peccauerunt , secundum Apostolum, ita in Christo omnes iustificabuntur. Et sicut per unum hominem peccatores constituti sunt multi, ita et per unum hominem iusti constituentur multi . Ergo unus et solus est sine peccato mediator Dei et hominum homo Christus iehsu, qui in mortuis liber conceptus et natus est. In dispensatione itaque sancte carnis sue duas nunquam habuit contrarias uoluntates, nec repugnauit uoluntati mentis eius uoluntas carnis ipsius: neque enim habuit quodcunque peccatum qui uenit dimittere peccatum mundi, quemadmodum et ipse dixit: Quis ex uobis arguet me de peccato ? et alias taliter ait: uenit princeps  mundi huius, et in me inuenit nichil . Unde scientes quod nullum in eo cum nasceretur et conuersaretur esset omnino peccatum, decenter dicimus, et ueraciter confitemur, unam uoluntatem in sancte ipsius dispensationis humanitate, et non duas contrarias mentis et carnis predicamus, secundum quod quidam heretici uelut in puro homine delirare noscuntur.

Secundum hunc igitur modum iam dictus decessor noster prenominato Sergio patriarche percontanti scripsisse dignoscitur, quia in Saluatore nostro due uoluntates contrarie, id est, in membris ipsius, penitus non consistunt, quoniam nichil uitii traxit ex preuaricatione primi hominis. In nobis enim, non in eo, coaptatur quod scriptum est: Scio enim quia non habitat in me, id est in carne mea, bonum . Et  iterum: Non quod uolo bonum hoc ago, sed quod nolo malum hoc facio. Si autem quod nolo malum illud facio, non iam ego operor illud, sed quod habitat in me peccatum : et post hec: uideo enim aliam legem in membris meis repugnantem legi mentis mee, et captiuantem me in lege peccati, que est in membris meis.  Hinc ergo he due contrarie uoluntates  mentis et carnis, quas Apostolus docet, in nostro nequaquam Saluatore fuerunt, eo quod hic luctaminis stimulus ex preuaricatione protoplasti sumpsit initium; quoniam a Redemptore nostro natura suscepta est, non criminis culpa. Sed ne quis nonnunquam minus intelligens reprehendat quamobrem de humana tantum natura et non etiam de diuina natura docere sciatur: etenim Christus in duabus naturis in una persona unitis cognoscitur, adoratur, et colitur Deus et homo perfectus: debet qui super hoc ambigit scire quoniam ad hoc facta est responsio ad iam dicti patriarche interrogationem. Preterea et hoc fieri solet ut scilicet ubi est uulnus, ibi medicinale occurrat auxilium. Eam et beatus apostolus hoc sepe fecisse dignoscitur, se secundum auditorum consuetudinem  preparans: et aliquando quidem de suprema natura docens, de humana penitus tacet, aliquando uero de humana dispensatione disputans, mysterium diuinitatis eius non tangit. Etenim ipse hic quidem de diuina natura ait: Christus Dei uirtus, et Dei sapientia : alibi autem de incarnatione eius ita dixit: Quod stultum est Dei, sapientius est hominibus, et quod infirmum est Dei, fortius est hominibus : Sapientia autem et stultitia, uirtus et infirmitas, contrarie ad inuicem absque dubietate ponuntur. Ergo de contraria sibimet docet beatus apostolus? absit: sed audientibus semet configurat sapienter, secundum tempus docens, ut prouida nutrix paruulis quidem lac prebens, perfectis autem solidum tribuens cibum. Quid ergo est quod  ait: Quod infirmum est Dei, fortius est hominibus; et quod stultum est Dei, sapientius est hominibus. Hoc totum capitulum de dispensatione Christi, non de superna natura illius docere uidetur: uolens ostendere, quia Deus homo factus animam habuit et corpus humanum, quod stultum asserit et infirmum. Sapientia enim humana diuine collata stultitia est: fortitudo uero carnis cum Dei uirtute comparata, infirmitas est. Quia profecto condita humana sapientia cum conditrice sapientia comparata, stultitia est. Igitur connectentes utraque, et Christum Dei uirtutem et Dei sapientiam secundum diuinitatem, naturam diuinitatis eius confitemur: et secundum eius sancte carnis dispensationem, quod stultum et quod infirmum est Dei, naturam humanitatis ueraciter predicamus,  quoniam hoc infirmum et stultum, fortius et sapientius est omnibus hominibus. Omnes enim homines, sicut etiam superius dictum est, sub peccato preuaricationis nascuntur: Dominus autem noster iehsu Christus absque peccato existens, et nullum secum uitium ferens uetustatis, non solum fortior, sed et sapientior est omnibus hominibus, quamuis infirmum nostrum et stultum sola misericordia suscipere sit dignatus. Qui uero ex peccato primi hominis nati sunt, filii ire ac tenebrarum a sancte Scripture magisterio nominantur. At uero Christus, cum lux uera sit, sedentes in tenebris et umbra mortis illuminare dignatus est. Quid enim doceat apostolus scribens ad Ephesios, audiamus: Et uos, inquit, cum mortui essetis delictis et peccatis uestris,  in quibus aliquando ambulastis secundum seculum mundi huius, secundum principem potestatis eris spiritus, qui nunc operatur in filios diffidentie, in quibus et nos quando conuersati sumus in desideriis carnis, facientes uoluntates carnis et cogitationum, et eramus natura filii ire, sicut et ceteri . Ecce iste sunt du e uoluntates contrarie, mentis scilicet et carnis, que in Saluatore nostro modis omnibus non fuere. Nos has ex peccato progenitoris Ade, qui et se et omne humanum genus obnoxium fecit, habere dignoscimur, ut aliquando quidem carnis aculeus menti resistere appareat, aliquando uero uoluntas mentis uoluntati carnis contradicere satagat; ut taliter cum Apostolo gementes confiteamur: Mente quidem seruio legi Dei, carne uero legi peccati .  Dominus autem noster unam uoluntatem humanitatis naturalem suscipere dignatus est, quam in propria carne potestatiue ut omnium Dominus circumferebat, eo quod omnia seruiant Deo: nullum profecto habens uel afferens ex preuaricatione peccatum, quoniam solus sine peccato et crimine preuaricationis est natus.

Predictus ergo decessor meus docens de mysterio incarnationis Christi dicebat, non fuisse in eo, sicut in nobis peccatoribus, mentis, et carnis contrarias uoluntates: quod quidam ad proprium sensum conuertentes, diuinitatis eius et humanitatis unam eum uoluntatem docuisse suspicati sunt; quod ueritati omnimodis est contrarium. uerumtamen uellem, ut interrogati responderent, secundum quam naturam  dicant Christi Dei unam uoluntatem. Si secundum diuinam tantum, de humanitate ipsius quid respondebunt? quoniam et homo perfectus est, ut non cum Manicheo condemnetur. Porro si secundum humanitatem Christi dixerint, quod hec uoluntas Deus esset perfectus, obseruent ne forte cum Photino et Ebione iudicentur. Iam uero si ex utraque natura unam uoluntatem esse dixerint, non solum naturales uoluntates, sed et ipsas naturas confundent; ut nec hoc, nec illud, id est diuina et humana, intelligi possit. Sicut enim utrasque naturas in adunatione unius Christi, ut impius Nestorius, non partimur; ita differentiam naturarum penitus non negamus, sed neque confundimus, quoniam utrasque naturas cum adunatione unius persone Christi Dei inenarrabili  consonantia confitemur. Quia enim unam uoluntatem dicunt diuinitatis Christi et humanitatis, et unam simul operationem; quid aliud, nisi quia et unam naturam Christi Dei secundum Eutychianam et Seuerianam diuisionem operari noscuntur? Denique orthodoxi Patres, qui in toto mundo claruerunt, sicut utrasque naturas, ita et uoluntates ac operationes Christi docere concordi predicatione monstrantur. Comperimus autem, quod charta quedam mandata sit, in qua sacerdotes subscribere coacti sunt contra tomum beate memorie pape Leonis et Chalcedonensium synodum: in qua charta quedam sint per nouitatem composita, que dogma ecclesiasticum refutare omnino dignoscitur. Inspiret ergo diuina clementia Christianissime pietati uestre, et cum sitis  custodes immaculate fidei nostre, uos ad compunctionem incitet, quo eos, qui nouis sunt adinuentibus corrumpendi, imperatoriis sanctionibus arceatis, et predictam chartam, que in scandalum properat fidei, et locis publicis est suspensa, precipiatis depositam scindi: omnes enim qui in Occidentalibus partibus hoc audierunt, sed et populi qui sunt regie uestre urbis, cognita predicte charte concinnatione, corde perculsi sunt. Erit enim per auctoritatem uestram et apostolicam perfectionem predicta charta, que contra Chalcedonensem synodum est composita, nunc et in omni tempore otiosa, et cunctis uirtutibus irrita. Perfectio uero fidei quemadmodum usque in presens refulsit, oramus, ut et per uos, sicut etiam per pie memorie Constantinum, diuino auxilio in robore suo  permaneat. Propter quod, Christianissimi, et Christi fidei custodes, donate hoc munus in primordiis uestris Ecclesie matri uestre, cuius estis post Deum opitulatores, ut fidem sponsi eius serpentina calliditas non audeat uiolare. Hoc in primordiis salutare sacrificium afferte Domino Deo nostro, et ab eius Ecclesia omnis nouitatis nebulam radio pietatis uestre dispergite, quatenus Dominus Deus noster uicaria ope omnes, que contra uos sunt, conterat nationes, queque pacem et inexpugnabilem Deum repellunt. Quatenus uobis ea que sunt Dei curantibus, Deus que uestra sunt benignus dignetur perficere. Propter quod etiam mentis inclinato genu tota mecum Ecclesia supplicat, ut ab integritate immaculate fidei nostre, quam sancti apostoli nobis tradiderunt, et sanctissimi  Patres doctrinis luculentissimis consignauere, noue confusionis turbinem amouere dignetur. Quatenus Deus et Dominus noster, cuius fides immaculata custoditur, misericordias suas merito uobis et copiosissime largiatur, qui est omnipotens et dominus sempiternus. Creator omnium ad uestrum benigne respiciat imperium, et gentes, que in sua ueritate confidunt, inexpugnabili suo potentatu prosternat.



EPISTOLA III. IOANNIS PAPAE Iu BULCREDO REGI SAXONUM. 

Quoniam sicut audiuimus, fornicationis in uobis peccatum maxime regnat: eo quod sanctimoniales, et Deo iam deuotas feminas, atque de propria consanguinitate  homines regni uestri ultra sancti Gregorii statutum nouello tunc populo necessario mandatum, uxores ducere presumant: quod nimirum scelus graueque delictum, his apostolatus nostri litteris, omnes qui sub iure uestro existunt, tam laicos, quam clericos, amodo, et deinceps cauere, ac propriam de factis penitentiam dignam peragere, et ultra talia nunquam committere monemus, hortamur, atque precipimus. Quod si uobis hoc impium emendare fortasse graue uidetur, pro quo talia sustinetis aduersa, nostre paternitati uestris innotescite litteris, ut apostolice sedis eos, qui tali nefando operi eneruiter  subiacent, corripiamus, et modis omnibus aggrauemus decretis.



EPISTOLA Iu. IOANNIS PAPAE Iu AD ISAAC SYRACUSANUM EPISCOPUM. Ut monachis suarum Ecclesiarum sacerdotes instituere liceat.

Ioannes papa Isaac Syracusano episcopo.

uisis litteris caritatis uestre, quibus satis perpenditur quanto studio huic sancte sedi reuerentiam exhibetis, non modice gauisi sumus. Nunc itaque super ea que consuluistis, ut carissimo fratri, benigne consilium damus. Delegauit enim nobis pia mansuetudo uestra, utrum ecclesie pro quiete monachorum a sanctis catholicisque episcopis eis tradite per sacerdotes ab eis ordinatos et inuestitos  debeant institui. Addidit quoque fraternitas tua litem et seditionem inter clericos et monachos ex hac causa non modicam esse ortam, quod instigatione uersuti hostis esse factum nemo ambigat, habet enim mille nocendi modos, nec ignoramus astutias eius. Conatur namque a principio ruine sue unitatem Ecclesie rescindere, caritatem uulnerare, sanctorum operum dulcedinem felle inuidie inficere. Dolet enim satis et erubescit, caritatem, quam in celo nequiuit habere, homines constantes ex lutea materia in terra tenere. Unde oportet, quantum fragilitati nostre conceditur, ut omnes aditus nocendi eius uersutie diligentissime muniamus, ne mors ingrediatur portas nostras. Consilio itaque multorum fratrum diligentissime exquisito decreuimus,  ut amodo ecclesie monachis tradite per suos sacerdotes instituantur. Diuine enim leges habent et seculares, ut cuius est possessio, eius fiat institutio. Et si in dando quod maius est, facilis fuit caritas, sit facilior in concedendo, quod minus est, sancta largitas. Maius enim fuit possessionem dare, quam sit uestituram concedere. Quomodo autem possessoris iura cognoscentnr, et suorum sibi tributa reddentur ubi quod suum est per alterum datur et cum uoluerit aufertur? Humani moris est illum uereri, cuius iudicio et uoluntate nunc erigitur, nunc deprimitur. Unde fit ut qui in parte sunt episcopis ad seruiendum procliuior sacerdos fiat; et sic episcopus qui sancte et religiose dederat, quadam simulata auctoritate ad se retrahat. Sic itaque priuatur mercede  quam consecuturus fuerat: tum quia ficta caritate aufert quod dederat, tum quia prauorum sacerdotum discordias et scissuras amantium, lites et dissensiones inter episcopos seminantium uerbis nimis factus credulus quod prius fucate moliebatur lucrari, post detecta fraude conatur quadam usurpatione ex toto auferre. Quorum aduertentes calliditatem et hostis uersuti suasiones, deinceps omnino licentiam monachis damus suarum ecclesiarum inuestitores fieri: ita tamen ut iudicio synodi, si contra sacerdotium agere presumpserint, mulctentur, et felici mucrone episcopi sacerdotum piacula resecentur.




ANNO DOMINI DCXLIu
MAXIMUS CAESARAUGUSTANUS EPISCOPUS.





NOTITIA HISTORICA IN S. MAXIMUM.


 Ad Maximum Cesaraugustanum presulem deuentum est, cui preparamus quamdam prolixiorem lucubrationem, unde precipienda sunt nobis aliqua pro rei necessitate, ut producto in medium uero Maximo, abiiciamus cetera que ei superinducta sunt, confictitia omnino et fabrefacta in eorum cerebro qui uera aut falsa siue adulatoria dicere ac scribere, sinceritate lectorum abutetes, pariter habent.

uerus ergo Maximus ille est quem commendauit posteris S. Isidorus in fine libelli sui de Scriptoribus ecclesiasticis adhuc superstitem. Maximus  Cesaraugustane ciuitatis episcopus, multa uersu prosaque componere dicitur. Scripsit et breui stylo historiam de his que temporibus Gothorum in Hispaniis acta sunt, historico et composito sermone. Sed et  multa alia scribere dicitur que nondum legi. Hec Isidorus. Habentur Maximi subscriptiones in conciliis Barcinonensi anno 599, Toletano Gundemari anno 610, Egarensi 614 celebratis. Nec diu postea uixit; nam Ioannes eius successor duodecim annis eidem Ecclesie prefuit Sisebuti ac Suinthile regum tempore, qui Sisebutus anno 612 regnare cepit. Braulio autem Ioannis frater et successor anno 633 concilio Toletano Iu interfuit episcopus.

Periit omne id quod uersu prosaque scribere Maximum docuit nos Isidorus, et, quod aliis desiderandum magis esset, Historia Gothorum ab eo conscripta: nisi quod fragmento Chronici, Dextro  in Codice Adami Centurionis Estepani marchionis ascripto, integrum  ac nulla ex parte mutilum, idemque Maximo Cesaraugustano tributum, aliud Chronicon siue continuatio prioris subiicitur. Quod quidem ab anno Christi 430, siue era 468 usque ad annum 606, hoc est eram 644, annuatim historiam omnem duorum fere seculorum prosequitur. Priora autem eius usque ad annum 456 ex Prosperi Tironis Chronico, paucissimis exceptis, desumpta sunt.

Id tamen quale est, quode nos alibi, fundus utique siue area est, cui Pseudo-Dextri uulgaris Chronici formator, eodem temeritatis ac petulantie filo in manus sumpto, uulgare etiam nomine Maximi signatum Chronicon superstruxit. Oculis subiectum opus quod in fragmento nostro legitur in calce huius uoluminis, et cum uulgari collatum, ipsum se cuicunque  prodet quamuis pertinacissime reluctanti, embryon esse olim conceptum, quod additis seu mutatis faciei ac totius corporis lineamentis, abortiuum adhuc uereque monstrosum enixa est tandem audacissima fallendi ac de rebus etiam sacris ludendi cupiditas. Non tamen hic est locus singula queque mendaciorum capita coarguendi, aut quatenus alterum alteri contrarium siue ab illo diuersum sit exponendi. Id enim maioris molis opus tempore alio indiget ad sui absolutionem  . Nec tamen generalia quedam capita refutationis, quod uelut specimen et fundus integre ac solide sit, a lectoribus desiderari hunc in locum uenientibus permittemus.

Tria uero in primis circa Maximum ipsum, huius argumenti quod Bibliotheca tractat prorsus germana,  necessario admonenda sunt, ne hic desiderentur. Primum est, Maximum Cesaraugustanum episcopum Benedictinum non fuisse monachum, qualis Pseudo-Maximus Toletanus seculo nostro apparuit. Secundum, neque appellatum fuisse Marcum Maximum. Tertium, diuersum consequenter ab nostro esse Marcum, S. Benedicti discipulum, qui carmine quodam uirtutes almi parentis exposuit

In primis non fuisse monachum satis innuit S. Isidorus de monachatu tacens, quod in ceteris quos laudat monachis nunquam commisisse legitur, ut uidere est in Martino Dumiensi, Leandro fratre, Ioanne Biclarensi, Eutropioque. Quod quidem S. Ildephonsus exemplum secutus, idem de Donato,  Ioanne Cesaraugustano Maximi fratre ac decessore, Helladio, Iusto, duobusque Eugeniis Toletanis, Nonnitoque Gerundensi, episcopis, adnotare non omisit. Preterea Ioannes Trithemius, qui libris Iu de uiris illustribus ordinis S. Benedicti, eorumque secundo de doctoribus et scriptoribus egit; et Arnoldus Uuion qui Ligno uite suo eumdem lapidem uoluit; et Antonius de Iepes, qui in chronico Benedictini ordinis locupletissimo Hispana lingua scripto Benedictinorum omnium uirorum illustrium res gestas et commendatione dignas diligenter collegit nullam huius fecere mentionem. Quamuis enim alicubi Trithemius fateatur, se non omnes laudasse propter ingentem eorum multitudinem: uix tamen pretermittere eum potuisse dicas, quem in celeberrimo  Isidoriano Scriptorum catalogo non potuit non sub oculis habere.

Ad hec qui laudant omnes, antequam fermentum Toletanum massam totam corrumperet, episcopatus dignitatem, nullus autem ei monachi professionem attribuit  . Quibus omnibus eum seipsum [Leg. omnibus ipsum] Hieronymum Romanum de la Higuera Toletanum, quem multiplicis ac multicipitis huius fabule auctorem uulgaris fama fert, iure optimo preferimus. Hic enim primus inuentor Chronicorum Dextri et Maximi, cum in eo se iactat et Maximi meminit, altum de monachatu silet. Exstat quippe eius Historia adhuc inedita Toletane urbis et regni uernaculo sermone concepta, ac pluribus uoluminibus comprehensa, de qua dum illustraremus Dextri res  notitiam dedimus: unde nobis in rei testimonium uerba quedam huc transferre non paruum opere pretium duximus, quibus de concilio III Toletano agens, eos omnes qui post episcoporum ordinem ei interfuerunt, memorie aduertit. Interfuerunt quoque  concilio rex et regina, atque ii qui subiiciuntur abbates: Eutropius Seruitanus ordinis, ut iam dictum fuit, Augustiniani, Exsuperius Agaliensis, Aurasius SS. Cosme et Damiani, siue  S. Crucis: qui duo abbates postea exstiterunt presules Toletani, MAXIMUS abbas Cesaraugustanus sanctarum Massarum, Emila S. Eulalie Barcinonensis postea eiusdem urbis episcopus, Theochristus abbas S. Eulalie Toleti. Omnes hi abbates erant Benedictini. Artuagus cognomento Gothus, prior Ciste Toleti, ordinis S. Augustini,  qui ualde opus hoc iuuit suis sermonibus. Fulgentius item, et MAXIMUS is qui Chronicon scripsit, archidiaconus Cesaraugustanus, Eugenius diaconus Ecclesie Toletane, Isidorus diaconus Ecclesie Hispalensis, Ioannes monachus Benedictinus monasterii Agaliensis, postea abbas Biclarensis.

Hec totidem Hispanis uerbis  Historie Toletane auctor, qui Chronicon istud primus e Germania accepit et inter nos publicauit. Quibus disertissimam fecit distinctionem inter duos Maximos, alterum Cesarauguste abbatem sanctarum Massarum ordinis Benedictini, alterumque archidiaconum eiusdem Ecclesie Cesaraugustane, qui Chronicon scripsit. Unde autem hanc inter utrumque differentiam integramque concilii relationem auctor  didicit, scire aues? Non aliunde nisi a Maximi Chronico, quem et Ioannem Biclarensem paulo post laudat his uerbis: Totum hoc debetur diligentie qua usi sunt in scribendo Biclarensis et Maximus Cesaraugustanus. Quisnam autem Maximus? Non ille quidem uulgaris quem uiritim terit publicus usus; sed ille quem reseruauit nobis Codex Estepani marchionis, uix dixerim germanus, aut sincerus, propriaue loquens uerba, sed tamen is quo Higuera tunc temporis uti uero Maximo utebatur. Utriusque nos producemus hic testimonium, ut statim dignoscatur cuinam duorum Toletane Historie auctor notitiam Toletani concilii Patrum acceptam referat; quinamque  duorum eum instruxerit, aut ab eo instructus sit.


MAXIMUS. Ex codice Estepano.

Item interfuerunt rex Reccaredus, et regina Badda, et abbates Eutropius Seruitanus, Exsuperantius [Exsuperius] Agaliensis, Aurantius [Aurasius] sancti Cosme et Damiani, qui postea fuerunt episcopi Toletani, MAXIMUS abbas Cesaraugustanus sanctarum Massatum, Emila S. Eulalie Barcinonensis qui postea fuit eiusdem urbis episcopus, Elias abbas S. Leocadie Toleti, postea episcopus Salmanticensis, Terechristus abbas S. Eulalie Toleti. Omnes isti ex ordine S. Benedicti. Item Fulgentius presbyter, MAXIMUS Cesaraugustanus archidiaconus, Eugenius diaconus Toletanus, Isidorus diaconus Hispalensis, Ioannes monachus Agaliensis,  postea Biclarensis. Ex Palatinis uero Helladius, etc.


Ex uulgari editione.

Item interfuerunt eidem gloriosus Reccaredus rex, et Badda gloriosa regina, et abbates, uidelicet Eutropius Seruitanus, Exsuperius Agaliensis, Aurasius SS. Cosme et Damiani, M. MAXIMUS abbas prius Benedictinus sanctarum Massarum Cesarauguste, nunc archidiaconus Cesaraugustanus, Stephanus abbas Reatensis, Emila S. Eulalie Barcinonensis, qui fuit postea eiusdem ciuitatis episcopus. Omnes isti ex ordine S. Benedicti. Elias abbas S. Leocadie Toletane. Item Fulgentius presbyter, Eugenius diaconus Toletanus, Isidorus diaconus Hispalensis, Ioannes monachus Agaliensis, abbas postea Biclarensis et episcopus.

Iam uides, lector, incorporationem duorum in  unicum archidiaconum, eumdemque abbatem, Maximum; prioremque, auctorem Chronici ab Higuera existimatum, repente factum Benedictinum monachum. Inde natum oportuit discrimen inter epistolam Luitprandi Estepani Codicis, fragmenti sui siue continuationis ad Maximi Chronicon preambulam, atque eam que edita fuit. In hac enim laudatur Maximus monachus Benedictinus postea episcopus Cesaraugustanus; in illa uero antiquioris creationis Maximus tantum episcopus Cesaraugustanus. Pariter ad annum 596, Estepanus Codex habet: Simplicio Cesaraugustano successit qui hoc Chronicon scripsit. Quod quidem testimonium de anno consecrationis Maximi in editis deest.

Nec dicas Luitprandum hunc Ticinensem in continuatione huiusmet Maximi Chronici, que habetur in  fragmento paulo ante dicto nostro, siue Estepano Codice, ad annum 624 hec habere: Maximus ex monacho Cesaraugustanus episcopus habetur clarus; et ad annum 624: Maximus episcopus Cesaraugustanus moritur, hec enim huius ceterorumque ficulneorum auctorum, quos eadem gallina eduxit, enuntiata retorquemus optimo iure nos ad redarguenda in gemellis eorum uitia et conuincenda mendacia; non autem eos in ueritatis auctoramentum admittere sane possumus. Imo ex eodem hoc de Maximi obitu testimonio iterum apparebit prioris et eius qui e noua futura posterius prodiit diuersitas. In Codice enim seu fragmento nostro diuisa est, ut uidimus, memoria uite seu celebritatis  mortisque Maximi inter duos annos. At uero in uulgato Luitprando semel hec nec parum diuerse concepta uerba, aliud prorsus ualdeque diuersum opus clamant. Ad annum nempe 622, Marcus Maximus  monachus prius Benedictinus, et post episcopus Cesaraugustanus, celebris post mortem habetur: ille ipse nimirum, qui alterius Luitprandi fide post biennium, nec antea, obiit.

Aeque falsum est appellatum fuisse Marcum. Quod iisdem argumentis persuademus iis qui preiudicio occupati ad partes non abierint. Maximus in primis, nec aliter audit in conciliis subscriptus laudatusue ab Isidoro, Ildephonso, et Honorio ceterisque supra adductis incorrupte adhuc historie, etiam Benedictine, scriptoribus, atque aliis innumeris. Hieronymus  item Higuera in Toletana Historia non alio passim quam hoc unico Maximi appellat nomine, ut e uerbis eius antea relatis, consultoque opere ipso, ab iis quibus copia eius ab exemplorum possessoribus facta erit, omnibus fere paginis constare poterit. Consonat Estepanus Codex in Chronici nempe ipsa nuncupatione, que ita habet: Epistola Maximi Cesaraugustani episcopi ad Argebatum episcopum Portugalensem pro suo Chronico. Sancto et uenerabili fratri episcopo Argebato Maximus. Chronicon Maximi episcopi Cesaraugustani ab anno 630. Nec aliter ipse uocat utrumque Maximum in mentione eorum qui Toletanis Patribus adfuerunt, sicuti nec Luitprandus in additamenti seu continuationis paulo ante laudatis testimoniis. Tandem nusquam dictum auditumue fuit  hominis hoc nomen, seu prenomen potius, usque dum Toletano-Fuldensis nomenclator auribus id recentiorum insufflauit.

Cuinam autem, dices, antiquitatis monumento innixus Marcum sic repente apparere fecit eum qui nudo tantum Maximi nomine, ex quo floruit euo ad nos usque signatus uenit? Incredibili equidem atque insana temeritate imposuit emissariis suis, ut Marcum quemdam S. Benedicti discipulum, qui breui pematio almi parentis laudes paulo post eius obitum comprehendit, Maximumque Cesaraugustanum episcopum, Chronici de quo loquimur auctorem in unum eumdemque hominem a se coagmentatum bonis ac doli securis eui sui mortalibus ostentarent, a quibus ad eorum posteros infelix eadem securitas propagaretur.  Quod tertium fuit nostre oppositionis caput. Interrogabuntur hic sigillatim testes ab impostore subornati pro re hacce historie albo ascribenda. Pseudo-Maximus ipse in epistola nuncupatoria ad Argebatum: uitam S. Patris nostri Benedicti uersibus heroicis expolitam primo quoque ad beatitudinem tuam  transmittam. Et ad annum 612, num. 15; Euphemium ego quoque monachus Benedictinus, et in mea pueritia S. P. Benedicto charus, archiepiscopum Toletanum de facie noui. Nihil horum in fragmento nostro.

Braulioni etiam, qui et ipse fuit Cesaraugustanus presul, tributum carmen de eodem Maximo.  .

 Maximus hic situs est, dictus cognomine Marcus,
   Nobilis historicus, preco, peta, uigil.
Qui Benedictine soboles clarissima gentis,
   Cesaris hic fulgens presul in urbe fuit.
Ambitione procul, meritis et grandibus auctus,
   Suscipit inuitus pontificale decus.
uita grauis, mores niuei, prestantia uultus
   Dignum fecerunt presulis officio.
Larga manus, doctrina decens, et lingua diserta
   Ingenium prestans, eloquiumque graue.
Confectus senio superas reuocatur ad arces,
   Cuius membra tenet dicta Columna domus.
In qua pontificis preclari munere functus,
   Iudicii extrema luce resurget ouans

HIC REQUIESCIT IN PACE FAMULUS DEI M. MAXIMuS CAESARAUG. EPISCOPUS, OBIIT XIu KAL. OCTOB.  AERA DCLIu, ANNO u GLORIOSIS. SISEBUTI REGIS. uIXIT ANNIS CIRCITER LXXII.

Alterum quoque, Helece eiusdem sedis episcopo ascriptum, pro sepulcro eiusdem Maximi, que ex Ioannis Tamaii Hispani martyrologi  similium frequenti mercatu fallax et adulterina merx est prodens ipsa sui auctoris stribiliginem.

In tumulo iaces hoc, Marce, sed Maxime uatum
   Hesperie nostre nomine et epitheto.
Cesaris Auguste qui natus, lumen eremi
   Occidui queris, munia sancta capis.
Tu Benedicti patris . . . . . charus, eius ab ore
   Suxisti regulam quam das et ipse tuis.
Tu monachus, diacon, abbas, et presul, ubique
   Carmine prosaque notus, in astra cluis.
Heleca te rogat antistes successor ut urbem
   Nostram protegere, nec sine fine sinas.

 Auxiliares huic tuendo mendacio subrogauere copias Luitprandus et Iulianus eiusdem farine historici. Prior in epistola ad Tractamentum Pseudo-Chronici sui nuncupatoria  qui ait: Ut queram tibi Chronicon Dextri, quod M. Maximus monachus Benedictinus postea episcopus Cesaraugustanus, prosecutus est. Idemque ad annum 616 in Chronico ipso: M. Maximus Cesaraugustanus epicopus ex monacho S. Benedicti, scriptor Chronicorum, eximius concionator, uir pius et doctus, qui uitam S. Benedicti scripsit carmine, et multa prosa et uersu, sancte moritur. Idem Aduers. 33, alias 32, Marcum Maximum uocat Benedictum monachum, sapientissimum petam, et episcopum Cesaraugustanum. Posterior Iulianus, in Chronico, num. 304 et 306, quibus locis Marci nomen  bis tribuit Maximo, gemelli omnes in id intenti ut semel sibi ipsis dictam a parente eorum communi fallendi legem obseruarent, Maximumque transformandi propositum enixe prosequerentur. Sed, bone Deus, quod simul umbre unico ueritatis lumine icte cadent et in tenebras suas propellentur!

Marci monachi Casinensis S. Benedicti discipuli omnes fere qui de sancti Patris rebus gestis olim in litteras aliquid retulere, mentionem faciunt, carmen ab eo conscriptum laudantes, quo Gregoriane eiusdem sancti Patriarche historie quedam adiunxit. Idque carmen iam sepius typis uulgatum fuit  .  Nullus tamen eorum agnomen Maximi, aut Cesaraugustana abbatis, archidiaconi episcopiue munera, usquam unquam ei ascripsit. Consulantur Paulus diaconus, lib. I, De gestis Longobardorum, cap. 26, cuius uerbis Adreualdus utitur lib. I De miraculis S. Benedicti, cap. 4;  Petrus diaconus libello De uiris illust. Casinensibus, cap. 3;  Leo Marsicanus siue Ostiensis, lib. III Hist. Casinensis, cap. 21  . Qui quidem utpote eiusdem monasterii alumni, multoque magis hic postremus Ostiensis, uiris eius illustribus laudandis addictus, ignorare haud potuere, nec dissimulare debuere, hunc tam charum parenti discipulum atque eius encomiasten celeb rrimum, in Hispaniam se contulisse ibique tam preclaris fuisse honoribus parem existimatum: cum uere, si ita res  contigisset, primus agnoscendus esset e Benedictina familia desumptus episcopus, quod in laudem hominis et ordinis oppido illustrem cederet.

Adiunge similiter, de Marco Casinensi tantum monacho loquentes Aimoinum Floriacensem in sermone quodam de S. Benedicto  cui carmen eius intexuit, et in proemio lib. II de Miraculis eiusdem sancti Patris Benedicti  ; S. Petrum Damianum, serm. 8, de S. Benedicto; Sigebertum Gemblacensem de Script. Eccles., cap. 33; recentiorumque seculorum Ioannem Trithemium, qui quidem in opere de Scriptoribus Ecclesiasticis, Marci monachi et Maximi Cesaraugustani episcopi seorsum meminit, in altero autem opere de uiris illustribus ordinis sancti Benedicti, nec Marci, nec Maximi: prioris quidem forsan quod paucorum  uersuum peta uix annumerari dignus ei uisus inter scriptores fuerit quos in librum secundum coniecit; nec inter episcopos, quorum catalogum quartus continet, potuit eum laudare, cuius episcopatum Cesaraugustanum cum omnibus aliis familie sue ac superiorum temporum scriptoribus ignorabat; posterioris uero Maximi, quia nondum ex ficulnea lege dictum fuerat, ut qui nusquam talis auditus fuisset, Maximus Cesaraugustanus episcopus, monachus esset. Arnoldus item Uuion  Benedictinos monachos, Lilius Gyraldus petas laudans, Baronius cardinalis  , Ioannes Gerardus uossius  , Antonius Posseuinus   aut de uno Marco, aut de utroque distincte loquuntur.

Anne ergo tot seculorum, non silentio solum sed  et clarissime significationi denegabimus fidem, ut paucis heri et nudiustertius Toleti natis pseudonymis scriptoribus, qui omnes eadem arant uitula et ex uno disci omnes possunt uiliter mancipemus? Tacent ueteres, ais, non negant. Imo negant dum tacent. Ea enim uis est silentii cum debuit res non sileri, ut infectam  iure dicamus. Quid enim si scriptor uite aut encomiastes SS. Gregorii Magni, Athanasii, Basilii, Leandri, aliorum, laudatis eorum tirociniis contentus, gesta ab iis pretermisisset munera Ecclesie maxima? Quid si sodalis sodalem eiusdem fere temporis ob paucorum uersuum confectionem posteris commendaret, de aliis autem taceret uirtutibus quarum is merito nixus ad illustre quoddam dignitatis fastigium ascendisset? Siccine hominis, cuius carmen aureis litteris in uestibulo Casinensis maxime domus attestante Leone Ostiensi fuit inscriptum, decoxit statim apud Casinenses ipsos memoria, ut non de eo aliter quam de uno ex monachis eo loco demortuis sint locuti? quem ita conspicuum, ita celebrem longissime etatis beneficio, gestis honoribus, presentia in conciliis,  lucubrationibus historicis, magnisque uirtutibus, historie nostre lucumones depinxere? Insani simus si ita nos ludificari ac duci tanquam bubalos, fune naso inserta, permittimus.

Omnino et argumentis uti affirmantibus possumus. Marcus post S. Gregorium de S. Benedicti rebus scripsit. Ita nos censere debemus, si antiquioribus credimus. Sigebertus ait  uitam a Gregorio descriptam eum deflorasse heroico breuiloquio, et pauca superaddidisse. Aimoinus itidem aperte docet principem huius argumenti Gregorium fuisse, et post eum aliqua exarasse uersibus Marcum et Paulum Casinenses. Sanctus autem Gregorius uitam S. Benedicti, hoc est secundum Dialogorum librum qui eam continet, iam pontifex scribebat, circa annum sui  muneris quartum, Christi 593, quod ex libri 4 cap. 36, 47 et 55 liquidum est. Scripsit ergo et Marcus, si Maximus fuit, de Benedicto carmen non adhuc Casini, sed cum ex monacho et abbate archidiaconus Cesaraugustane Ecclesie, forsanque iam episcopus, in conspectu esset uniuerse Hispanie. Namque anno 599, hoc est sex annis post scriptam a S. Gregorio papa S. Benedicti uitam, erat iam presul Cesarauguste Maximus: quod ex concilii Barcinonensis prius laudata subscriptione constat. Quod quam male conuenit cum celebrato a Casinensibus tam sicce ieiuneque Marco monacho auctore carminis, omnes uident.

Preterea Marcus leuita S. Benedicti aud tab eodem Aimoino, diaconus scilicet: qualem eumdem fuisse  Benedictum parentem clarissimis documentis demum ostendit uir in paucis doctus ac prudens, mihique semper colendus, dominus Angelus de Nuce, ex Casinensi abbate Rosanensis hodie archiepiscopus, in eruditissimis suis ad historiam Leonis Ostiensis Casinensem notis  . uerba Aimoini  : Dehinc Marcus  quidam peta ad eumdem uenerabilem Benedictum ueniens, eiusque magisterio se committens, aliqua in eius laude, leuita ipsius, uersibus exarauit. Leuite autem munus maxime distat ab episcopali dignitate Maximi. Tandem id faciunt Hispanarum rerum hi buccinatores, Marcum confundentes cum Maximo, ut de natalibus huius Hispanis dubitari possit. Qui enim discipline se dedit almi parentis Casinum habitantis et in ea domo mansit, Italus credendus est potiori iure quam nostras. Benedictinis scilicet monachis talium cupidis  obiecit quidem mendacissime historie architectus hanc, ut cum uirgilio parum loquar mutato,

Melle soporatam et medicatis fraudibus offam
 Cesaraugustani presulis Maximi, tum Marci, tum monachi huiusce ordinis; ne uirorum intra claustra eius degentium passim doctissimorum ea, que obtrudendo aliorum palpo simul dicta sunt, palato non saperent.

Qui autem de re plura, commentarium adire duplex ac forsan triplex poterit amici olim dum ante paucos annos uiueret nostri D. Iosephi Pellizerii Iacobei equitis, regii chronographi, De duobus inter se diuersis Marco et Maximo  : ex quo pauca hec decerpsisse fas et equum fuit, ex uernaculis nempe latina ut uulgaria magis fierent, satisque nos proposito faceremus nostro. Aduersus quem nescio quis laruatus olim insurrexit  , eorum secutus morem,  qui, ut Seneca eleganter ait, personam quam faciem malunt, scriptoque libello sannarum magis quam rationum  pleno, arguti atque dicacis potius quam docti hominis laudem aliquam reportauit. Eruditi enim opusculi ante alia propositum naso suspendens, quasi huic tantum distinctioni Marci atque Maximi stabiliende accinctus arauerit littus arenarum cultor, ut ait Ausonius  , hoc est rem inutilem uanamque sit sectatus, risui se totum derisuique omnium dedit. Hec nempe latenti, seque prodere erubescenti Aristarcho res inutilis et uana est occursu primo conficere monstrum falsitatis; et ementiti quod prefert nominis redargutione, dicta eius omnia et fidem euertere, qui pro uero maximo sese uenditans nouam quasi, non solum profanarum, sed et sacrarum quoque Hispanie totius rerum historiam, ipsamque mendaciis scaturientem, nobis nuper ingessit. Operam et oleum  Pellizerius ludit, gigantem hunc uno et altero ictu lapidis prosternens; magnum autem opere pretium facit is, qui fabulosarum quarumdam originum detectarum inuidia ferox, lapidem quo ictus fuit ueluti canis mordet.

Huic deinde suo Maximo attribuit Pseudo-Iuliani ore ficulneus transformator, quod auctor fuerit Officii S. Iacobi Apostoli. In Collectione scilicet uariorum carminum ita habet  : Officium S. Iacobi apostoli est compositum a Maximo Cesaraugustano episcopo. Prefatio est S. Isidori et hymnus. Quam hic inculcari dignum est mendacem memorem esse oportere! Idem enim ipse auctor in Chronico, num. 17, missam S. Iacobi a B. Isidoro ait expurgatam, a Melantio editam, et a Serrano Asturio episcopis Toletanis auctam fuisse.  Sed iam nos ad alia. Hic aliis capitibus examinandus est Maximus.



MAXIMI CAESARAUGUSTANI EPISCOPI SCRIPTA QUAE EXSTANT OMNIA.





EPISTOLA MAXIMI CAESARAUGUSTANI EPISCOPI AD ARGEBATUM EPISCOPUM PORTUGALENSEM. PRO SUO CHRONICO. [1Kb] *

 Sancto et uenerabili fratri episcopo Argebato Maximus.

Cum essemus in urbe regia ad concilium uocati a domino nostro gloriosissimo rege Gundemaro sepe  inter nos conuenimus, cum et sermo multus esset de historiis regum Gothorum, quas non multo ante in lucem edideram, efflagitasti a me satis uerecunde ut tibi continuarem Chronicon illud quod nomine  Dextri Barchinonensis circumfertur. Et cum tu pro tua in me beneuolentia, et mea in te obseruantia, iubere potuisses, maluit sanctitas tua a me precibus contendere quod quasi pro iure suo bene poterat iubere uel exigere. Feci quod iussisti, connectens seriem temporum more nostro per eras et annos Christi, pretermisique computandi rationem quam per annos Urbis et Augustorum Dexter sequitur.  Utinam tam diligenter fec rim imperata tua, beatissime Pater, quam conatus sum facere libenter! Perduxi namque rerum narrationem ab era 469  ubi finem facit Dexter, produxitque ad eram 644, hoc est usque ad mortem regis Gundemari. Tu me, Pater, in orationibus tuis Christo commenda. uale.





CHRONICON MAXIMI CAESARAUGUSTANI EPISCOPI AB ANNO CDXXX. *
[Table: 47Kb]

Finis Chronici Maximi Cesaraugustani.





CHRONICON EUTRANDI TICINENSIS DIACONI ET SUBDIACONI TOLETANI.

 Sancto Patri Regimundo episcopo Eliberitano Eutrandus inutilis seruus seruorum.

Gratum mihi fuit, beatissime Pater, ac domine multum uenerande, quod Antapodasis nostra, in qua carmine, nunc prosa, ludo, tandem ad manus tuas peruenerit. Nec minus iucundum est quod modo iubes, ut in Fuldensis monasterii bibliotheca, ubi nunc exsul commoror, quererem tibi Chronicon Dextri, quod Maximus Cesaraugustanus episcopus rogatu Argebati episcopi [a 1Kb] , et, si uacaret, ad nostra tempora producerem. Nam dicis laborare uos maxima quorumdam librorum penuria; inter barbaros enim et inhumanos Saracenos non suppetit copia rerum ad uitam necessariarum, nedum ut habeatis bonorum librorum copiam. Dolui quidem uicem tuam, quod  ita duriter uitam exigas. Sed solatur te in tantis angustiis constitutum, qui [b 1Kb] sicut bonus pastor ouibus tuis es solatio et auxilio, qui quotidie mortem subis omnium causa. Chronicon quod petis in hac bibliotheca reperi in uestusta membrana descriptum, adiecique, ut iussus sum, annorum seriem ad hec usque tempora , et gratulor mihi quod cum Toleto, ubi sub sanctissimo presule Toletano Bonito subdiaconus fui, in Italiam proficiscerer, aliquos historie libros mecum asportaui, in quibus ordine erat series collecta multorum Hispanie episcoporum . Feci quod iussisti, beatissime Pater; an uoto conatus responderit, tu uidebis, qui iussisti. uale, et seruum hunc exsul exsulem Deo commenda.

[c 1Kb] uerius dicetur hoc fragmentum, quandoquidem promittens superuenturum esse ad annum Domini 922, peruenit ad annum solummodo 630. Desunt CCXCII anni et tantum reperiuntur in hoc fragmento Chronici XXu anni. Ab anno scilicet 606 ad annum 630. Hic auctor corrupte et hic etiam, et a Trithemio, dicitur Eutrandus. Dici debet Luitprandus. uenit Toletum ex Italia, et ibi fuit subdiaconus. Profectus uero ad Italiam factus est diaconus, de quo scribit Trithemius.
[Table: 4Kb]



ANNO DOMINI DCXLuI.
uICTOR CARTHAGINENSIS EPISCOPUS.





NOTITIA HISTORICA IN uICTOREM.


 Fortunato siue defuncto, siue e gradu deposito heresis causa, subrogatus est in locum eius hoc anno, mense Iulio, uictor, qui simul ac creatus est Carthaginensis episcopus, nichil antiquius habuit quam se esse catholicum suis litteris indicare, sicque more maiorum fidei sue  professionem scribens, misit eam ad Theodorum pontificem, decernens ad eum dignam legationem, delegans Mellosum Gippensem, siue Gisippensem episcopum, Redemptum diaconum Carthaginensem, et Cresciturum notarium eiusdem Ecclesie: his itaque ad eumdem Theodorum pontificem litteras dedit, quibus de sua creatione eumdem reddidit certiorem, simulque se fidei catholice esse professorem significauit. Exstant ipse uictoris littere in Actis Romani concilii sub Martino pontifice,  ex quo hic suo loco et tempore quo scripte sunt tibi exhibendas esse putauimus.

Et post uictoris epistolam datam, nec addit Baronius: Huc usque epistola uictoris ad Theodorum Romanum pontificem. Quod uero postremo loco habet de episcopis Africanis in suspicionem seditionis quorumdam relatione adductis apud imperatorem, cuius rei gratia haud liberum fuerit legationem mittere Constantinopolim; plane significat motus illos Gregorianos, de quibus diximus, hoc anno   ceptos in Africa, rebellante Gregorio preside aduersus imperatorem. Ingestum plane fuerat auribus Constantis imperatoris Africanos episcopos cum Gregorio conspirare, ob idque eidem  infensi penitus redditi fuere. Sed de Gregoriana rebellione pluribus sequenti anno dicendum.

Quod rursus ad ipsius uictoris epistolam spectat, commendata ea reperitur preconio Martini pape successoris Theodori in Lateranensi concilio uerbis istis   Per synodicam epistolam suam dudum nobis relectam uictor uenerabilis Carthaginensis episcopus tam feruentissimum zelum suum declarauit, quamque Deo amabilem humilitatem rationabiliter certus est ostendisse. Et zelum quidem per hoc quod introductam nouitatem nimis accusare nostre apostolice sedi dignoscitur, et enarrare in scripto ei acclamationes pene omnium Christianorum, nec non gemitus reuerendissimorum episcoporum, non leuiter  perturbatorum propter fictiones et commenta que aduersus  ueram confirmauit fidem Paulus episcopus Constantinopolitanus; humilitatem autem competenter, minime presumens abrogatum eumdem Paulum habere, sed consacerdotem appellans, donec iudicium de eo nostre apostolice auctoritatis, hoc est principis apostolorum Petri cognoscat, ut pote quoniam solus et pre omnibus creditus est atque accipere meruit a Rege regum Christo Deo claues regni celorum ad aperiendum recte credentibus in eumdem Dominum nostrum, et claudendum infidelibus hereticis. Nimirum cuius sit communionem catholicam iis qui foris stant aperiendo Ecclesiam impartire, uel declarando hereticos, claudere. Plura alia addit in commendationem eius epistole, sed ista satis pro instituto.





uICTORIS CARTHAGINENSIS EPISCOPI EPISTOLA AD THEODORUM PAPAM.



 Domino beatissimo et honorabili sancto fratri Theodoro pape uictor.

uestre beatissime paternitatis apud Deum acceptabilis opera et conuersatio gloriosa pene mundo toti sunt manifesta. Predicationibus igitur apostolicis et doctrinis dum uere fidei cultura uniuersa repleta sit terra, per diuinorum tamen eruditionem eloquiorum, uestra instruente admonitione exhortatoria, superedificatur orthodoxa Christi Ecclesia, apostolica institutione fundata, et a fidelibus Patribus firmissime roborata. Ad quam omnes beatissimi apostoli, pari honoris et potestatis consortio prediti, populorum agmina conuertentes, pie et sancte de tenebris ad lumen, de lapsu ad ueram fidem, de morte ad uitam homines diuine predestinationis gratia prescitos, salutaribus  preceptis ac monitis perduxerunt. Quorum sanctorum apostolorum uestra fraternitas honoranda sequens plenius merita, et perfectius implens exempla, Ecclesiam Dei morum probitate et actuum sanctitate condecorat, et fide sacra uel Christianis moribus uigens, que fieri Deo placita precepit, studiis pontificalibus indesinenter operatur et perficit, seruans legis diuine mandata: Quia non legis auditores iusti sunt apud Deum, sicut narrat Apostolus, sed factores legis iustificabuntur . In qua lege diuina uestra sancta et ueneranda sinceritas, sicut scriptum est, meditatur die ac nocte : que meditatio non lectione per figuram litterarum tantum conspecta, sed uberante in uobis Christi gratia, in uestra cognoscitur conscientia immobiliter  insita, nullatenus de uestro corde recedente lege Christi Dei Domini sacrosancta, sicut in Psalmis dicit propheta: Os iusti meditabitur sapientiam, et lingua eius loquetur iudicium . Lex Dei eius in corde ipsius: non atramento, sed spiritu Dei uiui uestra in areana conscripta; neque in tabulis lapideis, sed in tabulis cordis carnalibus , sicut beatissimi apostoli Pauli ad Corinthios missa nos docet epistola. Quibus premissis, significamus Deo placite fraternitati uestre, die decimo septimo Kalendarum Augustarum indictionis quarte, nostram humilitatem diuina gratia, suo ut precepit munere preueniente, ut uestris sanctis ac Deo dignis precibus, in sancta Carthaginensis ciuitatis ecclesia pontificalis honoris accepisse consecrationem et stolam. In quo dignitatis fastigio, ut a Deo omnipotente regamur  ab altissimo, et a malis actibus liberati, sacerdotale non nomen tantum, sed Christi Domini Dei nostri protegente auxilio, et meritum habeamus, uestris sanctis ac Deo acceptabilibus nos commendantes orationibus, poscimus, quatenus et uestris deprecationibus pro nobis ad Deum effusis muniti, et eruditionibus bonis instructi, digni efficiamur cum omnibus nobis populo Christiano commisso illesi protegi uelamento diuino. Ad salutationem ergo uestre sancte et honorande fraternitatis, uice nostra Mellosum humilem uestrum fratrem, nostrum episcopum, et Redemptum diaconum, uel [a 4Kb] Cresciturum notarium sancte nostre sedis, uestros famulos destinauimus, quos postulamus celerius nobis a uestra beatitudine persolui, quo possint ad proprias  ecclesias ante hiemem Deo propitio remeare. Pre omnibus autem fateor, in ipso nostre prouectionis exordio cor nostrum non leuiter uulneratum fuisse, ut propheticum illud preceptum exoptarem, dicens: Quis dabit capiti meo aquam, aut oculis meis fontem lacrymarum, et sedens plorabo die ac nocte ? Ecce enim ecclesie Dei non leuiter perturbantur, Christianissimorum uoces ac gemitus episcoporum non supportamus, querentium et clamantium nouitates et concinnationum figmenta, a Paulo uenerabili consacerdote nostro, ut dicitur, contra fidem ueracissimam approbata debere repelli. Nos autem temperamentum causis innectentes, expedire putauimus, predictorum beatissimorum consacerdotum nostrorum licet iustissimos questus  equanimiter supportare, et ad auditus uenerandos fraternitatis uestre hoc ipsum peruigili cura deducere. Inquiunt enim, quedam uice epigrammatum, chartarum uolumina in sacris edibus apud regiam ciuitatem nuper esse suspensa, religioni catholice et ipsi uere fidei ac Patrum traditionibus omnino contraria. Quis enim uecors sacrilega uoce audeat predicare in Domino nostro Iesu Christo aut unam tantummodo uoluntatem, aut unam operationem existere, dum manifestissimis Patrum definitionibus liquidius clareat id Domino nostro Iesu Christo duas naturas, et earum duas uoluntates, duasque operationes uel proprietates naturales modis omnibus inueniri? Et possumus multiplicibus Patrum documentis nostre paruitatis intentionem firmare, nisi uestram sanctissimam fraternitatem in omnibus  corde ea retinere firmissime teneamus. Ut autem ipsius sedis apostolice decretis per omnia confirmemur, Leonis beatissimi predecessoris uestri apostolice memorie definitionem inseri peruidimus, et continet . Agit enim utraque natura [a 1Kb] cum alterius communione quod proprium est. Nos itaque Patrum in omnibus decreta sequentes, in Christo Domino nostro duas naturas, earumque duas uoluntates, duasque operationes firmissime predicamus, Deum uerum atque hominem uerum absque delictis humanis ueraciter confitemur, repudiantes cunctarum heresum subsannationes, uanitates et insanias mendaces. uestrum est itaque, frater sanctissime, canonica discretione solite contrariis catholice fidei obuiare, nec permittere nouiter dici quod Patrum  uenerabilium auctoritas omnino non censuit. Nos enim humiles corde, que recta sunt adiutore Domino sapientes, uno uinculo caritatis uobiscum sumus constricti, ueram fidem ac religionem catholicam in omnibus fortiter defensantes. Studiosius itaque a catholicis improbis posse resistere, imminendum est, ne torpore desidie oppressi, culpe taciturnitatis teneamur obnoxii, et quasi fauorem impendentes iudicemur, dum aduersa catholice fidei propulsare  negligimus. A beato namque Felice apostolo [b 1Kb] uestre sanctitatis predecessore dictum est: Negligere quippe, cum possis, deturbare peruersos, nichil est aliud quam fouere; nec caret scrupulo societatis occulte, qui manifesto facinori desinit obuiare [c 1Kb] . Liquet, doctor sanctissime, uenenosa serpentum sine simplicitate astutia, manifesta est dolosa hereticorum fallacia. Quid est enim naturarum in Christo Domino nostro proprietates auferre, nisi earumdem naturarum confusionem inducere? quod catholice Ecclesie, id est, statutis quam maxime Patrum sancti Chalcedonensis concilii exstat contrarium, ex quo amplius et fundamentum fidei et perfectio indubitate consistit. [d 1Kb] Possemus uero etiam eidem fratri et cepiscopo nostro Paulo beatissimo regie ciuitatis antistiti similia nostris  scriptis dirigere, nisi malorum cognosceremus falsis locutionibus dictum fuisse nostram quasi Africanam prouinciam posse aliqua, que in uero non consistunt, mala peragere. Sed et hoc nostre postulationi subiungimus, ut ea que epistolariter a cepiscopis nostris sancti concilii nostri ad beatissimum Paulum patriarcham scripta sunt, per uestre beatitudinis responsarios eidem fratri nostro Paulo dirigere iubeatis.




ANNO DOMINI DCXLuI
SANCTUS BRAULIO CAESARAUGUSTANUS EPISCOPUS.





NOTITIA HISTORICA IN SANCTUM BRAULIONEM.


 Laudatur apud sanctissimum scriptorum historicum Ildephonsum Braulio, frater Ioannis supra laudati, cuius in Cesaraugusta decedentis, Ildephonsus ait , adeptus est locum, uir, sicut germanitate coniunctus, ita non minimum ingenio memoratus. Clarus et iste habitus canonibus et quibusdam opusculis. Scripsit uitam Aemiliani cuiusdam monachi, qui et memoriam huius, et uirtutem illius sancti uiri suo tenore commendat pariter et illustrat. Habuit sacerdotium fere uiginti annis, quibus expletis clausit diem uite presentis. Durauit in regimine temporibus Sisenandi, Cinthile, Tulganis, et Cindasuinthi. Subscriptio eius legitur in conciliis omnibus huius quo uixisse refertur temporis, Toletanis Iu, u et uI. In uII sub Cindasuintho, anno 646, deest Cesaraugustani episcopi  nomen. In uIII sub Reccesuintho, anno 653, Taio episcopus Cesaraugustanus iam apparet. Quantum  eius de Ecclesia meritum in iis fuerit cetibus Isidorus Pacensis episcopus satis docet, qui de quarto loquens  , quem Sisenandus cegerat: Huic sancte, inquit, synodo inter ceteros Braulio Cesaraugustanus episcopus claruit: cuius eloquentiam Roma urbium mater et domina postmodum per epistolare alloquium satis mirata est. Et paulo inferius de concilio Toletano uI, sub Chintilane: Huic synodo Braulio Cesaraugustanus episcopus pre ceteris illustris excellit, atque piam doctrinam Christianis montibus decenter infundit, cuius et opus nunc usque Ecclesia relegit. Que duo testimonia in unum redegit ea exscribens Rodericus archiepiscopus Toletanus, lib. II, cap. 19 Huic synodo  Braulio Cesaraugustanus  episcopus pre ceteris illustris, ait, effulsit, atque piam doctrinam Christianis mentibus  decenter infudit: cuius et opuscula nunc usque Ecclesia ueneratur. Huius eloquentiam Roma, urbium mater et domina, per epistolare alloquium est mirata.

Nihil uero aliud infusione illa doctrine significatum nobis existimo, quam quod sexte huius synodi canones Braulionis stylo sint formati. Fuit enim, ut ex aliis eius apparet notatque Andreas Resendius ad Queuedum scribens  , non paulo castigatioris ac limatioris eui illius aliis styli. Et fatetur ipse uersus finem prefationis sancti Aemiliani uite de qua statim agemus, disciplinarum secularium studium ex parte se attigisse  . Archidiaconus hic erat, cum sanctus Isidorus litteras ei direxit que inter Isidorianas leguntur, Cesaraugustane urbis, ut credimus, et Ioannis germanus frater, ut contra  Truxillum  nostrum censuit is qui in magno opere De actis sanctorum, die XuIII Martii Synopsin de Braulione historicam formauit: cuius et coniecturam de quibusdam in errore cubantibus sancti Isidori huius epistole ad Braulionem directe uerbis, fere est ut probemus, Postulaui te, ait Isidorus, ut mihi decadem sextam sancti Augustini transmitteres; et statim subiungit: Posco ut quoquo modo me cognitum ei facias.

Que cum nequeant de sancto Augustino ante duo secula uita functo intelligi, necessarium uidetur ut ita corrigantur: Posco ut quoquo modo mihi cognitam eam facias. Attamen libentius ea intacta relinquerem, cum cognoscendi siue incogniti uerbum idem Isidorus ita usurpare amet. De Iusto enim Urgellitano ait cap. 21: Huius quoque fratres Nebridius et Elpidius  quedam scripsisse feruntur, e quibus  quia incogniti sumus, magis reticenda fatemur. Sicut enim incognitum hoc loco pro nondum docto sese dixit, ita et cognitum se sancti Augustini sexte decadi ut faciat Braulionem rogauit. Nisi hoc eodem sensu leuior ista alia mutatio placeat: Quibus quia  incogniti sumus in Iusti elogio, aut me cognitum de ea facias, in ad Braulionem epistola. Cum esset ergo iam episcopus Cesaraugustanus scripsit:

S. Aemiliani presbyteri uitam  cum epistola dedicatoria ad Fruminianum presbyterum, quem dominum suum et germanum appellat  . Unde Biuarius recte collegit  , non solum Ioannem decessorem in episcopatu, sed et hunc Fruminianum fratres Braulionem habuisse. Quod significasse in principio eiusdem uite is uidetur, Ioannem germanum maiorem natu communem  , hoc est, suum et Fruminiani appellans  . Edita hec primum uita fuit, ut credimus, a Prudentio Sandoualio Benedictino, Tudensi ac Pampilonensi postea episcopo, regio  chronographo in libro  Fundationum Benedictini ordinis in Hispania sub Gothorum imperio, siue Originum Hispanie Benedictinarum, cum de monasterio S. Aemiliani Cucullati  ageret. Quem hac Braulionis historia descriptum communis Castellanorum persuasio est  ; quanquam Aragonenses  non hunc Aemilianum cuius corpus in monasterio dicto asseruatur eique monasterio nomen dedit; sed alierum Aragonie regni eremitam, cuius sacra pignora in oppido Torre-la-Paia diecesis Turiasonensis exstant, Aemilianum Braulionis esse contendant.

Quam utique magnis animis decertatam hucusque controuersiam non est instituti nostri ut propriam faciam, aut cum Pseudo-Maximi gladio nodum soluam;  qui post ortam controuersiam ab inuentore suo formatus aut deformatus, ut morem utrique parti gereret, alterum et alterum Aemilianum laudasse ad annum 562 et ad annum 578 non contentus, hec addidit postremo isto loco, ubi de Aemiliano Aragonensi agit, que nouitatem suam apertissime produnt:  Fuit alius antiquior etiam presbyter et abbas sancti Benedicti , de quo supra dictum est. In fragmento sane nostro, seu Estepano, ita semel, fit Aemiliani mentio ad annum 553: S. Aemilianus monachus et presbyter in Cantabria moritur. Supposititium Helecanem pariter habeo, qui hinc etiam dispellende questioni intentus, uercellensem episcopum eum esse garrit qui apud Aragonenses colitur, uel a Biuario  ipso male acceptus.

De Aemiliano agunt quidem ac de eius uita a Braulione conscripta Usuardi et Romanum martyrologia. Prodiit secundo in commentario Francisci Biuarii ad Maximi Chronicon : tertio in Martyrologii Hispani Ioannis Tamaii de Salazar sexto  uolumine , die XII Nouembris, tandemque in Actis sanctorum ordinis S. Benedicti Luce d'Acherii et Ioannis Mabillonii opera collectis et euulgatis uolumine seu seculo 1. Hymnum quoque in eiusdem sancti uiri laudem composuit iambico senario metro, ut in huius uite nuncupatorie epistole fine auctor ait. Transiuit hymnus, hic ut creditur, ad Isidorianum Breuiarium festumque huius sancti uiri Aemiliani, ubi et nunc legitur. Incipit:

O magne rerum, Christe, rector inclyte,
Parens Olympi, perpetim cui sidera, etc.
Editus exstat in Biuarii ad Maximum commentario post Aemiliani uitam predictam.

uitam SS. MM. uincentii, Sabine, et Christetidis. Huic enim ea tribuitur, que alias absque auctoris  nomine circumfertur, in Codice quodam Toletane Ecclesie quem Smaragdinum appellant; de quo Bartholomeus Queuedo eiusdem canonicus, uir plane doctus, Andream Resendium olim monuit, ut ex Resendii ad eum responsoria constat epistola tali uiro dignissima, cuius paulo ante meminimus. Resendii uerba: Age, Braulio sanctus Cesarauguste pontifex, ut ais, horum trium martyrum historiam posteritati mandauit, et Braulionis nomen liber Toletane Ecclesie, Smaragdinus appellatus, ostentat. De auctore certi nichil habebam, nec Ecclesie nostre Eborensis Lectionarius, sane ante annos trecentos uiginti scriptus, nomen auctoris prefert. Credo tamen libro isti Smaragdino oppido non inuitus.

 In bibliotheca monasterii S. Aemiliani Cucullati seruatur ingens Codex ms. uite Patrum inscriptus, cuius fini hec nota affixa legitur: Explicitus est liber iste a Braulione episcopo Cesaraugustano era sexcentesima septuagesima quarta. Hic est annus 636. Quamplures ueterum Patrum tam Grecorum quam Latinorum uitas continet, quorum maior pars in Rosweidi huius argumenti syntagmate iam publicata fuit.

Inter alia est libellus De aduentu SS. apostolorum Iacobi, Petri et Pauli in Hispanias. Item De uita uel mirabilibus sancti ac beatissimi Aemiliani presbyteri et confessoris, qui obiit uergegii pridie Idus Nouembris.

Sequitur aliud opusculum, seu carmen, De uana  seculi sapientia, eiusdem forsan auctoris  . Imo omnia in eo Codice contenta, paucis exceptis que suis queque auctoribus diserte ascribuntur, Braulionis esse existimabat is qui de Codice isto Aemilianensi monuit olim nos oculatus testis D. Antonius Zapata et Aragon, uir antiquis litteris exercitatus, plurisque habendus si obtinuisset a se e manu sua non emittere quedam Chronica uti in schedis reperta, quorum fides apud eruditos nulla omnino est.

Passionem sanctorum innumerabilium Cesaraugustanorum martyrum, qui passi sunt sub Diocletiano et Maximiano imperatoribus die III Kalendas Nouembris, ante paucos annos una cum commentario ad leg. 12 Cod. De religiosis et sumptibus funerum Cesarauguste  edidit Ioannes Ludouicus Lopez iurisconsultus Cesaraugustanus exculti iudicii doctrineque quam habuit ab amico nostro D. Ioanne Luca Cortesio ex Codice eius membranaceo quingentorum et amplius ut uidetur annorum, Gothicis litteris scripto. Hanc septimi seculi redolere stylum affirmate, et Braulionis nostri sibi uideri, ex coniectura existimat laudatus D. Ioannes Lucas: cui consentit Ioannes Ludouicus Passionis editor, in preludio secundo, et in notis quibus erudite hoc opusculum germanamque antiquitatis gemmam illustrauit. Id quod uel tantorum uirorum preiudicio nobis arridet. Plane Ioannes Tamaius Acta hec innumerabilium MM. die III Nouembris, prorsus tamen diuersa, deprompsit  .

 De epistolis Braulionis ad Isidorum et Isidori ad Braulionem, aliqua diximus cum in Isidoro uersaremur. Exstat quidem inter Isidorianas Braulionis una et altera ad eum scripta, que uaria continent; et in his precipue urgentissimam expostulationem, urbanis tamen uerbis conceptam, ut Etymologiarum librum, iam ut fama sparserat absolutum, ad se mitteret; cessaretque post sex annos, quibus exspectauerat opus hoc cuius promotor fuerat, ultra se frustrari. Inter epistolas et ea uenit laudanda que ad summum eius temporis pontificem, Isidoro Pacensi et Roderico Toletano testibus, scripsisse dicitur; quamque, illorum uerbis iam adductis, Roma urbium mater et domina satis mirata est  . Qui quidem pontifex necessario erit Honorius, qui ab anno 626  usque ad annum 638 Romanam rexit Ecclesiam, si de rebus in concilio Iu Toletano, quod anno 633 celebratum fuit, peractis concepta fuit epistola, ut subindicare Pacensis uidetur; siue aliquis ex tribus Honorii successoribus, Seuerinus puta, Ioannes Theodorusue, qui equales inde Braulioni uixere. Eiusdem aliam ad Fructuosum Bracarensem presbyterum datam se uidisse in archiuo S. Iuste Toletane finxit more suo Pseudo-Iulianus Aduers. 488.

De labore huius magni presulis in Etymologiarum S. Isidori magistri eius opere exantlato, diximus iam in Isidoro. Etymologiarum, ait, Codicem nimia magnitudine distinctum ab eo titulis, non libris; quem quia rogatu meo fecit, quamuis imperfectum ipse reliquerit, ego in uiginti libros diuisi, in prefatione  ad sancti pontificis Opera. Preter hec reliquisse Braulionem et alia opuscula, non solum Ildephonsus, sed et Isidorus Pacensis ex eoque Rodericus Toletanus referunt  .

Circumfertur etiam Braulionis nomine inter ficulneas merces Toletani Chronicorum pseudonymorum auctoris, ad calcem illius quod Marci Maximi titulo insignitur, appendix quedam ueluti additionum potius quam historie continuationis, additionibus  aliis similibus que Helecanem seu Helecam eiusdem Cesaraugustane urbis nono seculo episcopum preseferunt auctorem, ita commistarum, ut Biuarius ipse fateatur in Maximi editione difficile admodum sibi fuisse de uniuscuiusque auctore diiudicare. Plane non hec torsit difficultas editores Cesaraugustanum et Hispalensem: quibus preter segmenta seu Aduersaria sex priora que Braulioni, cetera usque ad finem omnia Helecani ascribuntur. Mire autem uariat Matritensis Biuariana a duabus istis prioribus in collocatione Aduersariorum, ut uideantur plane non ex uno fonte exempla fuisse omnia deriuata, sed ab eodem auctore, seu inuentore, ad diuersos, eo ordine qui sibi placuisset distributa, promanasse.

 Conficta hec omnia sunt ab eo qui cogitationes suas plerumque temerarias, siue potius insanas, ne frustra uenales proponeret, eis titulum affixit ueteris alicuius nominis quod pretium his conciliaret, curiososque abstrusarum rerum prouocaret. Euangelicorum nempe hominum genealogias, propinquitates, peregrinationes, ordines, dies mortis, formasque, quasi memorata ab aliis, que somniauit ipse, falso et absurde prodit. Aliorum sanctorum uirorum historias ad arbitrium suum fingit. Ut natas de aliis, hinc inde urgentibus documentis, questiones resecandi sibi palmam arroget, ex uno duos homines compingit. Denique is, gemellus Dextri atque Maximi, omnes eorum artes fallendi atque mentiendi gnauus exercet. Cuius experimentum rei unicum  hic exstare uelim, interim dum copia non datur hos ueritatis hostes styli claua conficiendi. Helecanis uere ad segmenta hoc pertinet quod nunc exagitare intendimus; sed in Helecane Braulionem, qui cum eo coagmentatus est et commistus, siue unus et idem cum eo est, urgemus.

Agitatur apud nos et Gallos iam diu questio de S. uincentii leuite ac martyris Hispani, ualentie prius tumulati, hodierno sepulcro. Lusitani Ulyssippone  se id habere, Galli se in Castrensi Aquitanorum oppido iactant. Qua super re, ne sim prolixus, Andream Resendium adeas, lector, in epistola doctissima ad Queuedum data, cuius non ita pridem mentionem fecimus. Utrobique cum sacra colantur pignora, uincentio martyri cognominum aliorum celeberrimo ascripta: credidit sibi laudi futurum Pseudo-Braulio hic, de quo agimus, si unius et alterius uincentii, ualentie olim terre conditi et asseruati, indeque prioris ad promontorium sacrum Lusitanie; posterioris ad Gallias translati, composita ad historie similitudinem fabula, partes dudum sine missione inuicem aduersantes in concordiam redigendi sibi consilium succederet. Eo tendunt ea que num. 7 Biuariane editionis de duobus uincentiis referuntur,  altero Oscensi ex Hispania, Agennensi altero ex Gallia, sub eodem ualerio Cesaraugustano presule archidiaconis, utroque autem post martyrium in ualentia Hispanie nostre sepulto. Quibus adiungit: Hispanus prius allatus est ad promontorium sacrum; hic uero  ad Gallias ad monasterium Castrense anno circiter 850, Hispanus 757, obsidente ualentiam Abderegmane. Annum audis quo ex ualentia urbe uincentius Agennensis ad Castrense oppidum fuit exportatus. Et tamen huius translationis mentionem Iuliano archiepiscopo Toletano, qui ante ducentos annos fere uixerat, paulo post attribuit. Toleti fuit a Gundemaro edificatum  in laudem S. uincentii Hispani leuite; et a Iuliano archiepiscopo Toletano alterum in honorem S. uincentii Agennensis in  edita parte urbis regie; cuius deuotissimus fuit et fecit illi hoc carmen:

uincenti, pateris constans qui martyr Agenni,
   Et leuita sacer sanguine ad astra uolas,
Mucro tibi caput eripuit funestus; at illo
   Laurea sacra tibi non moritura datur.
Gallia te genuit, docuitque Augusta ministrum
   Cesarea, et ualeri sub pietate uiges.
Gallia teque iterum recipit sacra uerba docentem;
   Maximianus inops mentis et ense necat.
Post cineres te presul amans quoque Murila uectat.
   Ipse ualentinus ad sua tecta uigil.
Tandem te ad patrios reuocat uoluentibus annis
   Andualdus ouans, iussus et ipse, lares.
Ora pro nobis, uincenti, etc.

Hec illa translatio est ad Castrense oppidum ex ualentia, siue ex Cesaraugusta, quam fecit Audaldus monachus Gallus monasterii Conkittas, alias Okatas  nuncupati, post annum 855, regnante in Galliis Carolo Caluo; cuius translationis historiam ab Aimoino  monacho  qui hoc ipso tempore uixit, et ab ore ipsius Audaldi que retulit se accepisse ait scriptam: Iacobus Breulius monachus S. Germani a Pratis primus publicauit, exstatque iterum edita in magno de Actis sanctorum Opere XXII Ianuarii. Idem Aimoinus eamdem historiam carmine composuit, in cuius initio annum sic expressit:

Bis quadringentis decies quinisque uolutis,
Quatuor inque super cyclis a presule Christo,
uirgineo semperque sacro de germine nato,
Audaldus fuerat tali de nonime notus
In Castro monachus  .

Cessasne adhuc, lector, impostorem pessime in fingendo cautum, et anachronismo duorum seculorum risui sese dantem, naso suspendere? Iulianus Toletanus episcopus Quirici successor, qui Prognosticum  futuri seculi ac De sexte etatis comprobatione librum aliaque scripsit, anno III Egicanis Gothorum regis, florente adhuc in Hispaniis eorum imperio, era 728  diem uite clausit extremum: quod Felix, eius in eadem Ecclesia Toletana successor, prodidit  . Et hic, si ficulneis Braulioni aut Helecani bibulas commodamus aures, de translatione S. uincentii reliquiarum ab Audaldo carmen fecerit, quam anno 855, uti Aimoinus, aut circiter annum 850, ut hic ipse rei absurdus et incautus enarrator agnoscit, contigisse compertum est. Reliqua huius appendicis additionum, siue Braulionis siue Helecanis preseferant nomen, hoc pede, lector, moduloque metiri debebis, faterique non iniuria dictum ab auctore Synopsis historice ex Actis sanctorum  iam laudate: Multo autem magis indubitanter audemus asserere illas decem annorum  additiones, fictitio, quod sub Maximi Cesaraugustani nomine prodiit, Chronico subtextas, ab eadem prodiisse officina, unde et Pseudo-Dexter, et alia similis figmenti portenta prodiere. Nos ad alia. Dies S. Braulionis festus agitur XuIII Martii in Cesaraugustana Ecclesia, uti nos docent Aragonenses ipsi  , non XXuI eiusdem mensis, ut per errorem primus scriptum reliquit Thomas Truxillus qui et errare fecit Baronium, hic autem Pseudo-Luitprandum, Pseudo Luitprandusque demum Ioannem Tamaium, ut notatur in Synopsi historica iam laudata, n. 20. Plura addunt nostri historici de regio Braulionis  sanguine, miraculis in electione et obitu; sed que uetustatis fundamento deficiuntur.





SANCTI BRAULIONIS CAESARAUGUSTANI EPISCOPI EPISTOLAE.

*





EPISTOLA PRIMA. ISIDORI EPISCOPI HISPALENSIS AD BRAULIONEM ARCHIDIACONUM. 


In nomine Domini. In Christo carissimo et dilectissimo fratri Braulioni archidiacono, Isidorus.

Quia non ualeo te perfrui oculis carnis, perfruar saltem eloquiis: ut ipsa mihi sit consolatio, incolumem litteris cognoscere quem cupio uidere. Utrumque bonum esset si liceret, sed quia nunc non licet, uel mente de te reficiar, si corporali obtutu non ualeo. Dum pariter essemus, postulaui te, ut mihi decadem sextam [a 1Kb] sancti Augustini transmitteres. Posco, ut quoquo modo me cognitum ei facias [b 1Kb] . Mittimus uobis Synonymorum libellum, non quod alicuius utilitatis sit, sed quia eum uolueris. Commendo  autem hunc puerum, commendo et memetipsum, ut ores pro me misero, quia ualde langueo et infirmitatibus carnis et culpa mentis. In utraque tuum presidium posco, quia per me nichil mereor. De cetero peto ut dum uita comite portitori ad nos regredi fuerit opportunitas, uestris nobis iubeatis letificari eloquiis.





EPISTOLA II. EIUSDEM ISIDORI AD BRAULIONEM ARCHIDIACONUM. 

In Christo carissimo et dilectissimo filio Braulioni archidiacono, Isidorus.

Dum amici litteras, carissime fili, suscipis, eas pro amico amplecti non moreris. Ipsa est enim secunda inter absentes consolatio, ut si non est presens qui diligitur, pro eo littere amplexentur. Direximus  tibi annulum propter nostrum animum, et pallium pro amicitiarum nostrarum amictu, unde antiquitas hoc traxit uocabulum. Ora igitur pro me. Inspiret tibi Dominus ut merear adhuc in uita uidere te; et quem mestificasti abeundo, aliquando iterum letifices te presentando. Quaternionem regularum  per Maurentionem primiclerium [c 1Kb] direximus. De cetero autem opto tuam semper cognoscere salutem, dilectissime mi domine, et carissime fili.



EPISTOLA III BRAULIONIS EPISCOPI CAESARAUGUSTANI AD ISIDORUM.

Domino meo et uere domino Christique electo Isidoro episcoporum summo, Braulio seruus inutilis sanctorum Dei.

O pie domine et uirorum prestantissime, sera est inquisitio, et tarde data mihi scribendi optio, quia peccatis meis ingruentibus non modo sterilitatis uel inopie malo, uerum etiam luis et hostilitatis, quominus inquirerem, horribili sum prepeditus incursu. Nunc autem et si mille necessitatibus, mille curis attritus, post longum miserie tempus, ueluti ab improbi  soporis, ut ita dixerim, grauedine suscitatus, istius mee suggestionis affatibus dependere presumo salutis obsequium, et cordis et corporis humilitate prostratus, imprecans excellentissimam tue beatitudinis potestatem, ut peculiarem famulum, quem pio illo sacre dignationis intuitu semper habuisti susceptum, usque in finem habere iubeas commendatum. Nam et ego  graui dolore discrucior, quod emenso tempore tam prolixo, uel nunc uestrum non mereor uidere conspectum: sed spero in illum qui non obliuiscitur misereri, nec repellit in finem, quia exaudiet precem pauperis, et uestro me miserum representabit aspectui. Suggero sane et omnimoda supplicatione deposco, ut librum Etymologiarum, quem iam, fauente Domino, audiuimus consummatum,  promissionis uestre memores seruo uestro dirigere iubeatis: quia, ut mihi sum conscius, magna ibi ex parte serui tui postulatione sudasti. Et ideo in me primum existe munificus, sic in sanctorum cetibus et felix habearis et primus. Gesta etiam synodi in qua Sintharius examinis uestri igni  queso, ut uestro instinctu a filio uestro Domino rege nobis dirigantur cito. Nam et nostra eius sic flagitauit gloriam suggestio, quia multum in concilio pro inuestiganda opus est ueritate. De cetero Creatoris altissimi pietatem efflagito, ut coronam beatitudinis uestre pro integritate fidei et statu Ecclesie sue longo tempore precipiat conseruare, meque inter oblatrantia presentis mundi uaria et innumerabilia discrimina munitum reddat tue intercessionis gratia, ac reconditum in gremium memorie tue, tutum ab omni tempestate peccati oratu uestro efficiat Trinitas sacratissima: Et manu sua: Ego seruus Domini Braulio Isidoro: in Domino fruar te, lucerna ardens, et non marcescens.





EPISTOLA Iu. ISIDORI AD BRAULIONEM EPISCOPUM. 


Domino meo et Dei seruo, Braulioni episcopo, Isidorus.

Quia te incolumem cognoui, gratias Christo egi; et utinam cuius cognoui salutem in hoc corpore aspicerem et uisionem! Quid autem mihi euenit pro peccatis meis, manifestabo: quia non fui dignus tua perlegere eloquia, quia statim ut accepi pittacium tuum, puer regius ad me uenit, dedi cubiculario meo illud pittacium [a 1Kb] , et confestim ambulaui ad principem, ut postea perlegerem, et rescriberem. Reuersus e palatio regis, non solum scripta tua non inueni, sed etiam quidquid aliud in chartis fuit, periit. Et idcirco, scit Dominus, luxi meritum meum,  quia non perlegi eloquium tuum, sed rogo ut quecunque occasio uenerit, rescribas mihi. Et gratiam uerbi tui non auferas, ut quod ex meo delicto perdidi iterum gratia tua recipiam. Et manu sua. Ora pro nobis, beatissime domine.



EPISTOLA u. BRAULIONIS AD ISIDORUM

Domino meo et uere domino Christique electo Isidoro episcoporum summo Braulio seruus inutilis sanctorum Dei.

Solet repleri letitia homo interior ac spiritualis, cum inquisitione fungitur amantis: ob id uelle meum est, mi domine reuerentissime, nisi culparum maceria mearum obsistat, et benigne te inquisitionem  meam amplecti, et querelarum calumniam patienter accipere. Utrumque enim ago, et officium inquisitionis persoluo, et tibi contra te causarum mearum necessitates dirigo, quod ut benignissime tuo auditui admittas, in ingressu huius dictationis portuque prostratus peto a culmine uestri apostolatus: et quanquam uacillet calumnie obiectio, ubi lacrymarum est intercessio, cum lacryme non sint signa calumnie, tamen sint opto et lacrymabiles calumnie, et calumniabiles lacryme. Sed utrumque pro licentiosa amoris presumptione, non autem pro arrogantie temeritate. Sed iam causam exordiar. Septimum, ni fallor, annum tempora gyrant ex quo me memini libros a te  conditos Originum postulasse, et uario diuersoque modo presentem uos me frustratum esse, et absenti nichil inde uos rescripsisse, sed subtili dilatione modo necdum esse perfectos, modo necdum scriptos, modo meas litteras intercidisse, aliaque multa opponentes ad hanc usque diem peruenimus, et sine petitionis effectu manemus. Ob hoc et ego uertam preces in querelam: ut, quod supplicatione nequiui, uel calumnia lacessendo ualeam adipisci. Sepe namque solet mendico prodesse uociferatio. Quocirca cur, queso te, mi domine, non tribuas quod rogaris? Unum scias, non dimittam, quasi fingens me nolle negata. Sed queram, et instanter queram, quousque aut accipiam, aut eliciam, piissimo Redemptore iubente: Querite et inuenietis: et adiiciente: Pulsate et aperietur uobis.  Quesiui, et quero, etiam pulso. Unde et clamito ut aperias. Nam huius argumenti me consolatur inuentio; quia qui contempsisti postulantem, exaudies forte calumniantem. Hinc et ego scienti tua ingero; nec iactatione: noui aliquid suggerere insipiens profecto presumo; nec tamen erubesco imperitus disertissimo loqui apostolici memor precepti, quo preciperis libenter sufferre insipientem. Quamobrem accipe clamores calumnie. Cur rogo talentorum distributionem, et cibariorum dispensationem tibi creditam hucusque retentas? Iam solue manum, impertire familiis, ne inopia pereant famis. Nosti quid creditor ueniens reposcat a te. Non minuetur tibi quidquid dederis nobis. Memor esto paruis panibus multitudinem satiatam, et superasse reliquias fragmentorum  magnitudine panum. An putas donum tibi collatum pro te solummodo esse datum? Et uestrum est, et nostrum; commune est, non priuatum. Et quis dicere uel insanus presumat, ut priuato tuo gaudeas, qui de communi tantum inculpabiliter gaudere scias? Nam cum Deus tibi economiam sui thesauri et diuitiarum, salutis, sapientie et scientie tenere concesserit, cur larga manu non effundis quod dando non minues? An cum in membris superni capitis unusquisque quod non accepit sic in altero possideat ut alteri quod habet possidendum sciat, tu forsitan ideo nobis parcus existis, quia quod mutuo a nobis resumas non inuenis? Sed si habenti das, tantille mercedis fructum reportas. Sin uero non habenti  tribuis, preceptis euangelicis satisfacis, ut reddatur tibi in retributione iustorum. Proinde et ego remordeor conscientia, eo quod in me communicabile nichil boni sentiam, quoniam iubemur per caritatem seruire inuicem, et unusquisque quam accepit gratiam in alterutrum illam administrare, sicut boni dispensatores multiformis gratie Dei; atque unicuique sicut diuisit Deus mensuram fidei in unam compagem membrorum, debet eam ceteris partibus communicare; quia hec omnia operatur unus atque idem Spiritus diuidens singulis prout uult. Sed ad unum ac peculiarem subsidium, quod premisi, recurro, ad importunitatem scilicet amicam amicitia  destitutis, ac nulla membrorum honestorum gratia decoratis. Idcirco audi uocem meam tot interiacentibus terris. Redde, redde, quos debes. Nam seruus es Christi et Christianorum, ut illic sis maior omnium nostrum, et quia nostri causa tibi collatam persentis gratiam, sitientibus animis scientieque fame cruciatis impertiri non dedigneris. Non sum saltem pes, qui ad iniuncta discurrens possim aluo Ecclesie, membrorum scilicet iudici, obedientie discursu parere, nec principatui capitis imperanti obsequendo placere? Quin et si de inhonestioribus membris me esse sciam, sufficiat quia que te constat a capite percepisse per me est dignum egerere, nec te, me non egerere, quamuis minimum, Christi tamen sanguine redemptum. Nam nec dicit caput pedibus: Non estis  mihi necessarii, quoniam que uidentur membra corporis infirmiora esse necessariora sunt, et que putantur ignobiliora esse, his honorem abundantiorem circumdamus, et que inhonestiora sunt nostra, maiorem honestatem habent. Sic itaque Creator noster ac dispensator cuncta dispensat, ut cum in altero alteri dona diuina que in se non percipit possidenda tribuuntur, caritas cumuletur. Denique tunc bene multiformis gratia dispensatur, quando acceptum donum et eis qui hoc non habent creditur, quando propter eum cui impenditur datum putatur. Hoc Apostoli capitulum a nobis in parte premissum, optime nouit prudentia caritatis uestre huic rei congruere totum, et quidquid summatim tetigi, te procul dubio nosse melius latet nullum. Itaque hoc  solum superest, quod et magnopere peto, ut prestes postulata, et si non pro me, saltem pro ipsa caritate diuinitus impertita. Pro qua iubemur et nosse et prestare omnia, et sine qua nichil sunt omnia. Sed et si qua superflua, si qua negligenter, si qua minus humiliter aut inutiliter potius effudi quam dixi: cuncta, queso, benigne suscipias, cuncta ignoscas, cuncta ores, ut Deus ignoscat. Ergo et hoc notesco, libros Etymologiarum, quos a te domino meo posco etsi detruncatos corrososque iam a multis haberi sciam: inde rogo ut eos mihi transcriptos, integros, emendatos, et bene coaptatos digneris mittere, ne raptus auiditate in peruersum cogar uitia pro uirtutibus ab aliis sumere. Ego autem opto, quamuis nullius egeas, et ultronee dicuntur putere  merces, et dignatio uestre benignitatis imperet nobis in id quod possumus et ualemus, tantum ut obsequio nostro utaris, imo caritate, que Deus est, perfruaris. His igitur expletis, erunt mihi questiones de sacris diuinisque paginis, quarum mihi expositionem cordis uestri lumen aperiret, si tamen et nobis iubes resplendere, et diuine legis obscura reserare. Nec si ista que peto percepero, de illis silebo, sed uiam reseras capiende fiducie, cum in hac prima fronte non me confoderis, stimulis uerecundie, et ignauie mee locum dederis uenie, quod quem diligebas, quamlibet immeritum, non iusseris reprobare, quia ignominiosum ualde uidetur ac uile, si necdum satiatus quis caritate, ab eo quem amabat  inuenitur secedere. Obsequio autem mee seruitutis dependo iura salutis, et queso pietatem sanctissime uestre potestatis, ut pro me orare digneris: quatenus quotidie fluctuantem animam in malis tuo intercessu lucreris, et ad portum tranquillitatis eterne deducas erutam a miseriis et a scandalis. Dulce mihi fuit diu ad te loqui, quasi coram positus uultum uiderem tue faciei, ideo nec uerbositatem caui et temeritatem fortassis incurri. Sed aut hoc aut aliud agere debui, tantum ut quod noluisti per humilitatem, saltem tribuas per tumultuantem improbitatem. Ecce quantum audacie dedit mihi gratia uestre beneuolentie. Et ideo si quid in hoc displicuerit, sibi imputet que tantum amat, ut timorem tollat. Nam perfecta caritas foras mittit timorem. Speciali quoque  gratia fretus speciali domino, in quo uires sancte Ecclesie consistunt, suggero ut quia Eusebius noster metropolitanus decessit, habeas misericordie curam. Et hoc filio tuo, nostro domino suggeras ut utilem illi loco preficiat, cuius doctrina et sanctitas ceteris sit uite forma. Hunc autem filium presentem beatissime potestati uestre per omnia commendo, ut tam de his que hic suggessimus, quam etiam de his que supra questi sumus, eloquio uestro per eum illustrari mereamur.





EPISTOLA uI. ISIDORI AD BRAULIONEM. 

Domino meo et Dei seruo Braulioni episcopo, Isidorus.

Tue sanctitatis epistole me in urbe Toletana inuenerunt. Nam permotus fueram causa concilii. Sed  quamuis iussio principis in itinere positum remeare me admonuisset, ego tamen quia propinquior eram presentie ipsius quam regressioni, malui potius cursum itineris non intercludere. ueni ad presentiam principis, inueni presentem diaconum tuum: per eum eloquia tua suscipiens, amplexus sum et legi, et de salute tua Deo gratias egi, desiderio omni desiderans, quamuis debilis atque fessus, fiduciam tamen habens per Christum in hac uita uidendi te; quia spes non confunditur per caritatem, que diffusa est in cordibus nostris. Codicem Etymologiarum cum aliis Codicibus de itinere transmisi, et licet inemendatum pre inualetudine, tamen tibi modo ad emendandum statueram offerre, si ad destinatum concilii locum peruenissem. De constituendo autem  episcopo Tarraconensi, non eam quam petisti sensi sententiam Regis, sed tamen et ipse adhuc, ubi certius conuertat animum, illi manet incertum. Peto autem, ut pro meis peccatis apud Dominum existere digneris intercessor, ut impetratu tuo deleantur delicta mea, et remittantur facinora. Item manu sua. Ora pro nobis, beatissime domine et egregie frater.





EPISTOLA uII. EIUSDEM ISIDORI AD BRAULIONEM 

Domino meo et Dei seruo Braulioni episcopo, Isidorus.

En tibi, sicut pollicitus sum, misi opus de Origine quarumdam rerum, ex ueteris lectionis recordatione collectum, atque ita in quibusdam locis adnotatum, sicut exstat conscriptum stylo maiorum.





EPISTOLA uIII. EIUSDEM ISIDORI AD BRAULIONEM. 


Domino meo et Dei seruo Braulioni episcopo, Isidorus.

Omni desiderio desideraui nunc uidere faciem tuam, et utinam aliquando impleret Deus uotum meum, antequam moriar. Ad presens autem deprecor, ut commendes me Deo orationibus tuis, et ut in hac uita spem meam impleat, et in futura beatitudinis tue consortium mihi concedat. Et manu sua. Ora pro nobis, beatissime domine et frater.



[a 1Kb] EPISTOLA IX. BRAULIONIS EPISCOPI AD IACTATUM PRESBYTERUM.

Domno meo Iactato presbytero, Braulio.

Exigere a me, frater beatissime, uelle te persentio  uerbi pastum diuini, quod ultra uires meas esse intelligo; deuotionem enim tuam eo quam maxime approbo, quo etiam importunitatem tuam nec ibi cohibes ad sancti studii exercitationem ampliandam, ubi manet tibi scientia parum posse inuenire quesita: nam cum quotidie in lege Domini mediteris, et beatissimorum Patrum peritissimorumque reuoluas paginas uirorum, quid in nobis, aut quantulum est, quod aut ipse uelis addiscere, aut de quibus contingat tibi sacrum desiderium alere? Sufficit, et ualde sufficit, ut amicum tuum legas sanctum Augustinum, ut Hieronymum, ut Hilarium, ut ceteros doctissimos uiros, quos et mihi commemorare longum est et te usui habere dubium non est. Eorum te sermo pascat, eorum sententie instruant, imo isti  cuncta que queris perdoceant, eisque contentus nostram paupertatulam nec in propatulo trahas, nec inuidentium oculis nudam uidendamque exponas. Unum quod aptum mihi, etsi non efficaciter sentio, efficere tamen cupio, ut postulem communis Domini Redemptoris singularem et inexhaustam pietatem, ut tibi nobisque uitam socia felicitate largiatur, et commoditatem uisendi nos tribuere dignetur, quatenus os ad os loquentes et mutuo sermone pascamur, et in Domino optata tranquillitate fruamur. Quod ut tam cito fiat quam uolo, te quoque uicissim orare pro me queso, sed ut puto facile hoc foret, si sanctitas tua, quando Tirassona succedit, ad nos uenire delectaretur. De reliquiis uero reuerendorum apostolorum, quas a nobis flagitastis uobis debere  mitti, fideliter narro, nullius martyrum me ita habere, ut que cuius sint possim scire. Precessorum et dominorum meorum sententia fuit, ut quia passim, aut furtim, aut etiam inuiti ipsi et coacti multorum caritate ex his que habebant aut dare, aut carere cogebantur, cunctorum notitie ne ullius pateret indicium tituli tollerentur, et sub uno conclaui mitterentur. Reseruate sunt tamen admodum septuaginta, que in usu habentur, inter quas ee quas queritiis minime reperiuntur. Ad summam autem constat, te oppido salutare, et intentissima mente iterum iterumque precari ut pro nobis iubeas  orare. Citatim, ut occurrit, dictaui; uacet negligentia si aliquid preteriui.



EPISTOLA X EIUSDEM BRAULIONIS AD IACTATUM PRESBYTERUM.

Sanctissimo et uenerabili in Christo fratri Iactato presbytero.

Abstrusum penitus me et prorsus remotum manibus curarum tue littere in memetipsum reportarunt: affectu enim obruto sollicitudinibus mundi et tempestatibus procellarum, que loco quo presidemus quotidie naufragia obtentant, non sinimur id esse quod esse aut dicimur, aut debemus; sed cum tua me permouit epistola, dorso postposui omnia, et te meque contemplatus nichil medium nisi ipsam dilectionem, que est utrorumque creator, sum contuitus,  ad quem conuersus persoluere grates gestiens nichil dignum potui; tantum reminiscor quia uolui, tanto enim tantillus nequit persoluere munus. Ipse enim tuam excitauit conscientiam, ut in me se preberet sollicita, quocirca, si debite illi inexplicabiles sunt gratie in te eas conuertens, queso, ut expleant officia et redhibitionis et deuotionis.

Nam quibus te questus es angustiis coarctari, idem ipsis et quasi e uestigio porrectis fateor me angi, et mecummet causari cur tanto distent interuallo, quorum est una dilectio, et habeant quibus carere cupiant, et careant quos habere cupiant; sed rursus uideo non hic esse patriam piorum, et ideo esse discretos in regione mortalium, ut sint concreti in terra uiuorum; nam sufficiat peregrinis indisruptum  habere uinculum caritatis, ac per hoc consolari in eo, et mente seruire legi illius qui uere caritas est, carne autem a caris abiungi, ut sit carentibus caris ipsa caritas dulcis per quam absentium memoria dulcescit. Tu autem si uehementer amares, moras rumperes, iter arriperes, ad me uenires, et non obsisteret longitudo, non quelibet necessitatis occasio. Sed quasi quibusdam calcaribus promoue te, stimulisque confodi animum, et suscita in eo uim amoris ignemque dilectionis, ut ardeat, et aqua multa exstingui non queat. Quorsum ista locutus? uidelicet quia uenisti Tirasonam; et pene sepe moraris, et nos uidere contemnis. Agnosce culpam, si uis ut tibi ignoscam, et indagine studioso da opportunitatem,  qua debeas prima post Pascha te nobis exhibere.

Ego uero saluto in Domino Iesu Christo multimodo affectu, et multiplici ueneratione, multifarieque et oppido petens, ut me Creatori meo promptissima oratione tua commendes. Christi autem Dei nostri omnipotentia in te augeat, et auctam perficiat, et perfectam conseruet suam gratiam.

Direxisti nobis quod in sacramento offertur corporis Christi; remisimus uobis quod in eiusdem Domini mysterio sanguinem prefigurat, uini metra uidelicet duo: direximus et metrum olei, et modium oliue in gemino caritatis precepto; aliud nimirum quo Dei, et aliud quo proximi dilectio signatur. Damascine  modium unum, de quo non inuenio quod dicam, nisi forsitan id quod nato Domino uirtus ciuitatis illius, unde hoc genus pomi ortum est, offerenda promittitur. Hoc est aurum quod a magis oblatum sanctum refert Euangelium.



EPISTOLA XI. EIUSDEM BRAULIONIS AD TAIUM PRESBYTERUM

Domino meo Taio presbytero Braulio.

Salo mentis quateris, et procellosis tempestatibus impatientie iactaris, ita ut equum sit dicere: Modice patientie, quare turbaris? Atque utinam ita mouereris ut ad humilitatem confugeres, et non ad conuicia et ad contumelias te conuerteres. Nam crede pro certo, coram Deo enim loquor, me causa ioci et non tui uituperii, quod etiam ipsa facetiositate facile est  posse uidere, de illo asino in litteris meis conscripsisse in quo te ascendere hortaui. Tu e contra uelut graculus Aesopius superbia tumidus in camelo me iussisti ascendere, et caput cauere ne in fores ecclesie impingerem, minus quidem prudenter, sed nec satis eleganter ista profudisti, deterius quidem ceteris premissis nesciens, quia caput nostrum, quod est Christus, non impingit in fores Ecclesie, forte in Synagoga Satane; et ideo non nobis uidetur contumelia in uerbo, sed in sensu, nec nescientiam usquequaque culpamus, sed animum tuum humiliorem esse uolumus, nam uirum humilem patientia ostendit iniurie, que quanta in te sit hac didici occasione. Nam quid dicam de ceteris que scripsisti,  cum dum niteris obiecta purgare, non cessas purgata sordidare, que si uelim, ut sunt reprehensione digna, redarguere, nec difficultas officiebat, nec labor contradicebat, cum nil aliud esset obiecta destruere quam e regione per antitheta ea ipsa opponere; sed ne faciat longas fabula nostra moras, domnum Leonem habeo in testem qua tibi scripserim mente, sed et te ipsum, etsi ingratum et inuitum, dum et dicis te sermone nostro lesum, et tamen pertinere tibi confiteris hoc ipsum ad profectum.

Sed ne in multiloquio offendamus amicum, breuiter apud te habeas fixum me posse remordere si uelim, posse genuinum lesus infigere: quia et nos iuxta Flaccum didicimus litterulas, et sepe manum ferule subtraximus, et de nobis dici potest: Fenum  habet in cornu, longe fuge; imo illud uirgilianum [a 1Kb] :

Et nos tela, pater, ferrumque haud debile dextra
Spargimus, et nostro sequitur de uulnere sanguis.
Nam paradigma tuum illud in armatura compositum quam mihi erat peruium et pede, ut aiunt, conterere, excepto illud pace Gregorii quod peculatum imo corruptum uidi. Sed dum studemus et caritati seruire, et te non amittere, omittimus cuncta, nec aliquod risu dignum inserimus, ne habeat ingratos fabula nostra iocos, secundum Ouidium, ac secundum Appium caninam uideamur exercere facundiam:  sed ut dixi, spretis his, officii nostri functionem exsequentes, et Magistri Domini Christi humilitatem tenentes, magis uolumus sequi eum qui ait: Dorsum meum posui ad flagella, et maxillas meas ad palmas. Qui cum malediceretur, non remaledicebat; cum pateretur, non comminabatur: quocirca et nos, dilectissime, spernamus illa, et hec tam dulcia sequamur exempla: abiiciamus rancores, qui ueniunt per diuersas suspiciones, nam scit Dominus aliqua que litteris tuis mihi scripsisti me nec suspicasse, nec eo sensu dictasse quo te uideo illa intellexisse; aliqua autem data uenia, non satis uideo tibi patuisse, nam alia te mihi non illa respondisse. Sed quia seu error, seu suspicio ab inimico nobis ingeritur, communiter eum reiicientes simus in Christo, et in unanimitate dilectionis  permanentes, hoc est, quod magis magisque opto. Ceterum si Deo meo placuerit ibi ibo, et quecunque non secus quam uolui dixi, puto me a te cito ueniam consequi. Interim tu spreuisti caritatem in tantum, ut indignatione motus petitioni tue effectum ipse tribueres. Ego autem non solum iniuriis tuis non moueor, sed blande que scripsisti recipio, et tibi, si quod offendi, ueniam peto, ac ut me magis magisque diligas, opto, memor quia Christiani sumus, et dispendia animarum nostrarum pertimescere non amare debemus. Ecce si ante tibi fuit motus, modo sit modus: et cui potius placent uina quam uerba, caueat uina, ne eum offendant uerba. En dum urceum fingere uolo, ut ait Terentius, amphoram finxit manus. Nam breuem schedulam scribere cogitaueram,  sed pene prolixa euasit epistola; tu uero pro epistola testamentum direxisti, quod forte nisi post mortem tuam firmetur, nam modo legitime reseratum non est. uale, dilectissime, et mihi a caritate diligende, et da ueniam quia dum de amore tuo presumo, etiam superflue tibi scribo.



EPISTOLA XII. EIUSDEM BRAULIONIS AD FLORIDIUM ARCHIDIACONUM.

Domino meo Floridio archidiacono, Braulio seruus inutilis sanctorum Dei.

Fideliter fateor, dilecte fili, me tuas litteras inter anxietatum curas et occupationes detentum uarias ita suscepisse, ut libuerit quidem tuam cognoscere salutem, non tamen ad ea que petisti celeriter respondere;  ne aut tumultuario sermone que petebas effunderem, non scribentis maturitate, sed dictationis temeritate, aut certe non cuncta explerem que de his rebus necessaria sunt exponere, que si minus quam decet dicantur, non in doctrinam sed in casum uertuntur. Incidit enim tempus difficillimum, quando mihi tacere melius quam loqui fuit, [b 1Kb] ita ut studiosorum studia cessarent, quanto magis pigritantium, dum nobis potius impendat salutis necessitatem uite compendia cogitare, quam iuxta Appium caninam facundiam exercere.

 Itaque quanquam res sensui tuo aptas a me petieris tibi dirigendas, tamen, quia impeditum me diuersarum causarum tempus inuenit, ut premisi, melius fuit ueniam a te petere quam uoluntati non plene satisfacere. Quapropter petens ueniam rogo, ut pro nobis orationem ante Dominum fundas, quatenus intercessu tuo sit uenia peccato meo. Porro si me Deus fecerit te uidere, melius os ad os que petis tradam, quam absens scribam.

Denique nisi quispiam prius numeros illos in Grecitate scierit, facile hoc intelligere non poterit duntaxat, cum aliter sint in Greco, atque aliter in Latino, et prolixitas tanti operis pene libri magnitudinem, non epistolam flagitet, ut et clarius dici possit, et nichil debeat pretermitti: sed, ut dixi, presens presenti facilius  tradi potest; nam habet nescio quid latentis energie uiua uox, et in aure transfusa fortius sonat, dum et is qui audit, ubi non ita sentit, aperit, et qui ostendit, ubi enucleatius immoretur, scit; siquidem mallem pro angustia temporis, secundum Apostolum qui ait: Quoniam tempus breue est; caritati potius operam dare, que edificat, quam scientie, que difficile est ut non aut inflet, aut non pateat inuidie. uerumtamen quoniam te sentio ardenter uelle exercere ingenium, morigerabor tibi, et formabo hanc epistolam ne informem dimittam. Iam tuum erit acutia qua uales, ingenio quo polles, aut ista scienter adire, aut exponendum me exspectare

De cetero salutem impensissime persoluo, et profusissime flagito ut nactis opportunitatibus me reficias  affatibus.



EPISTOLA XIII EIUSDEM BRAULIONIS AD FRUNIMIANUM PRESBYTERUM ET ABBATEM.

Domino meo Frunimiano presbytero et abbati, Braulio seruus inutilis sanctorum Dei.

Non dissimili contritione afficior, dum uestram tristitiam tentationibus imminentibus esse cognosco, sed quid in talibus actionibus agendum sit, melius uestra prudentia nouit quam sermo noster suggerere possit. Optime nosti, domine, uitam monasticam non egere penitentia, dum ita sit humilitati et quotidianis tristitiis apta, ut in omni cursu uite illius penitudine non habeatur aliena, sed et melius prospicis,  si mercedem tanto tempore conquisitam pro tua quiete non amittis, ne dum augere meritum uis, profligatum disperdere uidearis. Graue est etenim, ut curam fratrum spernas, imo caritatem delectantium preesse te uilipendas. Nam de eo quod ortum est, ego suadeo et suggero ut tu temporibus tuis illa agas unde scandalum non habeas, et tranquillitatem tanto tempore conquisitam perturbari non sinas. Quapropter expedit ut in uita tua, unde tibi ratio ante Deum constabit, curam fratrum non abiicias, et non illis preponas quem nolunt, ut scandalum caueas, ut sit in diebus tuis pax, et fructus doctrine atque operis. Postea autem quid sit futurum ne cogitaueris, cum Rector uniuersitatis, prout disposuerit, congregationem illam gubernabit.

 Nam fateor, mi domine, non parum stupere in tantum scandalorum quacunque occasione nascentium aduersitate ita turbari, ut ab actione senioratus tui optes discedere, et malle in silentio uitam degere quam in his que tibi commissa sunt permanere; et unde erit beata perseuerantia, si defuerit patientia? Nam memor es Apostoli dicentis: Quoniam tribulatio patientiam operatur. Sed et illud: Omnes qui pie uolunt uiuere in Christo Iesu, persecutionem patientur; que non in eo tantum est quod in confessione nominis christiani ferro aut ignibus, aut diuerso genere penarum peragitur, sed et dissimilitudines morum et contumacie inobedientium, et malignarum tela linguarum, et diuerse tentationes in hoc genere continentur persecutionum, nam nulla  negotia sine periculis exstant. Sed quis inter fluctus nauem dirigit, si gubernator abscedit? Quis a lupis oues custodiet, si pastor non uigilet? uel quis latronem expellet, si speculatorem a conspectu explorationis quies abducit? Permanendum est in opere credito, et in labore suscepto; tenenda est iustitia, et prestanda clementia: odio habenda sunt peccata, non homines; tolerentur infirmi, corrigantur tumidi; etsi ultra quam possumus ingruerit tribulatio, non expauescamus quasi propriis uiribus resistendo, sed oremus cum Apostolo, ut faciat Deus cum tentatione prouentum, ut sustinere possimus, cum et fortitudo nostra et consilium sit Christus, sine quo nichil possumus, et cum quo cuncta possumus. Ecce uerbosus sum, dum ad interroganda  respondere cupio; sed ut et de eo quod premisi aliqua dicam, melius ipse, domine, nosti, inuitis neminem debere preponi, ne aut contemnatur, aut odiatur, et fiant minus religiosi subditi, dum student uacare contentioni. Quia qui suscipiunt quem nolunt, non ei ut debent obediunt, et oritur per inobedientiam scandalum, et amittitur propositum; sed hec omnia temperare est prudentie uestre, et illis dulcedinem caritatis afferre, et futura in spe Dei ponere, et ipsi ut placet debite [Ms., debeat] ordinare qualiter et uos quietam uitam peragere, et illi possint temporibus uestris deuotissime Deo seruire: nam non possunt habere obedientiam, si fuerint prouocati ad contumaciam, et erit calamitas detestanda  si, cum futuris prouidere uolumus, in presentibus subiectionis ordinem perturbemus.

Ea uero que mihi direxistis omnia suscepi, pro omnibus gratias egi et adhuc agere non cessaui, sed Christum Deum deprecor, qui uitam et culmen beatitudinis uestre, pro meo remedio et intercessione, apud Dominum sua et conseruet et perornet clementia.

Quia me ego imparem sentio respondere meritum ad tanta beneficia, interea precor ut ores pro me tuo seruo, nam nec  nobis uacant tentationes, et diuersis affligimur malis: unde queso ut orationis tue ope me fulcias, ne naufragio collisum condoleas.



EPISTOLA XIu. EIUSDEM BRAULIONIS AD FRUNIMIANUM PRESBYTERUM ET ABBATEM.


Domino meo Frunimiano presbytero et abbati, Braulio.

Membrana nec nobis sufficiunt, et ideo ad dirigendum uobis deficiunt, sed pretium direximus unde, si iusseritis, comparare possitis. Istum Apostoli commentarium, quem direximus, diligenter legite prius, et in ordine constituite, et quia diuersorum opiniones etiam ad aurem habet conscriptas, unumquodque ut fidei catholice congruum esse perspicitis, et ordo se afferet, in corpore contexite, et ita diligenter conscribite, ut per singula capita commenta sequantur, et non per paginas diuisum ipsum opus habeatur  sicut istud est, ut iterum nos de uobis debeamus nobis retro scribere. Tu autem, domine, more tuo ea que optime nosti a nobis petis scire, et dum humilitatem tuam insinuas, nostram nescientiam probas.

Sed queso ut si quid in hoc negligenter dixero, ad te respiciat causa, quia ultra iubes querere quam dedisti, et magis uis exigere quam informasti.

Consulis enim, utrum sexta feria Pasche per lectiones singulas Amen responderi debeat, uel consueto modo decantari Gloria, quod neque apud nos fit, neque ubicunque fieri uidimus, nec apud prestantissime memorie dominum meum Isidorum, denique nec Toleto quidem, uel Gerunda. Rome autem,  ut aiunt, nullum eo die celebratur officium: credo equidem quod non alia causa, nisi ut passionis Domini semper innouetur memoria, et tristitia uera anime in corpore eius ipsius temporis significatione monstretur; aut forte, ut Apostolorum perturbatio eadem die deserto officio ostendatur; imo quia forte Ecclesia ab ea die in Petro sumens exordium a merore initium cepit, ut gaudium in resurrectione metat.

An quia omnis Christianus ad instar Christi pie in hac uita degens per uias peruenit ad regnum Dei tribulationes, ideo hec admonitio tristitiarum rediuiua anni conuersione in Christo nobis significatur, ut Christus procul dubio imitetur?

Sed et ob hoc mihi uidetur illius noctis instituta  mestitia, et ut ab Ecclesia, que adhuc in hoc mundo uisibilis est, ea que corporaliter in Christo gesta sunt uisibiliter impleantur; nam sicut resurrectio Domini simpla in letitia, ita nostra dupla, et in presenti, scilicet, et in futuro seculo, significatur in Pascha, et ideo necesse est, ut illa die premittatur meror, quasi presentis uite forma, et sumatur gaudium in Redemptoris nostri resurrectione gloriosa.

Ecce que sensi, citatim, ut occurrit, quanta potui breuitate, suggessi. uestrum est inde si quid melius probaueritis eligere, atque si qua offenderint, uestro iudicio aut corrigere, aut amputare.

De uestiendo autem altari, seu uela mittenda hoc  usus habet Ecclesiarum, ut iam declinante in uesperam die ornetur ecclesia, et lumen uerum ab inferis resurgens cum apparatu suscipiatur, quia et ille uirgines que lampades suas coaptauerunt, in resurrectionis claritate sponsi prestolarunt aduentum; unde ipsa nocte eo usque celebrantur festa, quoadusque nox transeat media, qua hora et nos credimus resurrecturos, et Dominum uiuos et mortuos iudicaturum, hoc enim sequetur in membris quod precessit in capite.

De cetero obsequia seruitutis mee deuotus dependo, et me in uite huius tempestate fluctuantem saluandum tui orationibus committo, si forte respiciat Dominus de celis, et mihi ignoscat, et his quibus indigni presidemus misericordiam concedat.



EPISTOLA Xu. EIUSDEM BRAULIONIS AD BASILLAM GERMANAM SUAM.


Domine mee et dilectissime in Christo filie Basille, Braulio seruus inutilis sanctorum Dei.

Inter horribilis nuntii procellas uexatus cogor tuis litteris respondere inquisitus, et quid primum debeam assumere, satagit animus; utrum merores meos indicare, an tibi consolationem adhibere; uel si commodum sit presentem salutem intimare, si tamen salus dicenda est uita meroribus afflicta. Nam ecce quotidie migrant ab Ecclesia boni, et augentur quotidie mali, quorum non minus nos illorum defectus quam istorum contristat successus: et quidem prohibemur ab Apostolo mortuos nostros lugere, sed quis non luget quando bono caret presenti? Nam  ipse uas electionis gaudet quod Epaphras sibi fuerit restitutus de uiciniis mortis: in quo utique sicut gaudium de restitutione, ita procul dubio habere debuit mestitiam de eius decessione. Spe enim erigimur, dum fidelibus uitam in melius mutari non dubitamus, et apud Deum fortiores intercessores illos habemus quorum hic ad presens desolatione destituimur; sed nescio quomodo, inter precepta consolationum et spem resurrectionis, quamuis credulam mentem desiderii frangit affectus. Sed ubi non reperitur quo euadatur alius portus, hunc ipsum amplectere debemus totis uiribus. Quoniam in illo qui iustificat impios, et resuscitat mortuos, spes non confundit, quia credimus nos cum his qui iam dormierunt  in regione beata [a 1Kb] futuros.

Non est siquidem optimus consolator quem proprii uincunt gemitus, et quem a uerbis lacryme aut singultus excludunt. Nam ecce merentem merens ipse consolari dum cupio, uoluuntur per ora lacryme, et obfirmato animo non queo dissimulare quod patior: sed quid agimus, quoniam hec sors post peccatum mortalitatis nostre una est una sententia. Pius et impius, iustus et sceleratus, probus et nequam rapitur; sed non posthac una sententia, una cohabitatione sanctus et damnatus detinetur. Ob hoc toleremus amaritudines uite presentis, patienter exspectantes quod quandoque futuri sumus, et gaudeamus in Domino de spe uite felicis, orantes pariter et precantes  ut tam caris premissis quam nobis subsequentibus et placatus ubique occurrat, et non districtionis sue iudicio nos usquequaque discutiat; sed superexaltet misericordia iudicium et consueta pietate, dum illi beneplacitum fuerit, in refrigerio promptuarii sui nos dignetur adunare.

Hac spe animemur, hoc affectu illi seruiamus, et in inuicem in illo et affectum dilectionis et remedium consolationis habeamus. Te autem quam maxime, domina filia Germana, exhortans precor ut non solum tibi, sed omnibus quibus recessus tanti uiri merorem attulit, tam prudenter modum consolationis adhibeas, ut illum exspectare uideamini, non amisisse, nec doleatis quod tali tutore carueritis, sed gaudeatis quod talem habueritis.

 De cetero omnes pari affectu saluto; omnes pari supplicatione deposco ut et pro me oretis, et tristitiam que accidit equanimitate temperetis: non sum ignarus quantum uobis attulerit lamentum huius nuntii malum.



EPISTOLA XuI. EIUSDEM BRAULIONIS AD APICELLAM.

Domine et in Christo filie Apicelle, Braulio seruus inutilis sanctorum Dei.

Siquidem alii fuerat hic Codex conscriptus, tamen quia petitionem uestram offendere non potuimus, uobis eum misimus. Credo enim superno nutu hoc contigisse, ut alii preparatus uobis esset collatus: habes enim ibi sanctum Tobiam, cuius amissio oculorum consoletur animum tuum super amissum uirum:  habes et Iudith, que in uiduitate ornata uiduitatem tuam doceat uirtutibus esse compositam, atque mortificatum in corpore tuo eum in cuius typo Holofernes precessit, ut benedictionem gentis fideique tue consequaris, et in futura posteritate in nomen memoriamque perpetuam benedicta habearis. uale in Domino, et nostri memor pro nobis orare dignare.



EPISTOLA XuII. EIUSDEM BRAULIONIS AD WILIGILDUM EPISCOPUM.

Domno beatissimo, et in Christi membris uenerando, atque omni dilectione amplectendo domino in Christo meo Wiligildo episcopo, Braulio seruus inutilis sanctorum Dei.

Non sum ignarus me contra Patrum sanctiones et  decreta canonum egisse, cum monachum uestrum de asylo monasterii me scio et subdiaconum et diaconum sacrasse: quia quanquam Ecclesia Christi toto orbe terrarum diffusa in uniuersitate catholica habeatur una, tamen cum rectoribus suis innititur atque presulibus gubernatur, et diuisa in priuilegiis, et una habetur in compage credulitatis, ac per hoc sentio me ordinem excessisse; unde in prima fronte huius epistole hoc studui ponere, ut fasso errore compendiosius perciperem indulgentiam uenie. Nam cum hec ipsa recogito quod quamuis diuersitate rectorum in multis partiatur ordinatio ecclesiarum, tamen cum unam eam esse procul dubio meminimus, spe caritatis animamur que nos compulit et de uobis  tanta presumere, et ordinem pene postponere; quia caritas, ut ait quidam Patrum, ordinem nescit; et Apostolus: Charitas non querit que sua sunt, ac sic cum ego uestra presumpsi, non mea quesiui, quod et uos facere credidi, si tamen huic uos pepercisse didicerim, et ideo in hunc famulum uestrum ordinationem dedi, non tamen sine testificatione et inquisitione ipsius uite; unde rogo ut tam mihi quam ei ignoscatis, ut si a districtionis uestre sententia tam longinquus terrarum me situs immunem reddit, hinc saltem benignitatem ostendatis, cum isti presenti pietatis et bonitatis intuitu pro me remittitis: quod si obtineo, queso ut gradus a me susceptos, imo per manus pusillitatis mee acceptos, eum habere permittatis, et pro paruitatis mee infelicitate  Christo Domino indesinenter supplicetis, quatenus non solum a uobis ueniam percepisse me sentiam, sed etiam uestre orationis ope suffultus adiuuari me in huius uite mortalitate a Domino manifestis indiciis teneam.

Salutem autem religiosa humilitate et deuotissima seruitute uestre beatitudini persoluens queso, ut, nactis occasionibus, uestris merear illustrari apicibus. Hec et Ayulfo presbytero et abbati.



EPISTOLA XuIII. EIUSDEM BRAULIONIS AD CONSANGUINEAM SUAM POMPONIAM ABBATISSAM.

Domine et in Christo filie Pomponie abbatisse, Braulio seruus inutilis sanctorum Dei.

Uno uulnere confossus et multo dolore excruciatus,  cum lingue officium non sineret exercere amaritudinis uinculum, et magis liberet flere quam loqui, ecce alia afflictio super afflictionem uenit, et contritio super contritionem irruit, quomodo si quis fugiat a facie leonis, et occurrat ei ursus; aut a percussu scorpionis eiulanti adiiciatur morsus colubri: ita me sentio usquequaque deiectum et contritionis miseria afflictum. Fateor enim, mi domina, quotiescunque uolui aliquid tibi de transitu sancte memorie germane tue domne Bassille scribere, toties amaritudine affectus, et anime stuporem et sensus hebetudinem et lingue incurri torporem, quia occupatus luctu, in funere mente uersabar: sed dum in temporis prolixitate cum doloris mei releuatione uellem proferre sermonem, rursus geminato malo  perculsus in lacrymis contabesco; id est, reuerende memorie domini mei Nunniti episcopi exitus mihi existit exitiosus. Unde compressus quantulacunque emitto uerba et gemitus. O quantum in his duobus nostris bonum perdidimus temporibus! quod lumen ueritatis! quod exemplum bone actionis! quantumque intercessum pro piaculis nostris! Ubi nunc presidium nostrum quod in illis fuit apud Deum? Ubi miserorum refugium? Ubi susceptio peregrinorum? uel ubi monachorum et monacharum refrigerium? uides tu procul dubio quid tangam, et quid explicare non ualeam: affectum tantum ostendo, nam bonum eorum dicere nec incipio, sciens quia etiam si esset mihi sermonis copia et lingue gratia cum ingenii  memoria, inexplicabile mihi fore existimaueram eorum refricare sanctissima gesta: sed tantum, ut dixi, demonstro quid mercar, et quantum meroris in me patiar.

ue ue presenti uite, quam decet potius flere quam amplectere, odire quam amare. Transeunt bona, succedunt mala, et assiduo cursu transimus: et nos, nescio qua ebrietate mentis, permansuros putamus; insensibiliter enim fugiunt tempora, et mors propinquat futura et nobis spes presentium imaginatur gaudia temporum. Felices quorum letitia Deus et gaudium de beatitudine est futurorum, quorum cruciatus cum Christo et opprobria in crucis eius uexillo, ut in eterno recondantur triumpho; ergo in illo noster omnis dirigatur affectus, ibi omnis extendatur  seruitus, ut ab ipso sit interior homo noster consolatus, qui pro nobis est passus, et nos nunquam et nusquam relinquat solos.

Quapropter adhibe anime tue solamen sanctarum Scripturarum meditatione, et per te consolentur sorores cetere, simulque dignamini orare ut mihi per orationis uestre presidia dirigat omnipotentia diuina inter uite presentis naufragia, uariaque discrimina pietatis sue suffragia, quatenus merear uestro interuentu, omnipotentis uobiscum potiri presentia in eterna uita.

Saluto omnes qui tecum Christi Domini mancipantur seruitio, teque pre ceteris singulari pietate salutans peto, ut sicut illius circa me boni studii persenseras dilectionem, ita tuum in me conferas  sanctum amorem: nichil enim extraneum facis, si me diligis, cuius et qualitatem nosti mentis, et quem consortem habes sanguinis. Explicit



EPISTOLA XIX. EIUSDEM BRAULIONIS AD HOIONEM ET EUTROCIAM.

Dominis et filiis meis Hoioni et Eutrocie Braulio.

Scio, scio non esse optimum consolatorem qui indigeat consolatore, et non releuare luctum alterius quem proprii uincunt gemitus. Sed tamen quia peccante homine hec lex mundo data est, et ista sententia Dei est, ut quotquot hominum natiuitas in lucem producit mors amara occidat, necesse est ut tam mihi quam uobis hoc ad solatium occurrat, scilicet, quia in funere Hugnanis nostri nec primi ista nec  nouissimi sustinemus. Sed et ut aliquid de altioribus et melioribus rebus ad memoriam reducamus, spes omnium credentium Christus excedentes a mundo dormientes uocat, non mortuos, dicens: Lazarus amicus noster dormit. Sed et sanctus Apostolus non uult nos contristari de dormientibus, ac per hoc si fides nostra hoc habet, quia omnes credentes in Christo secundum uocem euangelicam non morientur in eternum; fide scimus quia nec ille mortuus est, nec nos moriemur. Quoniam ipse Dominus in iussu et in uoce archangeli, et in tuba Dei descendet de celo, et mortui qui in eo sunt resurgent. Spes ergo nos resurrectionis animet, quoniam quos hic amittimus illic reuidebimus; tantum est ut in eo bene credamus, preceptis scilicet eius parentes apud quem est summa  uirtutis suscitare facilius mortuos quam nobis somno deditos.

Ecce ista dicimus, et tamen affectu nescio quo in lacrymis retrahimur, et credulam mentem desiderii frangit affectus. Heu! miserabilis humana conditio, et sine Christo uanum omne quod uiuimus. O mors, que coniunctos diuidis, et amicitia sociatos dura et crudelis dissocias! iam iam confracte sunt uires tue. Iam contritum est impium iugum tuum ab illo qui tibi per Osee rigidus minabatur: O mors, ero mors tua. Unde per Apostolum insultamus: Ubi est, mors, uictoria tua? Ubi est, mors, aculeus tuus? Ipse qui te uicit nos redemit, qui animam suam dilectam tradidit in manus impiorum, ut ex impiis faceret sibi dilectos.

 Longum quidem est et multum que ad consolationem communem de diuinis Scripturis debeant replicari. Sed sufficiat nobis spes resurrectionis et oculorum nostrorum directio ad gloriam nostri Redemptoris, in quo nos per fidem iam resurrexisse putamus, dicente Apostolo: Si enim mortui sumus cum Christo, credimus quia simul etiam uiuimus cum ipso. Unde, queso uos, ut et uosmetipsas, ut Christiane, ut sapientes, ut fortes consolemini, et illas orphanas uestras lamentis interire non patiamini. Nam sapienti luctus sufficit septem diebus ad instar uidelicet presentis mundi, qui in hoc numero quotidie currit.

Quapropter consolamini in Domino, et in omnipotentia uirtutis eius, qui et orphanos et uiduas suscipit, et omnes sua gratia regit, facit iudicium pupillo  et uidue, humilem et pauperem iustificat, ne uideamini in hominem spem et non in Dominum habuisse.

Noui quippe quod uos in illo dignitatis amisse recordatio cruciet; altera enim prolem, altera amisit coniugem; sed et nos ipsi amicum. Sed quid agimus uel facimus, quia omnis caro fenum, et omnis gloria mundi uelut flos feni? Si Creatoris nostri, imo quia ipsius hec est uoluntas, unde Apostolus dicit: Ortus est sol cum ardore et arefecit fenum, et flos eius decidit, debet nobis eius uoluntas esse chara, quam et renuere nefas, et non amplecti impium est; cum procul dubio non quod nobis, sed quod ipsi placet, et immutabile et firmum duret. Non enim sumus  nostri sed eius qui nos redemit, ex cuius uoluntate uoluntas semper nostra pendere debet  ob hoc et in oratione dicimus: Fiat uoluntas tua.

Quamobrem necesse est ut cum Iob in funere dicamus: Dominus dedit, Dominus abstulit, sit nomen Domini benedictum. Dicamus hoc cum Iob hic, ne dissimiles in causa presenti ab eo inueniamur illic.

Iam autem finem sermoni faciam ne tedium legenti ingeram. Quod superest uero, oro omnipotentem Dominum, qui uobis tribuat et consolationis medelam, et uite tutelam, et mihi per uestra scripta meroris uestri releuationem ostendat. Hermenfredum nunc ad me remittite, ut uiso me ad uos debeat redire. Explicit.



EPISTOLA XX. EIUSDEM BRAULIONIS AD EOSDEM.


Domnis et filiis meis Hoioni et Eutrocie Braulio.

In quantum audio, nulla uobis est consolatio post septimum diem. Iam debuistis deponere luctum, quia grandis in sua pietas impietas in Dominum est.

Contra uoluntatem Creatoris agitis, si ultra modum lugetis. Nos enim ad Hugnanem properabimus; porro ille non reuertetur ad nos, et ideo sustinendus a nobis est quasi absens, non quasi mortuus. Omittendus, ut illum exspectare non amisisse uideamur. Unde precor, ne forte iram Dei contra uos concitetis, deponite luctum, sumite consolationem, ne cadatis in desperationem, nam iniqua res est quod communiter omnibus accidit singulari obstinatione deflere.  uincite quantum potestis, imo plusquam potestis mollitionem anime uestre et ubertim fluentes lacrymas reprimite, nam quod Christo non placet, nec Christianis placere debet. Iam enim et nos nominis eius memoriam in oblationem ad altarium Domini fecimus, et Christo omnipotenti animam eius commendauimus.

Ut cognoui, et uos ita egistis. Commendauimus eum Creatori Christo Domino, qui eum creauit et recepit; de opere suo quod uoluit egit. Quis enim dicet ei: Quid fecisti? aut quis stabit contra iudicium eius? nunquid potest dicere lutum figulo suo: Quare sic fecisti? cum potestas sit eius, cum uoluerit, fingere, et cum uoluerit frangere. Rationabiles uos Dominus condidit: reddite uobismetipsis rationem  quoniam nichil potestis afflictione uestra ei conferre, et cauete ne forte dum contra Dei uoluntatem agentibus debite irascitur, etiam illi indignetur. Unum est quod superest ut et uos solatia capiatis, et quotidianam orationem pro illius requie ante Dominum fundatis, nam et nos ita facimus: hoc solum licet, amplius lugere non licet. Quapropter obsecro per Dominum ut consoletis uobis, et potius pro his qui remanserunt quam pro eo cui subuenire non potestis curam portetis.

Dominus autem omnipotens illud uobis tribuat, ut et illum non offendatis, et quietem uitam in hoc mundo peragatis.



EPISTOLA XXI. EIUSDEM BRAULIONIS NOMINE CONCILII uI TOLETANI SCRIPTA AD HONORIUM I.


Domino reuerendissimo et apostolice glorie meritis honorando pape Honorio uniuersi episcopi per Hispaniam constituti.

Optime satis ualdeque congrue cathedre uestre a Deo uobis collate munus persoluitis, cum sancta sollicitudine omnium Ecclesiarum, prenitente doctrine lumine, et in speculis constituti, Ecclesie Christi digna tutamina prouidetis, et dominice tunice derisores diuini gladio uerbi et superni telo zeli confoditis, atque sanctam domum Dei, matrem nostram, studio uestro uel uigilantia a nefandis preuaricatoribus et exsecrandis desertoribus ad Nechemie similitudinem expurgatis.

 Hoc quidem iam olim altissimo inspiramine, et sacra meditatione gloriosissimi filii uestri principis nostri Chintilanis regis insederat animis. Sed dum sua accelerat uota, uestra Deo fauente ad eum perlata sunt hortamenta. Nam iam totius Hispanie atque Narbonensis Gallie episcopi in uno coadunati eramus collegio, quando Turnino deportante diacone, uestrum nobis est allatum decretum, quo et robustiores pro fide et alacriores in perfidorum essemus rescindenda pernicie.

Unde fatemur, prestantissime presulum, et beatissime domine, non humanum hic nec mortalium laborasse consilium, sed omnipotentis Creatoris ubique prouidam et nusquam nutantem adfuisse sententiam. Cum enim tot interiacentibus terris, tantisque  interiectis marinis spatiis, uno modo eamdemque sententia uegetator omnium et rector animarum corda principis simul et uestra conformiter pro religione commouerit; quid aliud datur intelligi quam his, cui cura est de omnibus, illud utrobique diuinitus inspirasse quod in sapientia eternitatis sue catholice prodesse preuidit Ecclesie?

Quamobrem inenarrabili affectu grates rependimus Domino regi celorum, et benedictum nomen eius extollimus ultra omnia preconia laudum. Quid enim maius, aut quid potest esse commodius humane creature, quam preceptis diuinis obtemperare, et emulatione discrete scientie desperatorum animos studio uigilanti ad uiam salutis reducere? Nec corone uestre confidimus infructuosum hunc fore laborem,  quo studes et excitatos fieri alacriores pro fide, et Spiritus sancti calore minus feruentes accendere. Equidem nec nos tantus torpor inuoluerat, ut officii nostri immemores nullo celestis gratie instigante moueremur prospectu, sed pro qualitate temporum dispensatio exstitit predicantum, et quod a nobis non est hucusque sedatum, dispensatiue potius quam negligenter aut formidolose uestra nouerit beatitudo peractum: ut Apostolus monet dicens: In lenitate corripientes, diuersa sapientes, ne forte det illis Dominus penitentiam ad cognoscendam ueritatem, et resipiscant de diaboli laqueis.

Quocirca artificioso temperamento agere uoluimus, ut quos uix inclinari posse disciplina rigida cernebamus, Christianis blanditiis flecteremus, et genuinam  duritiam assiduis et longinquis predicationum fomentis subigerimus.

Nam non credimus ad damnum pertinere quando uictoria propagatur ex dilatione, cum nil sit tardum, ubi res maiori discretione ponderatur. Et licet nos horum que in obiurgationem nostri uestra sanctitas indebite protulit, pro hac duntaxat actione nichil omnino respectet, precipue tamen illud non Ezechielis sed Isaie testimonium, quanquam prophete omnes uno proloquantur Spiritu: Canes muti non ualentes latrare, ad nos, si beatitudo uestra dignatur considerare, ut premisimus, nullo modo pertinet; quia gregis Domini custodiam, ipso inspirante, iugi uigilia peragentes, et lupos morsu et fures terremus  latratu, illo in nobis non dormiente, neque dormitante, qui custodit Isrel. Eius enim sumus figmentum creati in operibus bonis, que preparauit, ut in illis ambulemus. Quippe locis opportunis, et censuram propter transgressores edidimus, et debitum predicationis officium non tacuimus; quod ne apostolatus uestri apex consideret a nobis excusationis et non ueritatis causa depromi, retroacta temporum gesta cum actis presentibus uobis arbitrati sumus necessario esse mittenda.

Proinde, domine beatissime et honorabilis papa, in ea caritate, que nobis precipuum munus ex Deo est, cum ueneratione qua sedi apostolice et tue sanctitati honorique debemus, fidenter intimamus de conscientia bona, et fide non ficta, quid existimatio  nostra in hac habeat causa. Arbitramur enim putasse falsiloquos facile aures mansuetudinis uestre opinioni patere sinistre, cum sepe soleat sine auctore falsa dictio euagare, atque leuitate sui mentes instabiles penetrare, ut gremio foueantur mendacii infidi ueritatis et nescii, ac sic quia nulla eos aperta consolatur ueritas, fucata saltem tutetur iniquitas. Sed quoniam destruit Deus os loquentium iniqua, ideo figmentum colubri non credimus fecisse uestigium in petra Petri, quam fundatam esse nouimus stabilitate Domini Iesu Christi; et quanquam tu, sanctissime, bene officii tui memor, nos pro diuino cultu zelare adhortatione sacratissima mones, tamen non credimus tam funesti uenenum mendacii in pectoris uestri placiditate locum patulum inuenisse; scimus  enim optime esse menits indicium praua difficilius credere. Nam et ad nos perlatum est  oraculis uenerabilis Romani principis permissum esse Iudeis baptizatis reuerti ad superstitionem sue religionis; quod quam falsum sit sanctimonia uestra melius nouit. Callidus enim et ubique insidiosus humani generis inimicus, cum operis sui impensam persentit nichil proficere, ex mendacio fame damnatorum nititur corda solari. Sed tu, reuerendissime uirorum et sanctissime Patrum, insta, insta uirtute qua in Domino uales, predicatione qua polles, industria qua ferues, et inimicos crucis Christi ac demonicolas Antichristi uariam quantocius per occasionem transduc  in sinum matris Ecclesie. Utraque pars, Orientis scilicet et Occidentis, uoce tua commonita et diuino presidio tuo sibimet inesse sentiat adiutorio, et prauorum studeat demoliri perfidiam; quatenus alterum Eliam afferens, dum infaustos prophetas Baal punis, et zelo maiori excruciatus solum te remansisse conquereris, superna audias uoce quia multi reliqui sunt qui non curuauerunt genu ante Baal: hec enim nos, non iactantie neque superbie spiritu inflati, uestre suggerimus beatitudini, sed ueritatis cultores, ut de nobis noueris ueritatem preeunte humilitate, iustum uobis putauimus intimare, ut inter nos ueritas constet, cum infideles uanitas fallit.

Et quamuis ratio posceret ut uobis ad singula deberemus respondere, tamen nec in longum sermo  protractus fastidium uestris inferret auditibus, breuiter quidem, sed sufficienter respondimus, ut putamus. Sapienti enim uiro pauca dicta sufficiunt.

Hoc autem potius et propensius quesumus honorificentiam sanctitatis uestre, ut ad beatorum apostolorum memorias omniumque sanctorum, cum preces pro totius Ecclesia statu in conspectu dirigis Domini, pro nostre quoque paruitatis humilitate pietate benigna eminentius digneris effundere; ut fumo uestre supplicationis ex aromatibus myrrhe et thuris peccaminum nostrorum resoluatur sentina fetoris: uidelicet ne digna factis in presenti uel futuro persoluamus seculo, qui neminem mortalium nouimus hoc mare magnum transmeare sine periculo.

 Ergo, precipue et excellentissime antistitum, tam pro serenitate filii uestri principis nostri, quam pro nobis, uel pro plebibus nobis commissis apud Deum intercessionis tue porrige opem, que sanctitudini uestre ad gloriam proficiat eternalem. In hoc quippe et nos impendimus operam, a Domino petentes omnipotente ut tranquillum et quietum in conuersationis religiosissime dignitate Ecclesie sue cursum tribuat temporalem, ut nauis fidei, que inter scopulos tentationum, et Charybdim uoluptatum, atque fluctus persecutionum, uel Scylle latratus, rabiemque gentilium assidue conuexatur, sua gubernatione ac moderatione ad salutis portum quietissime deducatur, ut increpato mari, et uentis, cuncta ei prospero successu  proueniant ex uoto felicitatis.

In calcem huius epistole rati sumus aliquid peculiari modo ceu capiti nostre administrationis manu porrigere, ut grauissimo examinis pondere apostolatus uestri elegantia pensitet, utrum debeant quolibet facinore implicati a nobis sententia tam seuera percelli, ut istos preuaricationis neuo maculatos uestra censuit beatitudo damnari. Nam hoc nunquam et nusquam aut maiorum nostrorum gestis peractum, aut eloquiis diuinis in Noui Testamenti paginis reperimus insertum.



EPISTOLA XXII. EIUSDEM BRAULIONIS AD EUTROPIUM EPISCOPUM.

Domino meo episcopo, Braulio.

 Sollicitudini beatitudinis uestre, qua te dignaris immeritum requirere, dum non possum dignas gratias agere, quanto minus respondere? Sed ille qui solus se debitorem fecit pro inope, et cui cura est respondere pro impossibile, uice mea tibi Domino meo respondeat, et benignitatem quam in me ostendis ipse restituat. De festo autem Paschali, quod inquirere ab humilitate nostra iussisti, nouerit sanctitas uestra hoc esse rectum ut sexto Idus Apriles, luna uicesima prima, Pascha anno isto celebretur. Sic enim antiqui maiores nostri prescripserunt, id est, ad Theodosium imperatorem Theophilus, sic successor eius Cyrillus, sic Dionysius, sic ad papam Leonem Proterius, necnon et Pascasinus, et reliqui, quorum longum est facere mentionem; sed et nostri  temporis uir insignis Hispalensis Isidorus: nec credo eos in negotio tam magno ac necessario pretermissa diligentia et labore potuisse delinquere.

In laterculo [a 1Kb] autem, quem dominus inspexisti, sicut uestra sanctitas scribit, forte mendosi Codicis aut librarii error est, et ideo non ut debuit, sed ut contigit, prescriptum habet. Nam in Kalendis Aprilis hoc anno non Christianorum, sed Pascha occurrit Iudeorum, ex ueteri non ex Nouo Testamento. Sed quoniam oportet ut illorum precedat et sic nostra sequatur, quia prius uetus, postea Nouum exstitit Testamentum; unde et Dominus quinta feria uetus Pascha cum discipulis manducauit, et nobis post hoc Sabbatum, quod in Dominica lucescit, passione et resurrectione sua sacrauit, ideo cum illis simul celebrare  non possumus, prohibente etiam Niceno concilio, quod in septimo libro ecclesiastico refertur historie.

Quocirca in sequenti Dominica celebrandum est a nobis Pascha, quod erit, ut premisi, sexto Idus Apriles, luna uicesima prima, cum illorum in Kalendis Aprilibus in precedenti Dominica luna celebretur quarta decima.

Porro quod somissis ex tertia parte usu nostro decurrit, apud illos uacat, quia nisi quarta decima fuerit impleta, non celebrant Pascha.

Sed ut in breui satisfaciam, et Dominus noster iehsu Christus, qui uenit non soluere legem, sed implere, quia finis legis Christus, prius constitutum  ex lege Pascha hoc sermone consummauit: Non bibam amodo de hoc genimine uitis; post hoc, ut initiaret Nouum, et secerneret a uetere, et non in unum confunderet uetus et Nouum, ita exorsus est: Hic est calix Nouum Testamentum in sanguine meo: et ut ita a nobis secernatur, distinxit dicens: Hoc facite in meam commemorationem.

Ecce ut in breui occurrit tibi meo domno suggessi, sed queso, ut nec uerbosus, nec superfluus reputer; nam non est meum solum quod dixi; ueritas enim communis est omnium, ac per hoc si quid dignum dixi, donum Dei est; de quo tu merito plus presumis, in quo in commune sumus omnes, et si quid per me ueritas loquitur, potius tuum est  quam meum, quia tu potius diligis ueritatem quam ego; et quia omne datum bonum desursum est, ideo magis tuum est, quia tu illius es qui sursum est; si autem est in his dictis quod displiceat rationi, meum est non Dei, ac sic cum uera dicimus, Dei sunt, non nostra: et ideo plus eius sunt qui plus eius est quam suus, et cum in me inuenis quod eius est, tuum inuenis, et in me illius possides cuius sunt illa que possides.

Quod reliquum est, salutem cum reuerentia et amore dependo, et me orationibus tuis saluandum committo.



EPISTOLA XXIII. EIUSDEM BRAULIONIS AD UNIANIMUM uALENTINUM EPISCOPUM.


Domino Unianimo ualentino episcopo, Braulio seruus inutilis sanctorum Dei.

Sanctitudinis uestre apices gratis admodum nobis iucundeque perlati sunt, eo quam maxime cum essent pignus caritatis et salutis uestre indices, ut esset uicissim occasio, quam charam uobis esse confidimus, qua dilectionem mutuam redderemus. Sed quoniam nil sine Creatoris nostri et disposito rerum moderamine credimus accidisse, ipsi recurrentes gratias retulimus, quantas cor nostrum potest et lingua dicere non potest. Nam quid melius  et animo geramus, et ore loquamur, atque stylo promamus, quam de eo gratias, nec dici dignius, nec audiri breuius, nec cogitari letius, nec intelligi uel agi fructuosius puto.

Legi enim litteras tuas et blandiloquio tuo persuasus, opprimi me potius officiis, quibus me tibi computas paruisse, quam subleuari, persensi. Nil enim in nobis aut parum esse sentimus de his que beneuolentia uestra nobis ascribit; sed et si quid ibi uerum pro me est dictum, ad illum referri necesse est a quo omne datum optimum est, a quo etiam meritum tale exstat tuum, ut per quemlibet non tibi respondeatur nisi benigne. Et tu quidem, mi domine, dilectionem erga nos tuam ut ostendas, ita scribis. Sed queso ne amore fallaris, quanquam ipsum amorem non in scriptis  tantum, sed in animo collocare uidearis. Proinde cum tibi debitorem me esse non ignorem, si laudes tuas replicem, non quidem ero mendax, sed superfluus esse uereor, cum ea utique uera de te dicere possem que ignorat nemo, sed et uerecundie tue peperci, ne inter laudes meas pudorem effunderem, dum uinceret conscientiam pudicissima natura tua.

Sed quid faciam? Scriptum est: Reddite debitum, et nemini quidquam debeatis; sed in hac parte malo me esse debitorem quam retributorem, ne forte dum mihi rursus debitum compensare contendis, me talia de me uelle audire arbitreris. Quocirca peto a te ut, quoties tuis fruor eloquiis, tue orationis potius persentiam emolumenta quam beneficia mea immerito  enumerata.

Ecce quod ad momentum occurrit, amore caritatis inflammatus respondi: ut cum tibi pro paruis uerbis sed magnis multa sed parua respondeo, ipsa sermonis morosi prolixitas sit desiderii mei satietas; quia quidquid scriptis effundo potius quam loquor, quasi in facie tua positus ita mihi confabulari uideor.

Cum sis autem altera anima mea, imo sit in Christo una anima tua et mea, precor et obsecro ut impensissima sit ad Deum pro me oratio tua, nec me putes alicuius esse meriti, ne pigrescat interpellatio  orationis tue circa me, putando id esse mihi quod deest in me, et minus ores ut sim quod forte esse me credis; cum si arcana actionis mee penetres, plus in me inuenias quod deleas, quam ab oratione cessando quod gaudeas.

Perfunctis namque occasionibus tuis merear illustrari affatibus et satago petitionibus, et amplissime salutis obsequia dependo, quasi presens tuis obtutibus.



EPISTOLA XXIu. EIUSDEM BRAULIONIS AD uALENTINUM EPISCOPUM.

Domino meo ualentino episcopo, Braulio seruus inutilis sanctorum Dei.

Quibus tempestatibus procellisue uestram querimini conturbari quietem, eadem noscito me laborare  molestissima uexatione. Quid enim poterit esse tutum his in quibus fines iam seculorum deuenerunt, ut nutante et senescente, ut ita dicam, mundo, et acerrimis egritudinibus concusso, potius experiamur eius morbis et lapsibus affici, quam quiete maturitatis et grauitatis refici. Sed recurrendum est ad Deum, apud quem summa rerum et potestas constat uniuersorum, ut nec nostris meritis iusta rependat, et misericordia consueta pressuris atque necessitatibus nostris occurrat, de cuius clementia presumimus in hoc corpore adhuc constituti impertiri opportunitatem te uisendi, et tua benedictione percepta te fruendi, ut quod magnopere desideramus quandoque oculatim capiamus. Et quanquam non dirimit absentia corporis quos nectit unanimitas in Domino parilis, quia,  ubicunque simus, in illo qui ubique est unum sumus, quia eum unum et in illo proximum diligimus; tamen quia ex corpore et anima constamus, ad supplementum cursibilis uite amplius quiddam uidetur uidere quem desideres, quam desiderare quem uideas: hoc amore flagrantes et mutuo desideramus et mutuo salutamus. Ego autem impensissime referens gratias dignationi tue, que sic diligit ut inquirat peto ueniam negligentie mee, que non inquirit ut debet, quoniam regionis nostre homines pergere illuc [a 1Kb] pauent ob latrones. Sane precor ut non mihi uicissitudo restituatur, sed quoties patescit aditus, de tua incolumitate mihi commonitorium mittatur.



EPISTOLA XXu. EIUSDEM BRAULIONIS AD AEMILIANUM PRESBYTERUM ET ABBATEM.


Domino meo Aemiliano presbytero et abbati, Braulio seruus inutilis sanctorum Dei.

Quamuis undique de mundialis uertigine assiduo estu quatiamini, quoniam ita prospectu diuino in ordine estis constituti rerum pro copiosis lucris animarum; tamen notui anchoram mentis uestre ita supra [b 1Kb] solidissimam celestem fundatam esse petram, ut non queat, quibuslibet modis seuiat mundus, intumescat pelagus, et hoc mare magnum uorticosam erigat ceruicem, penitus dissolui, nec Charybde ebibi,  nec latrantibus Scylleis canibus deuorari, nec modulamine Sirenarum resolui. Quapropter recte ueritas de tali sapiente profata est: Quia edificasti domum tuam supra petram, descendit pluuia, uenerunt flumina, flauerunt uenti, et impegerunt in domum istam, et non cecidit, fundata enim est supra petram.

Quorsum ista? uidelicet quia peruenit ad me et inuacantie uestre sudor, et placide mentis pro omnibus labor, et quod gemina quodammodo uia ita graderis, ut et presentis seculi pro multiplicatione bonorum operum inquietudines toleres, et sancti studii fructus conuersatione sancta procures: atque ita non ego assentationis modo, nec fallacibus blanditiis ista depromo, quoniam qui adulatur, blandus quidem, sed inimicus censetur; sed ad uestros  [Ms., uos] roborandos animos, et ad solatia tentationum atque tolerantiam procellarum, sine quibus hec uita non geritur, ista premisi, ut et aduersa fortiter tolerentur, et prospera caueantur, atque inter utrumque ita gradiamur, ut presentis uite labores exercitio sint nobis, non exitio. Nam quia susceptor meus esse dignatus es, et partem anime mee te esse non dubito, sic pro te mihi sollicitudo quasi pro me ipso instat, notum est Domino. Unde presentem seruulum uestrum benignitati uestre commendo, ut et per uos glorioso domino nostro presentetur, et uestra cura quomodo debeat incedere instruatur.

uerumtamen, queso ut quia librum Aprincii Pacensis episcopi tractatum Apocalypsin quero et non inuenio, a uobis ad transcribendum accipiam directum, facile  enim uobis erit propter amplissimam potestatem uestram, et celebritatem urbis, etiam si eum non habeatis, perquirere a quo habeatur, ut nobis per uos presentetur. Sane in tempore apud Laurentium comitem dudum eum fuisse noui. Iam domini mei erit ubi ubi perquirere, et petitionem meam implere, citius enim et transcribetur et remittetur.

De cetero famulatus mei obsequia omni dependo deuotione uobis offerenda [Ms., offenda], et eruditissimo sermonis uestri stylo perenniter directo [c 1Kb] illustrari uehementer desidero.





EPISTOLA XXuI. AEMILIANI PRESBYTERI ET ABBATIS AD BRAULIONEM. 

Domno meo Braulioni episcopo, Aemilianus peccator.

 Quo obsequio uel cordis affectu domino meo gratias referam pro benignitatis et gratie uestre beneficio, quo meam pusillitatem et admonere libenter et salutari consilio instruere dignaris, quia uerbis explere nequeo, Deum uobis retributorem uotis omnibus et obsecratione deposco, postulans tuam domini mei potestatem, ut que peculiariter eloquiis admones tuis meritis et orationibus apud Dominum in me perficienda obtinere digneris, ut merear benedictionibus uestris id consequi quod et Deo nostro et uestris animis placitum esse possit.

 Pro libro autem quem inquisitione mea inuentum dirigendum uestre beatitudini precepistis, testis est mihi Deus quia omni intentione quesiui, ut potui, et quando alibi inuenire non ualui, filio uestro domno nostro suggessi, et ipse inter libros suos inquirere iussit, sed omnino iste Codex inueniri non potuit, nam et pro libris Laurentii solliciti fuimus, sed quia illo tempore res, sicut nostis, in dispersionem uenit, nichil inde inuestigare potuimus.

Mei uero famulatus reuerenter reddens officium, idemque me uestre mentis arcano fouendum tuendumque committo, et satis humiliter obsecro ut quoties sese occasio prebet, uestris de felicitate propria merear eloquiis informari.



EPISTOLA XXuII. BRAULIONIS AD AEMILIANUM PRESBYTERUM ET ABBATEM.


Domino meo Aemiliano presbytero et abbati, Braulio seruus humilis sanctorum Dei.

Si uestrum aduentum scire meruissem, si uiam, si tempus, si denique constitutum locum, ubi presentiam uestram possem uidere, culpam non incurrerem. Nam de his omnibus ignarus, nouit Dominus quia et presentie tue me presentari desidero, et quomodo fieri posset, ignoro. Sed si utrumque fieri potest, queso ut non despicias uisionem paruitatis nostre, propter quam redimendam uisibilem se prebuit Redemptor humani generis assumens infirmitatem nostram. Sin alias placet, queso te ut ores pro me misero, et non alium reputes quam si me  summa officiositate susceptum uidisses, nam ubi cum corpore animoque et susceptus et seruus tuus sim , potui te ubicunque assequi; sed euectio spiritualis est, ego autem carnalis sum uenundatus sub correptione [a 1Kb] infirmitatis; ac per hoc desiderium nostrum spirituale est, et uersa uice euectionis subsidium corruptibile. Quapropter discordia concors [Ms., consors], et concordia discors est; ac sic, miseria dominante, que uolumus non facimus, ut que nolumus faciamus. Sed iam sufficit apud prudentes aures effectum prodidisse, et impossibilitatem notuisse.

De cetero commendans me, mihique deligata, queso, ut sis nobis propitius, et digneris non solum orationibus tuis, sed etiam tuere nos culmine tue  protectionis.



EPISTOLA XXuIII. EIUSDEM BRAULIONIS AD ATAULFUM.

Domino meo Ataulfo, Braulio seruus inutilis sanctorum Dei.

Ut audiui, socrus tua domna Mello ab hac uita recessit. Puto, ut est anima tua Christiana, quod doleas. Sed sic dolorem adhibe, ut possis et uxorem et cognatum consolari. Prudentis uiri est fortitudine animi et tolerare mala presentia, et dissimulare aduersa. Unde decet te, carissime domine, ut uirtute qua uires sic consolationem tuis adhibeas, ut te fractum fuisse dolore non ostendas; non quod omnino non doleas, quia in restitutione Epaphratis  Apostolus gaudet; et pro cuius restitutione gaudium habuit, dolere si transisset debuit: et quia non sit optimus consolator quem proprii uincunt gemitus. Tu tamen in hac ancipiti uia ita moderare animi tui nauiculam, ut et merentibus solamen adhibeas, et inimicis occasionem gloriandi non tribuas.

De cetero cum omni humilitate et reuerentia saluto; et precor pietatem diuinam ut te conseruare dignetur in omni sua gratia.



EPISTOLA XXIX. EIUSDEM BRAULIONIS AD GUNDESuINDAM ET AGIuARIUM.

Illustribus domnis, et in Christo dilectissimis, Gundesuinde et Agiuario, Braulio seruus inutilis sanctorum Dei.

Humane uite miserias ipse rectius deplorat qui se  quotidie moriturum exspectat, et ideo non tam transisse de mundo quam uixisse cum mundo luctuosum est.

Porro, si ita uiuitur ut Christo seruiatur, mundum uicisse est, non cum mundo uixisse, quod sancte memorie uestram credimus matrem fecisse, ac per hoc congratulandum est illi, quia caruit tentationibus, etiamsi nos reliquit in diuersis casibus. Christianorum enim transitus procul dubio gaudium est, de quo dicit Apostolus: Nolo uos contristari, sicut et ceteri qui spem non habent. Et iterum: Mihi uiuere Christus est, et mori lucrum. Quod si spes nostra Redemptor est noster, in quo nobis et mortis uictoria et resurrectionis gloria tribuitur, non est quare deploremus  eorum casus quos bene transisse scimus. Quapropter consolamini in Domino, et in omnipotentia uirtutis eius, qui et nostrum potest esse refugium, et transeuntium refrigerium. Nec lugeatis quod amiseritis, sed gaudete quod ad uitam eternam matrem uestram premiseritis. Illic enim ii qui nos precedunt nostrum aduentum operiuntur; sed utinam tribuente Deo sit tale unde non solum ipsi sed etiam angeli pacis letentur. Quid in longum trahor? Fluuius mortalitatis stare non potest: currit et secum nos trahit; ac sic tolerandum est quod conditio peccato obnoxia habet. uenit ad hanc etiam Saluator, et cum Lazarum dormientem uocaret, similiter et puellam; tamen ipse huius torrentis turbulentissimam amaritudinem ut biberet ait: Tristis  est anima mea usque ad mortem. Hoc ille pro nobis, non pro se dixit.

Sed quia non est quod declinet huius mali ineuitabilem cruciatum, patienter tolerare necesse est quod euadere nullus hominum potest. Nec primum nobis, nec nouissime contigit: si primum, diceremus ab alio cepisse debere; si nouissimum, quereremus in alio debuisse desinere, ut quocumque modo a nobis euacuaretur. Sed quia, ut premisimus, nullius liber est pes ab huius laquei muscipula, faciamus quod Christiani debemus: toleremus mala, et speremus bona; caritate reficiamur, in Domino gloriemur, in Christo consolemur, et doctrinam illius, quantum ipse iuuerit, exsequamur. Potens est  et illi requiem et nobis auxilium, et illi regnum et nobis gubernationem prestare



EPISTOLA XXX. EIUSDEM BRAULIONIS AD WISTREMIRUM.

Domno meo Wistremiro, Braulio seruus inutilis sanctorum Dei.

Cum non sit optimus consolator quem proprii uincunt gemitus, tamen communem dolorem totum ipse optabam suscipere, tantum ut tuam consolationem audirem. Iam enim ille feralis nuntius me confecerat, quando per tuas litteras redintegratus rediuiuus aderat. Heu mortis amara conditio, et sine Christo uanum omne quod uiuimus! Effugiunt lacryme, occurrit hebetudo anime, tremula ipsa dictatio [Ms., dicatio], et pre merore iugis concussio non uenit  suo ordine; sermo abit: abiit quam dileximus, in qua tibi et copula carnis, et consolatio omnis, et nobis causa decoris, et specimen caritatis fuit.

Decus tuum, nostra laus, et ornamentum tuum, nostra exsultatio erat. Quis enim crederet tam parua etate eam discedere que senectuti tue credebatur data diuina prouisione, ut recrearet lassum, et foueret inter curas seculi anxium? Sed quod non putauimus occurrit, et quod non estimauimus uenit. ue uite mortali, et quotidie uiuentibus uanescenti!

Sed quid agimus, quoniam mortalium est ista conditio? Consolemur in Domino, in quo est longe melioris uite consolatio, et quod fides habet uera, non desinamus desperare de illa, et transductam eam ad meliora, et liberatam de uite presentis miseria:  quem enim libeat ad tanta mala que insurgunt uiuere, nescio si possim inuenire: qui si inuentus fuerit, aut stultus, aut insipiens erit. Ergo quia Creator et Redemptor noster, qui et futura preuidet et presentia tenet, quid illi anime conueniret uidit, ob hoc eam raptam puto, quia eam dilexit, et ne malitia mundi mutaret intellectum eius, nam sufficit diei malitia sua. Quapropter congaudere debemus, non lugere; non quia amisimus, sed quia talem habuimus, tu uxorem, nos uero sororem; sed quia prudentie tue est illo uiuere ordine qui non incedat inimicis in reprehensione, consolare, et animi magnitudine sperne dolorem, et ut compendiosius loquar, simul in te et absentis amorem et rationabilem prebe consolationem.  Credo quod in spatio temporis facilius possit fieri. Sed iam incipe, nam omnia diu meditata, et frequenter cogitata, quamuis sint atrocia, efficiuntur lenia; ac per hoc in hoc studium pone, illustrissime uirorum, ut et te et tuos consoleris, et quos cum illa dilexisti illius morte non obliuiscaris, ut affectum quem uiuente illa per illam habuisti amisisse non uidearis.



EPISTOLA XXXI. EIUSDEM BRAULIONIS AD CHINDASuINTHUM REGEM.

Suggerendum glorioso domino nostro Chindasuintho regi, Braulio seruus inutilis sanctorum Dei et uester.

Dominus omnipotens, ad cuius similitudinem regnant bone istius mundi potestates, supplicantum  precibus flectitur, intuitu miseriarum miseretur, et afflictos desolatione iterum consolatur. Nam et Niniuitis indulsit, et Sedechie miserias respexit, et Achab afflictionibus, quamuis iniqui propitiatus pepercit. Hoc ideo, sacratissime, suggero, princeps, ut iam iam tandem respicias me afflictum, miserum, et remedium postulantem: denudatum solatio, destitutum consilio, et fragilitate infirmitatis oppressum, et cuius uira in amaritudine posita potius desiderat mortem penetrare quam in presentis uite auras respirare.

Erat mihi utcunque huius uite solamen etsi in multis necessitatibus constituto serui uestri Eugenii mei archidiaconi uisio; quia etsi diuersis concussa damnis Ecclesia, in qua indigni deligati fueramus,  cor nostrum amaricabat: uerumtamen recurrentes ad Dei uerbum, quia non in solo pane uiuit homo, quod non immerito huius uite subsidio intelligitur, sed in omni uerbo Dei reficiebamur, quoniam scriptum est: Frater fratrem adiuuans exaltabitur; et: Ferrum ferro acuitur, et homo exacuit faciem amici sui

Nunc uero iussione glorie uestre aufertur pars anime mee, et quid in hac etate iam agam, nescio. Lumine corporis cecutio, uirtute uacillo, scientia destituor, ideoque preces dirigo ut non separes eum a me, sic non separeris a regno Dei, et semen tuum regnum possideat tuum. Nam uere, ut fideliter suggeram, ignoro quantum illic possit prestare; tamen absentia istius in hac uestra ciuitate multum habet  impedire, quia, ut suggessi, ego nichil iam ualeo; iste autem in omnibus erat aptus, et in legatoriorum susceptione, et ad implendam uestram iussionem, et in diuersarum rerum subuenienda occasione.

Tibi, piissime princeps, cuncta fatemur: ille autem qui arcana et secreta perlustrat, et necessitates nostras pensitat, animis uestris inspiret, qualiter sic unam Ecclesiam ordinetis, ut aliam non destituatis.





EPISTOLA XXXII. CHINDASuINTHI REGIS AD BRAULIONEM. 

Dominus, sancto ac uenerabili Patri Braulioni episcopo.

Suggestionem eloquentie uestre uerbis florentissimis adornatam, cunctisque euphoniis uerborum  succinctam, quam ad nostram clementiam tua curauit sanctitas transmittendam, suscepimus, in qua per lucubrationem tuorum uerborum studio nobis datur intelligi, nulla uos intellectus necessitate compressos, nullaque indigentia sapientie exiguos apud uos Eugenium archidiaconum retineri.

Quod a nostra gloria expetitis fusis precibus, immutato proposito eum uobis potius relaxari. Etenim uestra sanctitas ista nec immerito crediderit prouenire, quod nostre serenitatis animus ardenter eum ad hunc honorem nititur prouocare. Nam Deus omnipotens, cuius nutu uniuersa deseruiunt, ubi uult inspirat, donec suam bonam uoluntatem impleat, ut ad immolandum sacrificium suo Creatori placiturus accedat: nam preeminens Domini pietas  hos iam presciuit quos etiam in melius predestinare desiderat. Adeo, si ista in Dei uoluntate, ut confidimus, persistunt; aliud nos quam quod ipsi complacet facere non debemus. Nec enim sub hac uestra postulatione nostra est pretermittenda iustitia, quod ipse hinc exstiterit oriundus ubi nunc consecrandum speculatorem optamus.

Ergo quia nostre parti procul dubio patet iustitia, nostre deuotioni que promissa sunt non fraudabuntur que Christo sunt placitura. Hoc nempe ingrate uestra beatitudo recipere non debet: nam maximum exinde ante Dominum consequi poterit premium, dum speculatorem eum Deo relaxaueris immolandum; tuaque sublimior apud diuinam effici poterit laudatio, si ex tuis doctrinis sancta catholica  prefulserit Ecclesia.

Ergo, beatissime uir, quia aliud quam quod Deo est placitum non credas me posse facturum, necesse est ut iuxta nostram adhortationem hunc Eugenium archidiaconum nostre cedas Ecclesie sacerdotem.



EPISTOLA XXXIII. BRAULIONIS AD CHINDASuINTHUM REGEM.

Suggerendum glorioso Domino nostro Chindasuintho regi, Braulio seruus inutilis sanctorum Dei et uester.

Etsi disrupto potius quam scisso societatis uinculo cum quo seruo tuo Eugenio archidiacono in Domino connectebar, tamen eum ad uestram, ut iussio glorie uestre habuit, misimus presentiam non sine  pietatis uestre, qua soliti estis et miseros respicere, et afflictis subuenire, scilicet ut restituatis eum patrono uestro sancto uincentio in eo quo hucusque fuit officio. Ceterum si superne dispositionis prouidentia cor clementie uestre nostra prece auertit, cedat necesse est quod mortalis uoluntas expetit, atque dum glorie uestre ordinatio suppleta fuerit, commendamus, quanta possumus obsecratione, eius deplorandam peregrinationem.



EPISTOLA XXXIu. EIUSDEM BRAULIONIS AD NEBRIDIUM

Domino meo et mihi precipue in Christo filio Nebridio, Braulio seruorum Dei inutilis seruus.

uita ista fugitiua et fumea, suadens et decipiens, et ante decipiens quam suasa complens, quam sit nulla  et a sapientibus et prudentibus intelligitur, de quibus tu unus existis; et quotidie oculis et causis ipsis labentibus preuidetur.

Ad me peruenit quia filia mea coniux tua et utrisque carissima, heu! ab hac migrauit uita. Sortem humane uite non tam in illa quam [a 1Kb] in nobismetipsis doleo, et quid de nobis contingat dubius suspiro. Interea et nobis in Domino et Redemptore nostro, quia sua morte mortem deuicit, consolatio, ut ille in cuius potestate et nutu mors et uita nostra consistit, ipse nobis a secunde mortis potestate sit defensio, qui solus ualuit inferna penetrare, et penas mortis damnare, et ad superos post diem  tertium remeare. In hoc sperantes non deficimus fide, quia misericordia sua circumdabit quorum spes in illo manet.

Hanc fidem tenuisse uxorem tuam et ipse nosti, et nos procul dubio non sumus ignari, propterea enim et illa fuit et nos sumus Christiani. In huius anchore stabilitate admonemur ab Apostolo consolari, cum ait: Nolo uos ignorare de dormientibus, ut non contristemini, sicut et ceteri qui spem non habent. Nam utique Christianis apud Dominum uita non aufertur, sed melior mutuatur. Hinc mortui dormientes uocantur; secundum quod Dominus in Euangelio de Lazaro dicit: Amicus noster Lazarus dormit. Hec dormitio in resurrectione fidelibus uite erit plenitudo; ac sic quia Christiani sumus, consolari  debemus non in nobis, sed in eo qui suscitat mortuos et uiuificat.

Hec quidem uiuificatio, credo, quod uestra iam sit consolatio. Sed affligit cor inter precepta uirtutum, resurrectionisque spem presens desolatio. Sed si aut primi hoc incurreremus, aut nouissimi reputaremur dicentes: Cur aut ante nos non factum fuerit, aut post nos non erit? Sit ergo consolatio quibus nec primis, nec nouissimis, hec accedit mortis occasio. uerumtamen quia omnis mundus ita labitur, et de nobis hic casus quotidie formidatur, in patientia nostra possideamus animas nostras, et sit in nobis tolerantia, qualis esse debet in anima Christiana; et desinat dolor, ubi non subuenitur nullo remedio, in conspectu illius animas nostras effundentes, qui et  defunctis est requies et uiuentibus misericordia releuationis.

Sed qui in longum tibi necesse est aliquid dicere, cum non possit esse equus consolator quem in hac causa proprius uincit dolor? Sed et me et te consoletur in Domino patientia et spes, ut et meliora speremus, et ea que nobis superueniunt toleremus. Peto autem ab illo qui et presens uita et futura est in potestate, ut det illi requiem, et nobis dignetur impertiri in se salutem.

Multa sunt que occurrebant ut caritati tue scriperem.





EPISTOLA XXXu. S. EUGENII III PRIMATIS TOLETANI AD BRAULIONEM. 

Suggerendum domino meo, et uere proprio domino,  Braulioni episcopo, Eugenius seruulus uester.

Due res oborte sunt in Ecclesia mea unde nimium contabescit anima mea, et quid remedii adhibeam, nisi consilium uestrum prebuerit, penitus scientia nostra non habet. De quodam fratre reperimus qui, non accepto presbyterii gradu, presbyteri peragit officium, et ut causam certius agnoscatis, omnia singulariter innotesco. Fuit idem ipse frater molestissimus domino meo Eugunio. Rogatus a rege ut eum presbyterum ordinaret, quia iussioni principis resistere non preualuit, hoc genus factionis inuenit. Duxit eum ad altarium, manum non imposuit, et cantantibus clericis in excelso pro benedictione  maledictionem effudit, sicut ipse hoc personis idoneis et sibi karissimis postmodum publicauit, coniurans ut hoc quandiu uiueret reticerent. Quid inde fieri precipit uestra prudentia cita me iussione certifica: nam nescio aut si iste presbyter habeatur, aut si illi qui per eum baptizati chrismate prenotati sunt recte Christicole uocitentur.

Solue mihi hanc, de qua satis ambigo, questionem; ita soluat Christus culpe uestre, si tamen est aliqua, nexionem. In aliquibus itidem locis diaconos chrismare persensimus, et ignoro quid de his qui ab eisdem chrismati sunt facere debeamus; nunquidnam iterabitur sancti chrismatis unctio; aut si non iterabitur, aut pro chrismate reputabitur, quod forsitan aut presumptio compulit, aut nescientia perpetrauit.  Quid in hoc seruare me deceat suggero, ut uestra mihi pietas innotescat.

Duabus premissis occurrit et tertia. Presbyteri aliqui, contra ius et uetitum canonum, de chrismate quod sibi ipsi conficiunt  baptizatos signare presumunt; quid aut taliter signatis remedii aut his possit pro correctione preberi me fateor ignorare; sed a te de his illuminari me postulo, qui diuine sapientie maiori lumine pollens, et legis sancte quotidie meditationi deseruiens, latebrosas nigrorum cordium factiones et uehementer insequeris, et prudenter inuenis, et acute dissoluis. In nobis autem etsi fuit aliquantula scientiole modicule uenula, ingruentibus egritudinibus, et curarum multifidis tempestatibus, ita penitus  exsiccata defecit, ut nec tantillo sudore distillet. Inde per eum te precor, cuius dono beatus, cuius instructione peritus esse probaris et doctus, ut me de his causis celerrime sacra tui oris iussione certifices.



EPISTOLA XXXuI. BRAULIONIS AD EUGENIUM PRIMATEM TOLETANUM.

Domino singulariter meo Eugenio primati episcoporum, Braulio seruus inutilis sanctorum Dei.

Si immensa curarum genera non me circumuallarent, si procellis suis mundi nequitia non obuolueret, si denique oblatrantium inuidorum erga me strepitus sileret, nec solitudo, in qua merito destitutus obueni, terreret, nec sic quoque interrogationibus  uestris inauditis mihi et inexpertis facile, ut iubes, responsum redderem, cum et res incognita animum turbet, nec ante preuisa, et diu meditata facile responsum habeant. Sentio tamen acuminis tui prudentiam illud uelle in me experiri quod mihi nequeat impedire, et peritiam, que deest aliis, ostendere. uelle tuum bonum presentio, sed posse meum non ignoro. Quid enim in nobis, aut quantulum est, quod docte uocis preconio ita attollis, ut segnem et pene iam senem oblitum sui attingere celsa cogaris, et ueteranum iam atque utinam non inueteratum in his questionibus introducas, in quibus est perniciosa nescientia et scientia presumptuosa? uerumtamen, quia ait unicus Magister et Doctor celestis, qui docet hominem scientiam - Quia  sine me nichil potestis, mecum autem omnia poteritis; et iterum propheta: Dominus dabit uerbum; atque iterum: Aperi os tuum, et ego adimplebo illud; pro iussu tuo, pro obsequio meo, pro spe diuini promissi, pro eo quod nichil impossibile est credenti, tentabo dicere, ut potuero, et ut mihi ille ministrare iusserit, qui Ecclesiam suam regit, si qua inuenire quiuero, et tibi meo domino consentanea rationi narrabo. Iam tuum erit ea que suggero discretione qua uiges, solertia qua polles, instructione qua plurimum uales, et approbare recta, et corrigere errata, et tegere indigna, et reserare digna.

Igitur iam ad ipsas causas ueniamus. Dicis te in epistolis tuis duo obseruata fuisse in Ecclesia tuas unde contabescit anima tua, et quid remedii adhibeas  penitus scientia uestra non habere; scilicet de quodam fratre, de quo scribitis, qui, non accepto presbyterii gradu, presbyterii peragit officium, et ut causam omnem exponeres, narras eum fuisse molestissimum precessori uestro, qui rogatus a rege ut eum presbyterum ordinaret, quia iussioni principis resistere non preualuit , hoc genus factionis inuenit. Duxit eum ad altarium, manum ei non imposuit, et cantantibus clericis in excelso, pro benedictione maledictionem effudit, sicut ipse precessor uester hoc personis idoneis et sibi karissimis postmodum publicauit, coniurans ut hoc quandiu ipse uiueret reticerent. Quid inde fieri debeat a me iubes expetere, quia ignorare uos dicitis: utrum presbyter habeatur, an si illi qui per  eum chrismate prenotati sunt, recte Christicole uocitentur.

Post hoc coniuras meam inscitiam ut hanc questionem soluam. Hec est prima interrogatio uestra, ad quam dum multis, ut premisi, ad respondendum impediar causis, summa illud conficit quod nequit tenebris obsitus uidenti prebere ducatum. Sane quia iubes ut dicam quod sentio: perquiratur persona que maledicto subiecta esse dicitur; si tempore maledicentis ipso presente officium presbyterii egit, nec tamen prohibitus ab ipso est; si baptizauit, si chrismauit, si sacrificium obtulit, et ille passus est eum hoc agere qui sibi conscius erat cum maledixisse; in nullo iste mihi, sed potius ille uidetur  culpabilis fuisse, qui dolo malo aliud egit, et aliud simulauit; ac per hoc ille cuius factio in tantum nefas prorupit, ut mihi uidetur, onus suum ipse portabit: uestra autem sanctitas ab hoc delicto immunis erit, quia unumquemque, in qua uocatione inuenistis, in ea esse permittitis. Et cur non habeatur presbyter non uideo, si ille eum publicauit presbyterum qui noluit ut iste presbyter esset; aut quare non ab isto unguine sacro tincti uocentur Christicole, quia etsi iste indignus chrismate, tamen uero sunt illi peruncti. Optime nouit prudentia tua, canonum antiqua esse instituta, ut presbyter chrismare non audeat, quod seruare et Orientem et omnem Italiam hucusque scimus; sed postea consultum est ut chrismarent presbyteres, sed de  chrismate benedicto ab episcopis, ut non uideretur presbyterorum hoc esse priuilegium, cum ab illa unctione sancta populum Dei sacrant, sed episcoporum, quorum benedictione et permissu quasi de manu episcopi ita huiusce rei peragunt officia. Quod si ita est, cur et iste quasi manus episcopi quamuis inutilis, quos chrismauit, non habeantur catholici? cum, ut dixi, sancto et uero chrismate ab episcopo sacrato, et cum illius permissu fuerint peruncti. Manifestum est baptisma in nomine Trinitatis datum non debere iterari, chrismare autem non prohibemur hereticos, quos a uero chrismate inuenimus extraneos. Iste autem recto chrismate chrismauit, ut iam dixi, non mihi uidetur friuolum esse quod fecit.

 Additur his quod ille qui eum permisit nunquam contradixit, et chrisma a se benedictum tradere isti non dubitauit, ac per hoc quod iste fecit ille egit. Quid enim siue per occasionem, siue per ueritatem? quia in catholica actum est, necesse iterari non est; nam et illi qui post excessum precessoris uestri eum talia narrasse referunt, melius facient si istam causam in aliam uitam sibi reseruant. Quis enim eis illo desistente aut contradicere nunc poterit, aut purgare obiecta poterit? uobis tamen quod ille non dissipauit dissipare non conuenit, memores illius sententie: Nolite ante tempus quidquam iudicare. Et iterum: Quod apertum est, uobis; quod occultum est, Deo.

Ecce quod uidetur nescientie mee, et pro modicitate capacitatis nostre, nec affirmans, nec spernens  omnino ista suggessi.

Ad ceteras interrogationes, si hoc non abhorret, transeamus. Scribitis etiam et hoc, in quibusdam locis diaconos chrismare uos reperisse. Nihil in hac questione amplius quam in prima inuenio, nisi ut sacrum chrisma uestra auctoritate et indulgentia pontificali persistat: et illi qui ista, aut nescientia, aut presumptione patrarunt, dignam in se et districtionis uindictam, et ecclesiastici ordinis normam sub pena et penitentia persentiant, et ita sint mulctati, ut in exemplum aliis dati talia nequaquam ultra presumant.

His duobus in breui premissis questionibus, tertiam ingerit ignorantie mee prudentia uestra,  scribens quod quidam presbyteri de chrismate quod sibi ipsi conficiunt  baptizatos signare presumunt. Bene fateor et optime dubitatur non esse chrisma, quod non solum non ab episcopis, sed contra ius et uetitum canonum a presumptoribus presbyteris uidetur esse sacratum. Nam si celestis Magister et Dominus reliquit suum episcopis uicariatum; quod constitutum ab illis est, ab Spiritu Christi, iuxta Apostolum, constitutum est; et si quis precepta eorum spernit, Christi precepta spernit. Unde uidetur mihi a sancto et uero chrismate denuo presignari debere, qui a talibus sunt peruncti fraude; presumptorum tamen disciplina in uestro est arbitrio posita, dum aliter emendetur error, atque aliter  condemnetur presumptor. Iam uestre est sapientie et cum ignaris mitius agere, et presumptores uehementer distringere. Pro inerudite impedimento lingue breuem euenire uolui tramitem epistole, sed, ut est illud tibi notum, dum urceum facere nitor, amphoram finxit manus.

Iam nunc salutem persoluo, et quotidianas molestias meas tribulationesque assiduas orationibus uestris commendo fouendas, et per Christum te coniuro ut quidquid inutiliter aut secus quam habet ratio in hac paginola repereris effusum, non ante aliis pateat quam mihi hoc tua epistola innotescat. Nam neque spatium fuit inde cogitandi, neque uacatio dictandi, et quod lingua deprompsit aliena manu exaraui, nec inde retractare occurrit.



EPISTOLA XXXuII. EIUSDEM BRAULIONIS AD CHINDASuINTHUM REGUM.


Suggerendum gloriosissimo domino nostro Chindasuintho regi, Braulio et Eutropius episcopi seruuli uestri, cum presbyteris, diaconibus et omnibus a Deo sibi creditis, nec non et Celsus seruus uester cum territoriis a clementia uestra sibi commissis.

Qui corda regum in manu sua tenet, ut fides nostra habet, ipse et omnia regit. Unde non est sine illius inspiramine quod clementie uestre cupimus suggerere: quapropter, pie domine, libenter seruorum tuorum suscipe preces, quas fidei intentione uides anhelare; spe enim et crebro cogitationis studio, quo unusquisque uite sue tranquillitatem desiderat  et periculosos casus euitat, alterna collatione conferentes, et preterita discrimina reminiscentes, animaduertimus quantis periculis, quantis necessitatibus, quantis etiam patuerimus aduersariorum incursibus, quibus celesti misericordia uos excitatos, et uestro regimine nos ereptos dum magna contemplatione uidemus, et uestros labores cogitantes et in futurum patrie prouidentes, inter spem metumque uacillantes, fiducia uincente metum, ad tuam pietatem recurrere decreuimus, ut quia compendiosius nichil nec quieti uestre, nec casibus nostris prospicimus, in uita tua, et te beneualente seruum tuum dominum Recesuintum, dominum nobis et regem deposcimus, ut cuius etatis est et belligerare  et bellorum sudorem sufferre, auxiliante superna gratia, et noster possit esse dominus et defensor, et serenitatis uestre refectio, quatenus et inimicorum insidie atque strepitus conquiescant et fidelium uestrorum uita absque pauore secura permaneat. Neque enim poterit glorie uestre esse contemptus talis filii et tanti patris filio debitus profectus.

Unde celorum regem et sedium omnium rectorem supplici prece deposcimus, qui et Moysi Iesum successorem, et in Dauid throno filium eius constituit Salomonem, ut clementer insinuet uestris animis ea que suggerimus, et perficiat auxilio omnipotentie sue que in nomine eius a uobis petentes fieri optamus; nam etsi incurrimus petitionis temeritatem,  non uero insolentia [a 1Kb] presumptionis, sed, quam premisimus, cogitationis necessitate.



EPISTOLA XXXuIII. EIUSDEM BRAULIONIS AD RECESuINTUM REGEM.

Glorioso domino nostro Recesuinto regi, Braulio seruorum Dei inutilis seruus et uester.

Cum sit mendacii genus promissa tardare, ego tamen tarditatis mee suggerere cupio rationem. Mendositas etenim Codicis, quem ad emendandum accepi, omnes uires suas contra caligines meas armauit, et dum cupio easdem debellare, ipsa uisio que cecutiebat uisa est in contrariam partem manus dare, et in detrimentum sui obscuritatem multiplicare. Tamen quantus ibi labor sit, quantaque operis instantia, quoties de emendatione eius desperauerim,  quotiesque egritudinibus diuersis obuiantibus cessauerim, et rursus intentione iussionis implende ad opus interdimissum redierim in eius uersuum additamenta, uel litterarum abolimentia, glorie uestre patebit; nam tantis obrutus est negligentiis scribarum, ut uix reperiatur sententia que emendari non debeat, ac sic compendiosius fuerat denuo scribi quam possit scriptus emendari. Per iussionem autem serenitatis uestre commoda regni uestri uotis omnibus optamus agnoscere, et felicitatem clementie uestre ab omnipotente Domino petimus corroborari.





EPISTOLA XXXIX. RECESuINTI REGIS AD BRAULIONEM. 

Domino sancto ac uenerabili Patri Braulioni  episcopo.

uenustissima tue sanctitatis eloquia litterarum elementis depicta nostra ouans suscepit ac reserauit clementia, pro quibus studium laboris tui pro emendando Codice uobis dudum a gloria nostra porrecto non sine suspiriis innotescit: dum etiam inter [b 1Kb] crebra huius uitia tuis intentionibus obuiantia aciem uisus obtundi significas, compatimur siquidem tuo sancto distillanti sudori, sed in parte reficimur, dum te scribente cognoscimus sanctitudinem tuam uigilantie sue uela suspendere, et prosperantibus auris ad euellendas uel corrigendas librariorum ineptias diuina gratia peruolare. Erit igitur uoto tuo a Domino attributa tuarum uirium fortitudo, et internorum  luminum copiosa preuisio, dum putredines ac uitia scribarum intellectus tui constanter inchoauerit incisio resecare, et tunc protinus letior nostra gloria exsultabit, dum tua, ut optamus, paternitas promissa factis compleuerit.

De cetero sospitem tuam beatitudinem sospites ipsi, ut Deo tribuente consistimus, sepe noscere delectamur.



EPISTOLA XL BRAULIONIS AD RECESuINTUM REGEM.


Glorioso domino nostro Recesuinto regi, Braulio seruorum Dei inutilis seruus et uester.

Dum cupio satisfacere iussioni glorie uestre, nudaui occulta ignauie mee, et huius quidem Codicis textum, ut precepisti, sub titulis misi; sed utinam tam efficaciter quam obedienter: ergo si displicuerit, hoc breuitas intelligentie mee fecit; sin autem placuerit, quod magis opto, illius munus erit qui asininam segnitiam per humane locutionis modos distrinxit: tuam tamen, serenissime princeps, queso pietatem, ut in hac parte non meam attendas inutilitatem, quia et si non quod uolui potui, ut potui tamen patientiam  prebui; sic ubi forte minus absoluta alicui [Ms., aliqui] seruorum uestrorum que collegi uidentur, ad ea [Ms., aderas] de quibus edita sunt, recurrere non dedignetur. Quod superest autem [c 1Kb] .





EPISTOLA XLI. RECESuINTI REGIS AD BRAULIONEM. 

Dominus noster sancto ac uenerabili Patri Braulioni episcopo.

Suggestionem beatitudinis uestre suscepimus, in qua denudatam ignauiam que erat occulta in hoc libro quem nostra serenitas uestre sanctitati ad emendandum dederat, manifestas; moris est enim sapientum ignarum se iudicare, ne per arrogantie stimulum uideatur elationem incurrere. Sed quia inspiratio diuine uirtutis in unumquemque, prout  uult, inspirat, non immerito laudamus opus quod exercuisti, quia in hoc Codice et instanter obedientiam prebuisti, et ut uolui, eius efficaciam in procinctu sapienter collegisti, pro quibus etiam insufficienter uestre paternitati referimus gratias, et super his salutis officium reddentes petimus ut pro nobis orare digneris.





[d 1Kb] FRAGMENTUM EPISTOLAE QUAM TAIUS PRESBYTER ET ABBAS SCRIPSIT AD BRAULIONEM. 

. . . . . Pia quidem talis est religio, sed mihi fateor dubia.

Ideoque, uirorum sanctissime, tuis auditibus huiuscemodi questiunculam defero, et si certissime credendum est, ut prefatus sum, cruorem Domini  post eius resurrectionem apud aliquos remansisse, abs te certissimis testimoniis ac uerissimis documentis cupio illustrari. Utinam libellum de hac re ex tua largitate perciperem. Magnum mihi specimen semota ambiguitate Dominus iehsu Christus prebebit, si id deprecatio mea impetrare ualuerit.

De cetero, humilitate qua ualeo sanctitatem Domini mei salutare presumo, obsecrans ut orationibus  uestris merear commendari, et epistolis uestris de eo unde suggessi quantocius recreari.



EPISTOLA XLII. BRAULIONIS AD TAIUM PRESBYTERUM ET ABBATEM.

uenerabili et in membris Christi reuerendissimo in Christo fratri Taio presbytero et abbati, Braulio seruorum inutilis seruus.

Ut litteris tuis illico non responderem diuersarum me arctatum fateor fuisse necessitatum, eminentius tamen egritudine oculorum et uariarum afflictione infirmitatum; sed nunc, quia inter angustias meas utcunque respirare potui, ad litteras tuas relegendas recurri, in quibus comperi multa de me benignitatem tuam sperare que me minime sentio posse implere.

 Quid enim aut quantulum in me est, ut imago tantorum taliumque uirorum a nobis a te exspectetur? Cum et eorum lectio pro . . . . . . . a te habeatur uisitata, et intelligentia rimetur assidua, atque in pectore tuo, ut ita dixerim, nidauerint ipsorum eloquia. Otia etenim tibi sunt sancta, et nobis uite presentis fluctibus anxia; uelut quis inusitatus, aut sentina uexatus, aut marina cumba iaceat saucilis. uerumtamen etsi immerito ea que petis nature acumine mihi fuissent allata, minime a me essent presumpta; scis enim dogma nostrum humilitatis tenere uexillum, et in plana et fortia uelle conquiescere quam ad summa gradu nitente periculose ascendere. Unde et te queso, carissime, ut minus conqueraris de circumhabitantium tibi tepore, seu  cupiditate, quoniam patienter debes omnia tolerare. Quid enim probis male morigeratio aliena nocet? neque enim ualde laudabile est bonum cum bonis, sed bonum esse cum malis.

Hinc de Ecclesia scriptum est: Sicut lilia inter spinas, sic amica mea inter filias. Nam et hi qui tales a nobis creduntur, forte sufficit eis secundum Apostolum scire Christum, et hunc crucifixum; ipso nos docente: Non alta sapientes, sed humiles consentientes. Et nolite esse prudentes apud uosmetipsos: Scientia quippe inflat, caritas uero edificat, et cetera, que te latere non possunt. Tali enim sensu et humilitas catholica tenetur, et illud: Et unusquisque in suo sensu abundet, procul dubio impletur.  Unde idem Apostolus precepit ut non nobis, sed proximis placeamus. Et ad Philippenses scribit, ut in humilitate superiores nobis inuicem arbitremur, non que nostra sunt singuli querentes, sed que aliorum. Humilium quidem uirtus est de scientia non gloriari, quia communis est omnibus. ualet enim hoc multum ad reprimendam mentis audaciam, ut et alios contemptibiles non reputemus, et singularem nobis scientiam, uel sanctitatem non arrogemus: ne superno audiamus oraculo: Reliqui mihi septem millia uirorum, etc.

Hec causa amoris tui me dixisse caritas tua, queso, censeat. Ceterum de questione qua me consulere decreuisti, noueris non me aliud de resurrectione mortuorum credere aut exspectare quam  que a sancto Augustino per diuersa opuscula sua que ad manus uenerunt meas, prudenti ingenio et eleganti sunt dissertata sermone; que ad laborem meum euitandum ideo non replicaui, quia et te per epistolam tuam ea didici indubitanter tenere. Igitur quia in resurrectione et noster reddendus est sanguis non dubito: utrum autem qui in omni uita tollitur, totus in qualitate sui reddatur, dubito, quia et ipse superfluus inuenitur, non noster secundum medicos, sed esse nobis noxius. Nam si illa pulchritudo hoc permittet quam habituri sunt sancti, credo quod fiet; si hoc illa non sinet, hoc et hic credendum est quod de unguibus et capillis superfluis, qui in commixtione nature aliis membrorum partibus reddentur, sancto Augustino docente, ipse sensisti. Ad opificis  enim nostri omnipotentie artem pertinet, ut uult, et modificare grandia et maiorescere parua. Nulla tamen in sanctorum membris est credendum in resurrectione reddere indecora.

Propterea uero puto minima et extrema membrorum nostrorum Dominum memorasse et circumscribere, cum de capillis loqueretur; quod si capilli non pereunt, quanto minus maiora membra disperibunt: non tamen superfluos humores a quibus aut corruptele nascuntur, aut uitia generantur, que utique in restaurato corpore non erunt, comprehendi uoluisse.

Credo quidem quod quidquid ad naturam proprie nostram pertinet, hoc restaurabitur in resurrectione; quidquid autem in natura aut superfluo concreuit, aut naturam morbidauit, uel habitum potuit demutare,  demendum est. Naturam duntaxat dixi, secundum quam constat integrum sanumque hominis corpus: ac sic, quia sine sanguine esse non possumus, in quo uirtus anime in corpore diuina asseritur auctoritate, reddendus est non superfluus, sed naturalis, id est, non alienus, sed noster.

Sed quid multa? hoc mihi credibile, hoc etiam non difficile ad affirmandum: sed constat esse minus dubitandum, hoc unumquemque in resurrectione exceptis corruptionibus et uitiis, ut iam superius dixi, decenter recepturum, quod potuit illa etate qua Dominus est passus, eius habere corpus rationabiliter integerrime constitutum, dicente Apostolo: Hoc sentite in uobis quod et in Christo Iesu. Et alibi:  Donec occurramus omnes in uirum perfectum in mensuram etatis plenitudinis Christi.

Cauti tamen in hac inquisitione esse debemus, uase electionis prohibente non plus sapere quam oportet sapere, sed sapere ad sobrietatem; ne forte eo usque progrediamur, ut superstitiosi reputemur, sicut hi qui de abortiuis querunt feticibus, que utique consistunt ex corpore utriusque sexus, quid de menstruo possunt sanguine atque impuro uirili sentiri humore, quem in omni pene uita necesse est etiam naturaliter egeri, in quibus superflue erunt superstitiosi.

Sed cur non credatur et sanguis humanus perire detractus, cum et ipse humor generabilis, atque sanguis, sicut et aborsus neutri reddatur in resurrectione  parenti: si tamen parens iam dicendus est, cuius aut liquor fedus, aut inanimatus profunditur fetus. uerumtamen non sunt hi qui nobis affirmant uerum esse cruorem Domini, qui pro reliquiis, ut ipse dicis, ab aliquibus habetur, ita istum cruorem non fuisse assumptum in resurrectione corporis Domini, sicut nequaquam assumptus est. Unde columna illa infecta Hierosolymis ab insigni sancto Hieronymo presbytero et ab aliis post multa secula et uisa traditur et conscripta: quod potius passioni diuine pro testimonio debemus deputare, quam pietatis testimonium inficiare, quoniam maiorum nostrorum stylo iam hoc habemus digestum.

Sed et illo tempore notuerunt fieri multa que non habentur conscripta, sicut de linteaminibus, et sudario  quo corpus Domini est inuolutum, legitur quia fuerit repertum, et non legitur quia fuerit conseruatum: nam non puto neglectum esse ut futuris temporibus inde reliquie ab apostolis non reseruarentur, et cetera talia.

Sub hac tamen occasione non debemus inimicis Catholice locum dare, ne aut ueneno falsitatis, aut maledicti gratia uelint uirginem Christi castam corrumpere. An forte ex eadem columna a fidelibus erasus cruor in reliquiarum honore toto est dispersus in orbe, quod facile crediderim, ut apud Ecclesiarum principes, succedente sibi posteritate, traditum potuerit conseruari; nam tante rei fama non uideo quomodo possit Christianis esse dubia.

Sed ut adhuc aliquid dicam: forte sudor ille Domini,  quem euangelica lectio nobis tradit ut sanguinem fuisse decursum, tanta diligentia a discipulis putatur fuisse collectus: uel certe quando lancea pecussum est Domini corpus, et sanguis et aqua manauit, cuiusquam est sollicitudine pro reliquiis reseruatus. Sed miror si hoc a quoquam possit approbari, cum dubitatio discipulorum etiam in passione postea inueniri potuerit, et solus Ioannes cum mulieribus ad crucem Domini astiterit. Qui tamen scribens Euangelium, nichil tale aut se aut alium fecisse narrauit: testimonium perhibuit et uerum testimonium conscripsit, quia lancea corpus Domini percussum fuerit, et sanguis et aqua manauerit, nec tamen hoc collectum fuisse ab aliquo meminit.

 Sane si in eo loco ubi ait: Multa et alia signa fecit iehsu que non sunt in hoc libro scripta, astruit quis eum et de hoc sanguine esse locutum, conuincat si potuerit, et hoc esse signum, quod mihi ut faciat omnino uidetur durum; quod si auctoritate Scripture non firmauerit, pia, ut ipse ais, credulitas, sed incerta nutabit, cum sponsa ueritatis non solum recipit ueritate pium, sed et pietate uerum, tuncque sit firmum, cum non nutat ueritate pium. Affirmet hoc qui ualet; ego autem fateor me hoc ignorare.

Igitur omissis his et in potestate lectoris relictis, quoniam non usquequaque preiudicant fidem resurrectionis, nec debemus prescribere intellectum melioris inquisitionis, neque auctoritati contraire multitudinis que asserit huiusmodi reliquias inueniri in  cathedralibus ecclesiis, quod tamen in ecclesia mea nullius inuenitur tempore fuisse pontificis, et melius est dubitare de occultis quam litigare de incertis: ad uera et firma conuertamur, que nulli prorsus Christiano et recte catholico aut in ambage, aut in disceptatione uenire possunt: esse scilicet nobis per sacramentum panem et uinum Deo oblatum Christi corpus et sanguinem uerum secundum ipsius Domini uerba, et Scripturas sacras Spiritu sancto digestas, quod quotidie super altare ipsius ab Ecclesia catholica secundum ordinem Melchisedech a uero pontifice offertur Christo Iesu mystica intelligentia et inenarrabile sermonis inopia, quia omnia excedit supereminens gratia. Hec, ut occurrit, et prout tempus exegit, paucis tibi, carissime, rescripsisse sufficiat;  et quamuis ingenti ardori tuo, non ut dignum est, responderim, tamen, ut occupatio siuit, uoluntati tue parere studui. De cetero beatitudinis tue orationes ut mihi suffragentur uehementissime queso.

Et unum quod mihi et pre omnibus necessarium et hic fuerat pretermissum, peto ita Christus cursum propositi tui efficiat gloriosum ut mihi Codices sancti pape Gregorii inexpositos, qui necdum in Hispania erant tuoque studio et sudore de Roma huc sunt delati ad transcribendum ocius mittas; nam non solus ego huiuscemodi rei sum petitor, sed et dominus, germanusque meus, tuus amator: quapropter ambobus satisfacies, si uni prestaueris, et ambos contemnes, si unum spreueris. Credat mihi certe caritas tua, Codices istos remittam quo tempore  institueris. Paruam putaui euenire epistolam, sed dum hinc inde susurrantibus moueor scrupulis, nec breuitatem potui tenere, nec omnia que me adhuc mouebant dicere.

uale in Domino, frater carissime, et in Christi membris uenerabiliter amplectende.





EPISTOLA XLIII. FRUCTUOSI PRESBYTERI AD BRAULIONEM. 

Domino meo proprio Braulioni episcopo, Fructuosus exiguus, semperque tuus.

Scripture sacre textu narrante didicimus quam sit gratus homini de longinqua terra nuntius bonus, et quis [Ms. et quia] qualisue alius melior nuntius nobis est exspectandus quam Christi dilectio, quam  catholice Ecclesie intemerata professio atque propagatio, quam amicorum Dei sacerdotumue Christi sincera uita, felix actus, doctrinaque fidelis? Hec nos desiderare uehementer atque sitienter agnoscere cupere, Pater beatissime, confitemur.

Hic solus nuntius arentia mentis nostre sepe uiscera pascit, et uestrorum felicitate gestorum inter raucisona spumantis sali freta, atque Oceani gurgites, et equora inquieta humilitatis nostre mulcet auditus, quod Cesaraugustam uestram uestra iugis augusta doctrina nobilitat, et florens per dies singulos uestri culminis uita tanto affluit diuine legis studio, quanto et bonorum operum iugi atque sedulo uallatur preconio.

Ob hoc indesinenter Regi et conditori nostro.  Domino referimus laudes, quod mundi iam termino propinquante tantus talisque pontifex existis, qui et uite merito, et docendi preditus beneficio, apostolica per omnia uestigia consectaris, percepturus cum his ineffabilem superne patrie gloriam, quorum in hac tempestate mundana incorruptam ipse sequeris uitam. Temerarium fortasse arripiens opus piissimam uestram presumo salutare coronam, atque eodem quo cupimus, salutis uestre nuntio uestrorumque sacrorum apicum indiciis reficiamur, oramus. Mendicans ipse uestrarum mensarum dapibus residua micarum fragmina posco, atque ab spirituali Patre celestium diuitiarum thesauris affluente exigui cuiusdam talenti peto munus, quod ut accipiam, importunus petitor nocturni temporis spatia uigilo; et licet negligens,  tamen querens peto, et pulso, atque ut indigno ac uilissimo tuo aperias que ignoro, tribuas que non habeo, sanctorum Dei, quorum solatiis confouemur, fultus adminiculis quero.

Primum igitur flagito, ut quedam que parens sanctimonie et particeps glorie uestre beatissimus eruditissimusque uir pretermisit enodare Hieronymus, ex lectione priscorum Patrum, et doctrina Sancti spiritus refertus dominus meus mihi leproso tuo nouitioque Eleazaro ulceroso, breui et aperta digneris significare pagella, sic tibi Dominus celestis pandat regni introitum, quemadmodum supradictus uir quatuordecim post diluuium annos Mathusalam uixisse testatur: et si omnis caro que in arca non introiit cataclysmo perempta est, hic de quo questio  est, ubi fuit ut euaderet, quem cum ceteris introisse in arcam non legimus.

Illud quoque, quod addidit, quod Agar, grandem iam iuuenem Ismelem, fugiens dominam, suis uectaret ceruicibus, qualiter explanetur, nosse desidero.

De Salomone quoque similem suo loco intulit questionem eo quod deducta summa temporum annorumque serie subnotata inueniatur undecimo, iuxta Scripture textum, anno Roboam filium generasse, quod fieri utique uix possibile est.

Hoc mihi et reliquis concaptiuis meis flagito propalari, non quolibet, ut quidam agere solent, astu facilitatis, sed puro et sincero affectu uestre dilectionis et impulsus cognitione ueritatis.

Specialiter tamen, domine mi, quod in hac regione,  in qua degimus, non inuenitur, supplex suggero ut pro mercede tua de Collectionibus Cassiani illumines monasteria ista, et uitam sanctorum uirorum Honorati atque Germani, uestrique beatissimi noui Aemiliani pusillitati nostre uestra largitate faciatis attribui: et qui alios assiduo uestrorum eloquiorum melle saturatis, nos longe positos et Occidentis tenebrosa plaga depressos non despiciatis.

Age, piissime domine, ut uestra pro hoc merces clareat ante Dominum. Septem Collationes, quas memoratus Cassianus Iouiniano, Mineruio, Leontio, et Theodoro scripsit, iam hic Christianis tribuentibus, habemus. Reliquas decem, quas Helladio et Leontio episcopis, et alias septem, quas sancto Honorato  atque Eucherio se asserit edidisse, minime habemus. Has exoramus ut percipere uobis largientibus mereamur. uale in Domino, et nostri memor esto, papa beate.

Exigui seruuli tui compauperes nostri, sanctam eoronam uestram oppido salutantes, exposcunt ut abiecti tui precem non respuas, sed uotis supplicantis assistas: meminent sancti Dei dignationem uestram.



EPISTOLA XLIu. BRAULIONIS AD FRUCTUOSUM PRESBYTERUM.

Domino merito eximio, et in Christi membris suauissimo filio, Fructuoso presbytero, Braulio seruorum Dei inutilis seruus.

Inter laudum tuarum in me preconia, et actionum mearum merita equus quidem arbiter iudicio rationis  presidere debeo, talemque me ueritate censure estimare qualem intus sentio, et non qualem foris ab aliis aliter putantibus audio: nam plerumque ex sola beneuolentia fit ut bonus homo de bono thesauro cordis sui proferat bona; et utique non potuerit fons dulcis amaros producere latices. Sed plerumque fit ut fallatur estimatio humana, et malus bonus, et bonus estimetur malus. ue his qui dicunt quod bonum est malum, et quod malum est bonum; si aut amore fallitur, aut certe hominem malum ex bonitate sua estiment bonum . . . .

Sed potius illis cauenda est quibus aut uitia pro uirtutibus placent, aut certe uirtutes pro uitiis displicent. Et ex huius peruersitatis regula, aut malum hominem bonum, aut bonum estimant malum. Qui  uero ipsum hominem dicit bonum quem putat iustum nescitque iniustum, non in doctrina rerum bonarum et malarum, sed in occultis humanorum fallitur morum. Ego tamen non talem me esse qualem predicas et ipse noui, et ueraciter scias me profiteri.

Tibi quippe ista legitime dico, quem in membris Christi, et pro gratia Christi in Christo suscipio. Ceterum illis de quibus dicitur: Oleum peccatoris non impinguet caput meum; quibus hec ipsa adulatio olei in finem inter stultas ac fatuas deficiet uirgines, nostre nequaquam patere debent conuersationes. Quid enim prodest ei pandere conscientiam a quo non poteris culparum percipere remedia? Ergo illis profiteri debemus peccata quorum orationibus sumimus  adiumenta, aut damus conuersionis exempla. Emendabit et arguet me, ait, iustus in misericordia. Et de istis dicitur: Confitemini alterutrum peccata uestra, et orate pro inuicem. Sed quoniam operosum et longum est probrosos mores meos tibi propalare, tibique ex ordine narrare, hoc sacratissime anime tue mihi sufficiat pandere non qualem me estimas esse, sed queso ut ores ut qualem me estimas, efficiat me Deus talem.

Sane si qui [Ms., utque] prohibeo te, ipse in laudibus tuis agam, dicturus forsitan eris: Cur, qui hec prohibes, ipse facis? Sed necessario partibus meis faueo, dum tibi debitum reddo, quia ab Apostolo instruimur, ut omnibus debitum reddamus, et nemini quidquam debeamus. Nam forte quantum in me est  non fallor, sed quantus mihi uideris, dicere parco propter uerecundiam tuam, quam utinam minus dicendo seruasses in laude mea.

Laudem quidem animam tuam, sed in Domino, in qua rectos laudare debemus; unde et Psalmista dicebat: Rectos decet collaudatio; et, In Domino laudabitur anima mea, cuius est et a quo est omne bonum, cui etiam grates persoluimus pro adnisu uestri profectus. Ideoque quanto magis noui quod loquaris animo circa me fideli, tanto magis uideor debito pregrauari, ac sic accipe quod gestio dicere.

Felix tu qui, huius mundi contemnens negotia, preelegisti otia sancta. Ardorem tuum animique uigorem, luminisue candorem Spiritu sancto fulgentem intelligo, delector, diligo, amplector, et ut pro meis  flagitiis facinoribusque ante Dominum preualeat, ariditate bibula anhelo. Felix illa eremus, et uasta solitudo, que dudum tantum ferarum conscia, nunc monachorum per te congregatorum laudes Deo precinentium habitaculis est referta, peregrinorum mundi, ciuium Dei, Babylonia captiuorum, Ierusalem predestinatorum. Te enim tuosque in Christo attollo preconio, quorum studium ornat eremum, quam doctissimi prestantissimique uirorum Hieronymus et Eucerius olim iam miris uerborum sententiarumue uenustarunt floribus; et ut in breui multa compingam, et quasi in parua tabella mundum depingere uelim, quia in longum non est mihi temporis spatium, nec est ingenii studium, nec lingue eloquium, gentilis pete antiquum in te uertam preconium, et  hec solum dicam: O decus Hispanie sacrum; ne, queso, me aut assentatorum uitium, aut adulatoris reamini peragere officium, sed cuius ministerii est uera predicare, de uobis quod sentio non debeo reticere: tantum est, ut perseuerantia uestra usque in finem per patientiam perducatur, in qua animas nostras possidere iubemur, quia qui perseuerauerit usque in finem, hic saluus erit; namque finis precepti est caritas; caritas quippe, secundum Ioannem Deus est, Deus uero Christus, propter quem omnia, et nichil ob aliud agere debeamus; in quo Psalmista omnis consummationis uidit finem; unde et quidam tituli Psalmorum in finem prescribuntur. Ad hunc peruenientes non erit ultra quo cursus fidelium dirigatur, ipso dicente: uenite ad me, omnes  qui laboratis et onerati estis, et ego uos requiescere faciam. Studium uestrum, ut cepit, ardeat, et maiores in Domino flammas mittat, quia nisi profecerit, deficiet, et uelut in rapidissimo amnium cursu scapha non consistens, nisi ad superiora progrediatur, ad inferiora delabitur.

Cauete autem dudum illius patrie uenenatum Priscilliani dogma, quo et Dictinum et multos alios, ipsum quoque sanctum Orosium inuenimus fuisse infectum, quamuis postea a sancto Augustino correctum.  Nam ita etiam peruersitatis sue studio sacras deprauauit Scripturas, ut adhuc ex ipsius corruptoris neuo deprauatas inueniamus multas.

Nec uos uanitas cenodoxie, aut aura popularis in aliam partem flectat, quia hoc est postremum apud athletas Dei certamen, in quo est et nouissimum discrimen.

Iam ne ultra modum epistolarem protraham sermonem, ad questiones, quas proposuisti, accedam, et ea que inde legerim, ut a te speratum est, maiorum nostrorum sententia, ut occurrit, depromam: quedam uero breuitatis causa meo sermone compingam. Ita enim petitionis tue sumis exordium.

Primum, inquis, flagito, ut quedam que parens sanctimonie, et particeps glorie uestre, beatissimus,  eruditissimusque uirorum pretermisit enodare Hieronymus, ut ex lectione priscorum Patrum mihi breui et aperta significes pagella: quod cur dixeris, ignoro; cum ille sanctissimus uir manifestam mihi expositionem et satis idoneam reddiderit rationem. In libro Questionum Hebraicarum talem hinc aperuit solutionem.

Famosa questio, et disputatione Ecclesiarum omnium uentilata, quod iuxta diligentem supputationem quatuordecim annos post diluuium Mathusalam uixisse referatur: etenim cum esset Mathusalam annorum 167, genuit Lamech; rursum Lamech cum esset 188, genuit Ne, et fiunt simul usque ad diem natiuitatis Ne anni uite Mathusale 355. Sexcentesimo autem anno uite Ne diluuium factum est; ac per hoc  habita supputatione per partes, nongentesimo quinquagesimo quinto anno Mathusale diluuium fuisse conuincitur. Cum autem supra nongentis sexaginta nouem annis uixisse dicitur, nulli dubium est quatuordecim eum annos uixisse post diluuium, et quomodo uerum est quod octo tantum anime in arca salue facte sunt? Hucusque propositio, ab hinc solutio.

Restat ergo ut, quomodo in plerisque, ita et in hoc sit error in numero. Siquidem in Hebreis, et in Samaritanorum libris ita scriptum reperi: Et uixit Mathusalam centum octoginta septem annis, et genuit Lamech; et uixit Mathusalam, postquam genuit Lamech, 782 annos, et genuit filios et filias; et fuerunt omnes dies Mathusule anni nongenti sexaginta et  nouem, et mortuus est: et uixit Lamech 182 annos, et genuit Ne. A die ergo natiuitatis Mathusale usque ad diem natiuitatis [a 1Kb] Ne anni sunt 369. His adde sexcentos annos Ne, quia in sexcentesimo uite eius anno diluuium factum est, atque ita fit ut nongentesimo sexagesimo nono anno uite sue Mathusalam mortuus sit, eo anno quo cepit esse diluuium.

Cuius rei ueritatem ut certius credas, ad ipsius sanctissimi uirorum recurre translationem, et nullam habebis dubitationem. Nam et sanctus Augustinus in  libro de Ciuitate Dei quinto decimo, dum annorum dissonantiam inter Hebreos Codices et Septuaginta euentilat translationem ex Hebreo affirmans, in finem disputationis sue de eadem re inter cetera sic dicit: Omnes anni uite Mathusalam nongenti sexaginta nouem computantur; et post modicum: Detractis nongentis quinquaginta quinque ab ortu Mathusale usque ad diluuium remanent 14, quibus uixisse creditur post diluuium; propter quod eum nonnulli, et si non in terra, ubi omnem naturam quam uiuere in aquis natura non sinit constat fuisse deletam cum patre suo, qui translatus fuerat, aliquantum fuisse, atque ibi donec diluuium preterisset uixisse arbitrantur, nolentes derogare fidem Codicibus, id est, translationis Septuaginta, quos in auctoritatem celebriorem suscepit  Ecclesia; et credentes Iudeorum potius quam istos non habere, quod uerum est. Non enim admittunt, quod magis hic esse potuerit error interpretum, quam in ea lingua esse falsum unde in nostram per Grecam scripturam ipsa translata est; et post aliqua: Hanc opinionem, uel susceptionem accipiat quisque ut putauerit; certum est tamen non uixisse Mathusalam post diluuium, sed eodem anno fuisse defunctum.

Deinde, interpositis quorumdam disputationibus, atque rite deletis: Credibilius, inquit, quis dixerit, cum primum de bibliotheca Ptolomei describi ista preceperint, tunc aliquid tale fieri potuisse in Codice uno, sed primitus inde descripto, unde iam latius emanaret, ubi potuit quidem accedere etiam scriptoris  error, sed hoc in illa questione de uita Mathusale non absurdum est suspicari; deinde non longe: Itaque, ait, illa diuersitas numerorum aliter se habentium in Codicibus Grecis et Latinis, aliter in Hebreis; et subiungit: scriptoris tribuatur errori, qui de bibliotheca. supradicti regis Codicem describendum primus accepit.

Deinde post aliqua: Sed quomodolibet istud accipiatur, siue credatur ita esse factum, siue non credatur, siue postremo, siue non ita sit, recte fieri nullo modo dubitauerim, ut cum diuersum aliquid in utrisque Codicibus inuenitur, quandoquidem ad fidem rerum gestarum utrumque esse non potest, utrum ei lingue potius credatur, unde est in aliam per interpretes  facta translatio. Nam in quibusdam etiam Codicibus Grecis tribus et uno Latino, et uno etiam Syro inter se consentientibus inuentus est Mathusalam sex annis ante diluuium fuisse defunctus. Hec sanctus Augustinus per interualla, ita ut posuimus, sicut et beatus Hieronymus narrat.

Nec nobis aliter licet sentire quam hi eruditissimi uirorum sensere. Porro Eucerius, uir egregie scientie et precipue intelligentie, uerbis sententiisque affatim copiosus et copiose disertus, hanc inter suas reliquas questionem hoc modo describit: Quid est quod in annis Mathusale quatuordecim anni per diligentem supputationem ultra diluuium reperiuntur [Ms, reprehenduntur], cum octo tantum anime in arca fuisse referantur? Responsio. Error in numero  est, quippe cum in Hebreorum libris ita legatur ut ante diluuii tempus hic quatuordecim annorum numerus expleatur.

Hi tres ad confirmationem solutionis huius sufficere nobis uisi sunt, cum scriptum sit: In ore duorum uel trium testium stabit omne uerbum. Nam multi hic multa scripserunt; nostris uero temporibus incomparabilis scientie uir Isidorus, Hispalensis episcopus, in libro Etymologiarum, dum huius nominis uult originem absoluere, ita fassus est: Mathusalam interpretatur mortuus est. Euidens etymologia nominis; quidam enim eum cum patre translatum fuisse, et diluuium preteriisse putauerunt; ob hoc signanter transfertur mortuus est, ut ostenderetur non uixisse eum post diluuium, sed in eodem cataclysmo fuisse  defunctum. Soli enim octo homines in arca diluuium euaserunt.

Ceterum de Ismel quod sciscitaris, quod iuuenem cum ceruicibus mater uectauerit, sanctus Hieronymus in prefato Questionum libro, ita ponit: Et uidit Sara filium Agar Aeyptie, quem peperit Abrahe, ludentem: quod sequitur, cum Isaac filio suo, non habet in Hebreo. Dupliciter itaque hoc ab Hebreis exponitur; siue quod idola ludo [Ms., luto] fecerit, iuxta illud quod alibi scriptum est: Sedit populus comedere, et bibere, et surrexerunt ludere. Siue quod aduersum Isaac, quasi maioris etatis ioco [Ms., loco] sibi, et ludo primogenita uindicaret, quod quidem Sara audiens non tulit. Et hoc ex ipsius approbatur sermone, dicentis: Eiice ancillam  hanc cum filio suo; non enim heres erit filius ancille cum filio meo Isaac. Et sumpsit panes, et utrem aque, et dedit Agar, ponens super humerum eius, et paruulum, et dimisit eam. Quando Isaac natus est, tredecim annorum erat Ismel, et post ablactationem eius ludit [Ms., lit], et cum matre expellitur e domo.

Inter Hebreos autem uaria opinio est, asserentibus aliis, quinto anno ablactationis tempus statutum, et aliis duodecimum annum uindicantibus. Nos igitur breuiorem eligamus etatem; post decem et octo annos Ismel supputabimus eiectum esse cum matre, et non conuenire iam adolescentem matris sedisse ceruicibus. uerum est igitur illud Hebreorum  lingue idioma, quod omnis filius ad comparationem parentum infans uocetur et paruulus.

Nec miremur habere Hebream [Ms., barbaram] linguam proprietates suas, cum hodieque Rome omnes filii uocentur infantes. Posuit ergo Abraham panes, et utrem super humerum Agar, et hoc facto dedit puerum matri, hoc est, in manus eius tradidit, commendauit, et ita emisit e domo.

Quod autem sequitur: Et proiecit puerum subter abietem, et abiens sedit contra longe quasi iactu sagitte, dixit enim: Non uidebo mortem paruuli mei, et sedit contra eum; et statim iungitur: Et clamauit puer, et fleuit, et audiuit Deus uocem pueri de loco ubi erat, et dixit angelus Dei Agar de celo; et reliqua: nullum moueat; in Hebreo enim post  hoc, quod scriptum est: Non uidebo mortem pueri mei, ita legitur, quod ipsa Agar sederit contra puerum, et leuauerit uocem suam, et fleuerit, et exaudierit Deus uocem paruuli: flente enim matre et mortem filii miserabiliter prestolante, Deus exaudiuit puerum, de quo pollicitus fuerat Abrahe, dicens: Sed et filium ancille tue in gentem magnam faciam. Alioquin et ipsa mater non suam mortem, sed filii deplorabat.

Pepercit igitur ei Deus, pro quo fuderat et fletus. Denique in consequentibus dicitur: Surge, et tolle puerum, et tene manum eius; ex quo manifestum est, eum qui tenetur non oneri matri fuisse, sed comitem. Quod autem manu parentis tenetur, sollicitus monstratur affectus.

 De hac questione fateor me et alios tractatores ecclesiasticos legisse, sed ut est mihi memoria facilis ad obliuiscendum, non occurrit in quo opere quisque hinc tractauerit, nisi hi qui secundum Apostolum uoluerunt allegorizare. Plane ut in compendio possim dicere, cum Hebreorum autumatio alii quinque, alii duodecim in ablactatione computent annos, nos in Machabeorum libris pro ablactatione tantumdem triennium reperimus scriptum, ita Machabea filium inter cetera adhortante: Fili, inquit, miserere mei, que te in uentre nouem mensibus portaui, et triennio lactaui, et perduxi ad hanc etatem. Igitur si huic auctoritati creditur, demptis duobus annis sexdecim relinquuntur.

Sed cum reditur ad diuine Scripture seriem, non  inuenitur in Hebraica ueritate, ut Ismel collo gestatus sit matris sue: quapropter cur assumamus laborem, ubi nullam habemus difficultatem?

Restat ut de Salomone hoc uobis intimemus quod uos scire in scriptis uestris intelleximus. Quoniam in quantum datum est nobis, cum litteras uestras legeremus, intelligi, non ignoratis epistolam sepe dicti uiri beati Hieronymi ad uitalem presbyterum scriptam qualia de Salomone et de Achaz regibus contineat, et que etiam ipse sub testificatione iuramenti audisse se suis temporibus scribat. Qui et in finem epistole sue firmam certamque sententiam omnipotentiam Dei definiuit.

Sane nec ego contra tanti uiri auctoritatem aliud possum sentire, nisi eius uestigia sequi, et humilitate  Christiana a maiorum nostrorum semitis non deuiare, Dauid dicente: Neque ambulaui in magnis, neque in mirabilibus super me. Super se namque attollitur qui, a maiorum lineis excedens, in his que ultra uires suas habent, uideri conatur. Unde et sequitur. Si non humiliter sentiebam, sed exaltaui animam, sicut ablactatus super matrem suam, ita retribues in animam meam. Ac per hoc conducibile est nobis humilia sentire, Apostolo dicente: Non alta sapientes, sed humilibus consentientes, et ablactationem cum Isaac percipere, ut fortiori cibo possimus participare, quam cum Ismele ancille filio utrem cum aqua et non mero portare, et ab eterna repelli hereditate.

 His igitur pro uestra uoluntate digestis, Codices quos uobis a nobis dirigendos mandastis, scriptos duplices non inueni; aliquos, nec singulares reperi, subtractos eos de armario nostro animaduerti, inquisitionemque occupatio tulit. Sed si Deus uoluerit, et uita comes fuerit, est spes eos et inueniendi, et uobis mittendi.

En respondi pedestri et peculiari sermone, quia non tam uerbis inhiare quam debemus sententiis studere, ut et locutio nostra euangelicam simplicitatem teneat, et spumas gentilium eloquiorum refugiat. Iam modus superfluus epistole cogit me tacere, sed desiderium tuum loqui compellet. Optabam autem obuiis manibus complexum tuum accipere, ut mutua collatione, uel disceremus aliqua, uel doceremus;  siquidem non sit hoc omnipotenti Domino, apud quem non est difficile omne uerbum, impossibile. uerumtamen egritudini mortalitatis mee quotidie spero finem: mallem tamen ut si hoc quod premisi tribuat Deus de allegorizandis questionibus et mystice intelligendis, et ueteris Instrumenti in Noui affirmatione exercitatio nostra esset, quam in historie superficie inquisitio nostra constaret, ut uere abyssus abyssum in uoce cataractarum tuarum inuocaret, quia illud precedit tempore, istud dignitate; hoc enim est pabulum anime Christiane; his enim anima pascitur quibus delectatur; nam ingenium tuum admirabile habeo, et sermonis tui supellectilem infinitam uehementer intueor.

Macte uirtute, cuius talia erumpunt germina, qualia  existent fructuosi fructuosa frumenta? Sed huic tanto bono cum accedit studium diuinarum Scripturarum, presertim in collatione mutua in breui emittet palmites, et afferet suauissimos botros, ut et proprie nature conferat fructus, et aliis subministret iucunditatis gaudium. Nihil in te mediocre contemplatus sum; crede amori uera dicenti: si fieri posset, quidquid aliis ex parte datum, et ex parte in cognitione reseratum est; totum inde perfectum, atque esse desidero summum, quia ita conuenit finibus seculorum, ut preparentur ad certamen Antichristi uasa electa Christi.

Ne, queso, uos ex eo contemptibiles uelle estimari, quod occidentali tenebrosa plaga queritis uos  esse depressos, quoniam eo clariores estis quo uos in caligine esse uidetis; dicente Domino Phariseis: Si ceci essetis, non haberetis peccatum. Et cuncti procul dubio nouimus quia ex eo etiam maculas corporeas liquidius uidemus, quo lumini propinquamus; et lumen uerum, quod illuminat omnem hominem uenientem in hunc mundum ex occasu suo, et non continuo natiuitate [Ms., uanitate] resplenduit mundo. Unde et propheta: Populus qui sedebat in tenebris, lucem uidit magnam; habitantibus in regione umbre mortis lux orta est eis.

Prouincia namque quam incolitis et Grecam sibi originem defendit, que magistra est litterarum et ingenii; et ex ea ortos fuisse recordamini elegantissimos, et doctissimos uiros , Oresium  presbyterum, Turibium episcopum, Idatium, et Carterium laudate senectutis et sancte eruditionis pontificem; ac per hoc Christi gratia superabundantius predicanda, quam regio segnitie est culpanda.

Ecce dum nescit amor ordinem, plus oneraui epistolam meam sermone quam utilitate, et, ut ait quidam, dum urceum facere nitor, amphoram finxit manus. Hoc denique superest, ut digneris orare pro  me cum tuis comperegrinis pauperibusue spiritu, ultra omnes homines peccatore; si forte inexhausta pietas Redemptoris humani exhauriat fetoris, uoraginesue flagitii, facinorisque mei

uale in Domino, mihi caritate germane, merito Domine, fili etate, collega dignitate, atque parens affinitate, et pro me tu tuique orate, et nactis occasionibus stude tuum mihi mittere sermonem.



[DE S. AEMILIANO.]





OBSERuATIONES PRAEuIAE IN SEQUENTEM uITAM.

 1. Preter Aemilianum martyrem, quem XII Kalend. Octob. urbs Caraca ueneratur, uti et Corduba suum Xu Kalend. Octob., duos sanctos Hispania eque populares ac fere cetaneos agnoscit cognomines, nempe Aemilianum uercellensem episcopum III Id. Septemb., et alterum Aemilianum cognomento  Cucullatum , de quo ita scribit Usuardus in Martyrolog.: Pridie Id. Nouemb. apud Hispaniam Tarraconensem ciuitate Tyrassona B. Aemiliani presbyteri et confessoris, cuius admirabilem uitam Braulio Cesaraugustanus episcopus simplici sermone descripsit. Iisdem uerbis ipso die utitur Ado.

2. Huncce posteriorem Aemilianum, cuius acta subiicimus, abbatem uocant scriptores plerique recentiores, eumque primum in Hispanias S. P. Benedicti Regulam inuexisse, aut certe inter primos eam professum esse existimant. Utrumque approbat uulgatum Maximi Cesaraugustani Chronicon; at profecto piget ex tali auctore uel ficto, uel ita ut est deprauato, rem nostram agere. Sane Aemilianum constat primum eremitam egisse ex uite cap. 2, deinde uero parochum ex cap. 5; nusquam uero a Braulione abbatem diserte appellatum reperies. Hoc tamen munere functum esse satis innuit in cap. 27, ubi  cum Asello presbytero collegium habuisse scribit, hauddubie monachorum, uti probant uerba subsequentia: Corpus eius deportatum cum multo religiosorum obsequio, depositumque est, ubi et manet, in suo oratorio. Porro S. Aemilianum Benedictine regule  addictum fuisse affirmant uetus ipsius epitaphium Gothicis litteris antiquitus exaratum, quod in notulis referemus; ac breuiarium monasticum iussu Pauli u summi pontificis restitutum. Sed hac de re in prefatione nostra uberius.

3. Aemiliani Cucullati patriam atque corpus Aragonensibus  asserere nititur Michal Martinez de uillars in lib. de Antiq. ciuitatis Catalayude. uerum Tarraconensibus Hispanis Aemilianum uindicant Usuarcus et Ado cum S. Braulione, qui sancti uiri corpus in suo ipsius oratorio remansisse dicit. Habent quidem Aragonenses S. Aemiliani, ast uercellensis episcopi, partem reliquiarum, quas in Castro Libyco seu Turri-Palearum asseruari, ex Philippo Ferrario Ioannes Tamayus in Martyrol. Hisp. III Id. Septemb. adnotauit.

4. Denique S. Braulionem esse huius uite auctorem testatur S. Ildefonsus in lib. de uiris illust. c. 12, his uerbis: Braulio frater Iohannis in Cesaraugusto decedentis adeptus est locum, uir sicut germanitate coniunctus, ita non minimum ingenio minoratus . . . . . Scripsit uitam Aemiliani cuiusdam monachi, qui et memoriam huius et uirtutem illius sancti uiri suo tenore commendat pariter et illustrat. Habuit sacerdotium ferme uiginti annis, quibus expletis clausit diem uite  presentis, nimirum circa ann. 646. Scripsit etiam idem auctor hymnum de S. Aemiliano in epistola sua nuncupatoria memoratum, quem hymnum ob Scriptoris reuerentiam omittere nefas esse duximus.





SANCTI BRAULIONIS CAESARAUGUSTANI EPISCOPI uITA S. AEMILIANI CONFESSORIS COGNOMENTO CUCULLATI.





AD FRONIMIANUM PRESBYTERUM.

 1. Dei uiro dominoque meo et germano Fronimiano presbytero, Braulio immeritus episcopus Cesaraugustanus salutem. Tempore pie recordationis domini mei, et germani maioris natu, communis ac sancte uite, doctrineque institutoris Ioannis episcopi [a 1Kb] , tam eius iussis quam tuis obediens preceptis, intenderam  iuxta fidem notitie, quam sub testificatione Citonati [b 1Kb] abbatis uenerabilis, Sofronii et Gerontii presbyterorum, atque sancte memorie Potamie religiose femine collectam non ambiguam uitam unici Patris patronique, et singulariter Christo nostris temporibus electi B. Aemiliani presbyteri, ut inscitie  mee uires ualetudoque sinebat, stylo perstringere. Sed quia plena pagina inter ipsa initia molienti mihi quid dicerem, negligentia administrantium intercepta fuerat, ipsa sub notatione eius uirtutum et uariis dein succedentibus casibus et rerum nutantium temporibus occupatus, prope elapsum etiam a uoluntate fuerat, ut quamuis ipse cogeres, non ibi animum darem. Nunc autem nutu, ut reor, diuino, cum quemdam Codicem pro hoc quod animo occurrerat, uellem inspicere, iussissemque perquirere, ac reuolueretur strues librorum, notitia illa diu prodita, subito inuenta est, non quesita; iam enim cessauerat intentio perquirentium, cum esset uspiam inueniendi desperatio. Sed quia, ut ait propheta, inuentus sum a non querentibus me; non quidem studio  accense lucerne, gaudio tamen inuente drachme letatum est cor meum, et exsultauerunt interiora mea. Demumque non sine superna dispensatione hoc ipsum esse credens, armaui animum, ut et obedientie fructum caperem, et tam crebre petitioni uestre parerem.

2. Quocirca dictaui ut potui, et plano apertoque sermone, ut talibus decet habere, libellum de eius sancti uita breuem conscripsi, ut possit in misse eius celebritate quantocius legi: et tibi domino meo destinatum misi, et hanc ipsam epistolam meam capiti eius preponere curaui, iudicioque tuo probandum committens, ut ad singulare cognitum, si in aliquo displicuerit, aut emendes aut reprobes. Si uero placuerit, et ipse habeas, et cui uoluntas permiserit,  dari concedas, atque pro me Creatori nostro,  cuius sunt bona omnia, grates rependas. uolo autem, ut quia sanctissimus uir Citonatus presbyter atque Gerontius adhuc in corpore degunt, omnia que in eo scripsi ante recognoscant, et eorum discussione uentilata, si nec nominum nec rerum me fefellit sententia, habeantur confirmata. Sane illa que anno preterito a uobis ibidem diuinitus operata didici, in finem libelli istius, ut a uobis accepi, adieci. Hymnum quoque de festiuitate ipsius sancti, ut iussisti, iambico senario metro compositum, transmisi. Sermonem autem de eodem die superfluum dictare putaui, cum nulla maior mihi esse uideatur exhortatio quam uirtutum eius narratio: et tantam horam occupet, ut si hoc adlectum fuerit audientium animos oneret.

 3. Quapropter obsecro ut sint ista que feci accepta, tam tibi cuius mandatis parui, quam ipsi cuius uirtutum amore excitati et antefati uiri sunt ista testificati, et non dissimilia quotidie uos experti, ut a me perstringi deberent estis impetrati, atque ego ut facerem que iusseratis sum accinctus mercedis percipiende cupiditate. De eadem quoque solemnitate ut missa recitaretur communis iniunxi dilecto filio meo Eugenio diacono, non putans a me diuersum, si eius lingua, cuius in omnibus consiliis cogitationibusque meis teneo, animum ministret ob huius beatissimi uiri honorem, meum officium; simulque considerans, ut quo in ceteris rebus utor participe in his etiam mercedis fruar consorte. Incolumem B. u. et mei memorem Christi gratia custodire  dignetur.



PRAEFATIO.


 4. Insignia miraculorum apostolici purgatissimique uiri Aemiliani presbyteri, nostris fere temporibus gesta, ut suadet ad narrandum rei nouitas, ita terret ipsius narrationis immensitas. Cuius enim queat stylus terrenis dediti rebus celestis uiri digne promere actus, qui preteritis seculis collatus, uti maximum sidus apparet fulgidus, presentibus autem inimitabili uirtute preclarus? Neque, ut ego puto, fontes si Tulliani enarrarent, et scaturientibus eloquentie uenis impensissime redundarent, copiamque uerborum multiplicitas sententiarum densaret, cuncta poterant explicari que a mundi contemptu non modo usque ad corporis sui sed etiam seculi excessum, Christus qui agit mirabilia solus, fuerit sitque per  eum carismata operatus. Quod cum inspicio, timor apponitur animo, cum sit mihi scientie non copia, sed inopia; uerborum autem sterilitas, non ubertas; neque enim mee imperitie sum imperitus. Propellit tamen timorem promissionis Christi ueritas, ita uidelicet promittentis talique nos alloquio astruentis: Aperi os tuum, et ego adimplebo illud; et alibi: Dominus dabit uerbum euangelizantibus, uirtute multa. Sed et illud: Non estis uos qui loquimini, sed Spiritus Patris uestri, qui loquitur in uobis. Huic rei decentissime  satis aptatur, ac sic erigitur animus repulso formidinis telo; et ecce iam quod pauebat plano nititur ingredi pede, blandiens sibi de tua magna potentia, Christe; quia qui dedisti iumento humanis uerbis effari, potes concedere homini uocibus congruentibus loqui. His additur quod arcem mentis mee, speique anchoram, quam maximam tenere uidetur, nisi perceptione huius operis laborisque mercede non alias me adepturum credam, quo uitam meam inquinatissimam pollutamque quasi nitro quodam possim eluere; secundum quod elegantissime quidam ueterum petarum ait:

Hoc opus, hoc etenim forsan me subtrahet igni.

5. Superest, quod et ultimum, quia schedulis hec  uilibus malui tradere, quam lento silentio tegere, ne ueritatis longinqua precedentium taciturnitas derogaret posteris fidem. Sed et ut pauca his qui eloquentiam suam nituntur ostentare respondeam, nouerint quod paruipenditur detractorum scurrilitas, quando humilibus paruisque Christianis ecclesiastico iure non opponitur sequenda uana uerbositas, non humane inquietudinis leuitas, non denique ostentationis uentositas, sed sobria, modesta ponderataque ueritatis grauitas. Melius siquidem est ut uera minus  erudite quam ut ficta enarrentur eloquenter, quod in Euangeliis Saluatoris perfacile intelligitur, que populis sermone simplici predicantur. Non ergo pro mea imperitia in sugillationem mitto uirorum prudentium elequentiam, sed minime leuitatem mordacium improbo caducam. Nam nec puto mihi succenseri posse ob huius operis appetitum honestos, prudentes maturosque uiros, nequaquam ignaros in domo Domini offerri debere, ut quique uires ministrant, usque ad caprarum pilos: cum et ipsi si hic dicere uelint, ut premisi, non solum illis non deerit materia, sed minime poterunt explicare cuncta. Quamobrem disciplinarum secularium studium etsi ex parte attigi, omnino hic seruare contempsi: ne et intelligentie difficultatem minus eruditis facerem, et  Hiericontina lingua conturbarem Isrelitica castra.

6. Dicturus igitur ea que institui dicere, uolo lectorem auditoremque monere ut non hic uerborum auidum, sed religione plenum prebeat auditum; sin autem illuc spectat, iam hinc discedat, ne moras infructuosas expendat. At si ea que sequuntur nosse desiderat, deuotus ad percipiendum accedat: atque hoc primum nouerit quedam hic esse narrationis gesta que a nobis uel a quolibet oppido debeant esse sequenda: quedam uero ita illi probatissimo uiro singulariter collata, ut nequeant sine sui pernicie a quoquam imitationis contingi causa, que tamen sic nos admiratione debent afficere intentos in Dei laudem.  Nam generi generalia conuenit precepta seruare, specialibus uero donis illi tantum debent potiri, quibus omnipotens Deus ea iussit conferri. Hoc quidem censent et iurisperiti, suorum principum in beneficiis decreto perceptis.

7. Ego autem non altius repetam, neque auorum et proauorum eius iuxta rhetores prosequar laudes; cum, iuxta eosdem, si ignobilibus ortus sit natalibus, magis efferendus est laudibus, quod sui ignobilitatem generis morum dignitate ornauerit. Igitur a conuersionis eius principio nos quoque dicendi, Christo fauente eiusque beati uiri oratione conatus nostros adiuuante, sumamus exordium, qualis exstitit a uigesimo etatis sue anno. uenerabiles namque Ecclesiarum Christi sacerdotes Citonatus sancte purissimeque  uite, Sofronius et Gerontius presbyteri, quibus non modicam fidem habet Ecclesia, nobisque quod ipsi uiderunt fideli relatione narrarunt. Additur his probatissimis testibus testimonium beate memorie religiosissime Potamie cuius nobilem ortum nobilior uite nobilitauit cursus. Hos ego quatuor de miraculis in corpore gestis habere elegi testes, citra populorum prouinciarumque de huiusmodi rebus testimonia, que pene cuncta testatur Hispania. Nam illa que usu frequentata iam pene effecta sunt quotidiana nobis necessario sunt pretermissa, dum nequeunt, ut supra dictum est, comprehendi tota; et si quis ea nosse desiderat, melius utique crederet uisa.



INCIPIT uITA.



I.---De sancti uiri conuersionis initio.


8. Ergo, ut dicere ceperam, sic eum fuisse conuersum atque conuersatum prefati testes narrarunt. Futurus pastor hominum erat pastor ouium, minabatque oues ad interiora montium; et ut mos esse solet pastorum, citharam uehebat secum, ne ad gregis custodiam torpor impediret mentem otiosam, minusque exercitatione suspensam. Cumque ad dispositum celitus peruenisset locum, diuinitus in cum irruit sopor. Etenim ille Opifex mundorum cordium consueto studio prebet artificii sui officium, uertitque cithare materiam in litterarum instrumenta, animumque opilionis in compunctionem superne contemplationis. Expergefactus celestem meditatur uitam, relinquensque rura tetendit ad eremi loca.



II.---Pergit ad quemdam monachum in castro Bilibiensi.


9. Dictauerat ei fama esse quemdam eremitam nomine Felicem, uirum sanctissimum, cui se non immerito  preberet discipulum, qui tunc morabatur in castello Bilibio [a 1Kb] . Arripiens iter peruenit ad cum, cuius se famulatui cum subiicit promptum, instituitur ab eo quo pacto innutabundum possit ad supernum regnum dirigere gressum. Hoc, credo, nos facto instruens, neminem sine magistrorum institutione recte ad beatam uitam tendere posse. Quod neque uir iste fecit, neque Paulum Christus instruxit, neque Samuelem, ut faceret diuina potentia permisit: cum hunc ad eremitam, et Paulum ad Ananiam, et Samuelem recurrere iussit ad Heli; quos tamen iam signis alloquioque animauerat suo.



III.---uenit ad locum in quo situm est eius oratorium.

10. Posteaquam ab eo est optime uias uite edoctus, ac discipline diuitiis affatim thesaurisque salutis  ditatus, remeat ad sua, doctrine gratia copiosus; ac sic uenit non procul a uilla uergegio [b 1Kb] , ubi nunc eius habetur corpusculum gloriosum, ibique non multo moratus tempore, uidit impedimento sibi fore hominum ad se concurrentium multitudinem.



Iu.---Hinc erenrum expetit, ibique 40 ann. moratur.


11. Celsiora petit, leuesque per ardua gressus agebat spiritus promptus, ut non solum corde sed etiam corpore in plorationis ualle gradiens de uirtute in uirtutem, uideretur Iacob quodam modo scalam conscendere. Hic ubi peruenit ad remotiora Distertii montis secreta, culminique eius, quantum qualitas celi silueque sinebant, propinquus, ac collibus hospes effectus, consortio hominum priuatus, angelorum solummodo fungebatur consolationibus, quadragenis ibi habitans annorum recursibus. Quas ibi ille inuisibiles, quasque pugnas uisibiles, quas uario callidoque modo tentationes, quasque nebulonis antiquissimi ludificationes fuerit expertus, hi soli optime norunt qui ea in semetipsis experiri contendunt:  dum illic omnem affectum, illic omne desiderium, illic omne incitamentum, illic denique omnem omnino dirigebat cursum, quo semel arripuerat irreparabile deuotionis sancte propositum. O ingens donum! O singularem uirum! O prestantissimum animum! Ita diuine contemplationi deditum, ut nichil sibi in eo uindicare uideretur hoc seculum. Quoties, ut coniicio, afflatus ardore diuino inter densissimas altissimasque siluas, excelsosque uertices collium, promontoriaque petentia celum, uoce elata aiebat ad Christum: Heu me! quod peregrinatio mea prolongata est . Quoties suspiriis ingemiscens clamabat: Cupio dissolui, et esse cum Christo . Quoties uehementissime, uisceribus commotis, eiulabat dicens: Quandiu sum in hoc corpore,  peregrinor a Domino . Interea frigore quatiebatur, solitudine destituebatur, inclementi imbre inficiebatur, uentorum flamine uexabatur: et uim frigoris, squalorem solitudinis, ingruentiam imbris, austeritatem flaminis, amore Dei, contemplatione Christi, gratia Spiritus sancti, non modo tolerabiliter, sed etiam libenter, desideranterque suscipiebat. Sed quoniam ciuitas supra montem posita diu latere non potuit, eousque fama sanctitatis eius percrebuit, ut in notitiam pene omnium perueniret.



u.---Didymus episcopus ei Ecclesiam delegat.

12. Didymo etiam, qui tunc pontificatus gerebat in Tyrassona [a 1Kb] ministerium, cum hoc quoque fuisset delatum, insequitur hominem, ordini ecclesiastico uolens inserere, eius quippe erat in diecesi. Durum  illi primum uideri, ac graue refugere, ac reniti, et quasi de celo traduci ad mundum, de quiete iam pene nacta ad officia laboriosa, uitamque contemplatiuam transferri ad actiuam. Tandem coactus est inuitus obedire; quapropter in ecclesia uergegii presbyteri est functus officio. Tunc relictis quibus dediti esse solent istius ordinis, nostri quidem homines temporis, sanctam impertiebatur curam; in hanc, inquam retractus erat uitam. In quo tamen continuate preces,  hebdomadarum inedia, iugis uigilia, discretio uera, spes certa, frugalitas magna, iustitia blanda, patientia solida, et, ut breuiter dicam, ab omni omnino re mala indefesse persistebat parcimonia maxima. Sapientie etiam flores ita de pratis decerpserat ineffabilis Diuinitatis, ut is qui adusque octauum memorie uix commendauerat psalmum, incomparabiliter longeque prestaret peritia, prudentia, acutia, qua mundi uetustos anteiret philosophos. Nec immerito sane, quia quod illis secularis industria, isti diuinitus superna concesserat gratia: uere, ut coniicio, celicolis Antonio Martinoque uocatione, educatione, atque miraculis per omnia similis. Sed, ut multa preteream, inter cetera ecclesiastica studia, hec maxima erat industria, ut strenue solerterque, quantocius  posset, inquam, de templo Domini pelleret mammonam. Quocirca Christi substantiam Christi uisceribus impertiebat, locupletem reddens Ecclesiam Christi uirtutibus, non opibus, religione, non redditibus, Christianis, non rebus. Nouerat Christo non pro iactura temporalium rerum, sed fore pro hominibus se posse reum.



uI.---Clerici accusant sanctum uirum coram episcopo.

13. Ob hanc rem, ut mos solet esse pessimorum clericorum, astiterunt quidam e clericis suis coram prefato episcopo, ad eum uidelicet ob damna rei familiaris lacessendum: iurgantesque aiunt patere Ecclesie detrimenta res susceptas usquequaque imminutas. Iam dictus antistes facibus ire accenditur, et inuidia ob eius uirtutes terebratur. Intuens, in uirum  Dei uehementer inuehitur; cumque  iracundie crapulam esset ructatus, uir Dei egregius sanctitate munitus, patientia tutus, tranquillitate consueta persistebat immotus. Tunc a suscepto dudum ministerio relaxatus, ubi tunc uocatur eius oratorium, reliquum uite tempus peregit innoxius. Hactenus conuersio atque conuersatio eius. Et quamuis pulchriora fuerint illa carismata que latuerunt  quam ista que uariis uirtutum donis se in lucem protulerunt; hec ipsa uero plura sunt gesta quam possint esse conscripta; tamen deinceps quibus idem signis effulserit gloriosus, ac si ignobili prosequamur stilo.



uII.---Luctatur cum demone.


14. Accidit quadam die, ut palestrite Regis eterni occurrerit in uia hostis generis humani, talibusque uerbis eum affatur: Si uis, ut quid uterque possit experiamur uiribus certamen aggrediamur. Necdum hec dicendo compleuerat, et cum uisibili corporalique attrectatione adierat, diuque pene luctantem uexabat. At ille mox, ut Iesum precibus efflagitauit, trepidum gressum opitulatio diuina confirmauit, et illico  refugam desertoremque spiritum liquefactum in auras uertit. Si cui hoc fortasse uidetur incredibile, inuisibilem nimirum spiritum esse attrectabilem, saluo mystico intellectu aperiatur quomodo Iacob diuine pagine narrent cum angelo, quamuis bono, fuisse luctatum? Ego tamen hoc dixerim, minori audacia Satan tentasse seruum quam Dominum, Aemilianum quam Christum, hominem quam Deum, creaturam quam Creatorem.



uIII.---Monachum curat.

15. uerum, ut institueram narrare, monachus quidam Armentarius nomine, duritia uentris tumoreque afflictus, medele causa ad eumdem uenit deuotus. Cui dum manum ad strumam admouit, signumque crucis depinxit, protinus ab eo egritudo recessit, recuperataque  salute Dominum benedixit.



IX.---Mulier paralytica sanatur.

16. Nomine autem Barbara mulier quedam, a finibus Amaye adducta, paralysi morbo contracta atque uehementer uexata, saluti dudum amisse eius sancti oratione est restituta.



X.---Mulier clauda ambulat.

17. Sed et alia de eodem territorio plaustro aduecta ac deportata, quoniam carens pedum officiis olim exstiterat clauda, Quadragesime diebus ab eo efflagitatur curanda. Quam cum nollet dierum inuisere ob reuerentiam ,  cumque, ut dixi, uidere eam contemneret, instat illa ardenter indulgeri sibi saltem eius baculum osculari. Quod uir Dei clementer ut audiuit, illico direxit: illa directum ut uidit, osculata est; firmatis solidatisque plantis, incolumis astitit, ac muneri congratulata diuino, leta protinus discurrit.



XI.---Ancillam senatoris illuminat.

18. Sicorii quoque senatoris ancilla, lumine per tempora longa priuata, postulat ab eo oculorum sibi restaurari officia. Tunc uir Dei uerbo tactuque, Christo duce, sanitatem impetrat: protinus obsequitur imperata, receptisque uisibus, formas rerum luce lustrat clarissima.



XII.---Diaconum energumenum sanat.

 19. Quidam uero diaconii ministerio delectus, a procacissimo demone uehementer obsessus, ab aliis arctatus, eius sistitur uultibus emundandus. Qui dum more lymphatico amentia ageretur furens grassatus, indicitur a beatissimo uiro ut resiliat ab eo spiritus immundus. Nec mora, inobediens discit obedire, inuisibilibusque penis afflictus a suscepto suo domicilio efficitur alienus, relictoque homine, sermone is perstrepit laudes Deo.



XIII.---Item alium seruum.

20. Tuentii cuiusdam Sibila nomine seruus ab impuris spiritibus fuerat captus, et ad uirum beatum a suis est attractus, quem ut uidit sciscitatus est  quantis esset obsessus. Illi se esse indicant quinque; singuli quique suis se nominibus produnt. Quibus  cum Iesu Christi imperasset uirtute, illico omnes cum ingenti terrore et strepitu discessere, et ille curatus ad sua repedauit prospere.



XIu.---Item alium comitis.

21. Sed et Eugenii Comitis seruum a demone infectum atque afflictum, cum iam diutina inuasione sibi eum haberet mancipatum, incomparabili uirtute diuine omnipotentie reddidit sanum et incolumem.



Xu.---Item alios coniuges.

22. Iam quid de senatoribus Nepotiano et Proseria dicam? Nisi quod ita concreti coniugio, concreti quoque erant demonio, ut corpus effectum uxori uinculum, unus ab uno crederetur incoli spiritu; geminaque possessione perfunctus, ius sibi uidebatur habere peruersus: quorum quam  manifesta exstiterit, hinc datur intelligi quod sic est ubique promulgatum, ut nisi succedentibus seculis laberetur ab animis, hic superuacanee uideretur intexi, eo quod nemo sit Cantabrorum qui hoc non aut uidere, aut audire potuerit. Sed cum uentum esset ad nostrum Aemilianum, imperat hostem immundum relinquere corpora hominum prefatorum, cuius nequaquam ualens ferre imperium, effectui mancipat iussum. Utrique liberati laudem personant regi celorum.



XuI.---Item aliam feminam.

23. Item curialis Maximi filiam, nomine Columbam, demon inuaserat congressione dira, et membrorum instabilitate incauta. Sistitur coram seruo Dei, cum magna exspectatione, sananda: cumque in  frontis illius limen crucis impressisset uestigia, mox depulso extrusoque demone nacta est salutis medelam.



XuII.---Eiicit demonem e domo senatoris.

24. Sceleratissimum seditionariumque domus Honorii senatoris demonem sustinebat, qui eousque monstrosissime domui illius incubabat, ut fedissima quedam turpissimaque quotidie inferret, nec demonicolam quisque sustinere poterat. Denique sepe dominus domus cum causa conuiuii fuisset accubitatus, ferculis eius animalium ossa mortuorum, et plerumque stercora inferebat spiritus impurus. Sepe uero nocturno tempore  uestimenta uirorum ac mulierum subtrahens, ueluti quedam uelamina feditatis suspendebat  e tectis. Anxius nichilominus, et quid ageret Honorius nescius, inter angustias spiritus regebat animum, fide certus de istius uiri uirtutibus, ac spe animatus mittit ad eum accersendum, et dirigens subsidia uehiculorum. ueniunt nuntii, implorant ut accedat, et qua ope posset demonem pellat. Tandem fatigatus precibus, ad ostendendam Dei nostri uirtutem, pedibus suis, non uehiculo est profectus. At ubi Parpalines [Al., Pampilona] uenit  inuenit cuncta ut ei fuerant ordine narrata. Sed et ipse aliqua perpetitur inibi seditiosa. Indicit ieiunium, colligit ad se illic habitantium ordinem presbyterorum. Tertia die, expleto uolo indicti ieiunii, salem exercizat et aque commiscet  more ecclesiastico, ac domum ipsam aspergere cepit. Tunc ex intestino domus prorupit inuidus, et eiici ac deturbari e suis se uidens sedibus, lapidum contra eum uertit ictus: sed munitus ille inexpugnabili clypeo permansit tutus. Postremo in fugam uersus flammasque euomens cum odore teterrimo perrexit ad eremum; ac sic incole domus illius gauisi sunt eius oratione se fuisse saluatos.



XuIII.---Diuina protectio custodit eum.

25. Quid plura? Tanta illi uiro erat copia sanctitatis, tanta custodia diuine uirtutis, tantumque imperium superne auctoritatis, ut cum multitudo concurreret energumenorum, non modo uel leui quidem uestigio pateret pauidus, sed etiam se concluderet cum illis omnibus solus, ubi eos erat per diuinam  gratiam curaturus. Sed et plerumque cum lectulo membra dedisset, gestiebant eum ignibus concremare, incensamque stipulam deportabant usque ad eius lectulum, quam illic applicantes, uim amittebat ardoris. Identidem hoc ipsum molientes pernoctabant incassum laborantes. Itaque ubi ille hoc persentiebat, ad imperium illius amentes se inuicem uinculis colligabant, eorumque manus dabant salutis adiumentum, cum cor eorum insania esset plenum. Nam illud reticere non debeo quod per se mundo patere iam uideo.



XIX.---Lignum eius oratione crescit.

26. De ligno dico quod manu artificum fabrefactum deportauit usque ad construendum horreum, quod dimensum ceteris lignis illi operi coaptatis  exstitit breuius. Quod ut sensit, iubet artificibus equiori animo sumere cibos, atque ille recedit ad Creatoris oculos implorandos. Cumque peculiari consuetoque modo synaxin hora sexta complesset, intellexit quod uolebat esse impetratum, rediensque ad mercenarios: Nolite uos putare, ait, mercede operis fuisse frustratos: ponite lignum suo in ordine. Qui eleuantes ponentesque iuxta preceptum, reperiunt plus ceteris esse longum, creuisse etiam palmo amplius. Quo in loco facit signum, quod usque hodie claret in apertum: ac per hoc eius oratione, nec laborem inaniter conducti exhauriunt, nec operis mercede fraudantur. Lignum quoque ipsum remediabile deuotis usque in presens exstitit egrotis, tantisque uirtutibus celebratum habetur, ut pene  quotidianum obtinuerit languentibus prebende sanitatis usum. Unde in immensum sermo procederet, si uniuersa signa sanitatum, que inde collata patescunt, replicare uoluerim. Sed iam opere pretium iudico de liberalitate atque castitate eius pauca perstringere.



XX.---Pauperibus tunice manicas erogat.

27. Cum quodam tempore egentium ad eum conuenissent turbe, petentes consuetam subsidii stipem, ipse seu deficiente, seu non occurrente quod prerogari deberet, ab ingenita non deficiens pietate, precidens manicas sue tunice, cum pallio quo utebatur, obtulit benigne. Tunc unus ex cunctis importunior, ut mos est mendicantium, ceteros alios  preueniens accepit, accepta induit. O alterum Martinum, qui in paupere uestiuit Christum! nec immerito unum consecuti premium, qui unum habuere liberalitatis spiritum. Et tamen ne importunitas notata ante tantum uirum esset inulta, reliqui college uidentes inuident, et unius presumptioni indignantes, baculis suis armati consurgunt, cateruatimque in eum irruerunt, et ut quemque ira ferebat, passim corripiunt, ut plane incautele sue ipse mereretur pestem.

28. Dicam et aliud, quod mallem ut ita audirent tenaces ut non essent de crastino cogitantes. Contigit conuenire frequentiam populi, quando parum beato uiro esset uini. Sed quia inquirentes Dominum non deficient omni bono, uix, ut aiunt, ex sextario affatim satiata est ingens multitudo. Maius quidem uice  alia accidisse fatentur.



XXII.---Succurrit dapibus uenientibus ad eum.

29. Fama sanctitatis illius diuulgante, non deerant quotidie aduentantium turbe; iure suo compulit oppido hospites moras nectere, et caritatis intuitu semetipsos reficere. Cum hoc minister eius ex euidenti cognouisset, nuntiat nichil superesse quod possint prandere. At ille miti offensione ministrum obiurgat, modiceque fidei inclamat, et ut uictus necessaria prebeat Christum implorat. Necdum intentione finierat, et ecce subito uehicula copiose onusta ab Honorio senatore directa ianuam intrant. Dilectus Dei directa suscipit, et gratias rerum Creatori exauditus persoluit: inuitatis sufficientes cibos apponit, reliquam conseruari superuenientibus precepit.  Ita enim inter officia humanitatis, sueque continentie medius uersabatur, ut mense appositio, ne ad horam quidem diei, minus de hospitunt conuiuio inueniretur. Et rursus ita parcimonia arctabatur, ut nunquam nisi sobrius mente et confectus corpore cerneretur. Sed et conuenientium reficiebat corpora cibo, et animas uerbo. Tam elegans enim erat in comparationibus, et tam subtilis in spiritualis uite suasionibus, ut quisquis ad eum quolibet casu accederet, melior ac delectatus recederet; cum nunquam ipse nec uita, nec lingua a doctrina uacaret. Et ne in longum traham, sic carne deuicta uictorie tulit palmam, ut eius Aquilo nunquam deuictus accenderet ollam, nec Nabuchodonosor ignium ministrauerit pabula.



XXIII.---Exprobratur a demone, quod cum feminis habitet.


30. Ipsi quoque desertores spiritus, cum conuiciis eum malitie sue calliditate per energumenos uellent lacessere, quia nichil erat quod Christi seruo possent obiicere, solum ei cur cum uirginibus Christi cohabitaret nitebantur exprobrare: antiqua sua inimicus arte eludens, quoniam quem opere non potest deiicere saltem fama instat polluere, et cuius non preualet conscientiam, infamat uitam; uidelicet irretitis suis illecebris offerens exempla consolationis, dum esse bonum neminem putant: et quem imitari in bonis debeant inuenire desperant, ac per hoc penes se remedium arbitrantur, si nemo innocens inueniatur,  et damnationem suam multitudine pereuntium consolantur. Quid tibi, repertor malorum, prodesse potest infamia Christi seruorum, cum eis Dominus Redemptorque suus per gloriam et ignobilitatem, per infamiam et bonam famam, promittat regna celorum? Sed uir iste sanctus abstinentie et humanitati etiam in senectute deditus, utique habitabat cum sacris uirginibus, et cum esset ab octuagesimo uite sue et deinceps anno, labore sancto doloreque constrictus, omnia officia, ut Pater poterat, ancillarum Dei ministerio suscipiebat blandus. Sed iam, ut premisi, ita a nefandis incitamentis erat extraneus, ut ne uestigium quidem inhonesti motus in illa etate fuerit expertus. Nam quia in tanta peruenerat longa etate, eo peruenit necessitatis, ut cum hydropis laboraret  inualetudine, ab eisdem sanctis feminis corpus suum lauare sineret, et ipse ab omni illicito sensu alienus esset. Hoc certe illud est speciale beneficium, quod paucis inuenimus fuisse collatum, et a nullo debeat experiri, ne succedat periculum temeritati. Unusquisque enim in qua uocatione uocatus est, in ea permaneat apud Deum. Dauid enim dicit: Quia non ambulaui in magnis, nec in mirabilibus super me . Ille quippe in mirabilibus super se ambulat qui ea que diuinitus illi non sunt collata agere pertentat.



XXIu.---Restituitur equus a latronibus furatus.

31. Sed referam quod etiam latrones pertimescant, et fures cautos efficiat. Sempronius quidam et Thuribius nominibus, instinctu diaboli et prouocatione  ueniunt causa latrocinandi ad hominis Dei habitationem. Et quoniam de Iusto scriptum est: Non accedent ad te mala, et flagellum non appropinquabit tabernaculo tuo ; isti tamen pro suo flagello uel exemplo accedere sunt permissi, sed flagellare prohibiti, imo flagellum in se diuinitus sensere correpti. Hi nempe fures cum ad sancti hominis habitaculum peruenissent, animal quo uehi usque ad ecclesiam solitus erat foris repertum furtim abigunt. Nec diu fraude letantur. Nam non post multum temporis ueniunt, singulis amissis oculis, ueniam petentes atque animal reducentes. At sanctus Dei caballum excepit, cur habuerit semetipsum reprehendit, atque illico uendidit pretiumque eius pauperibus  erogauit. Illis enim lumen nequaquam reddidit, spiritu, ut estimo, discretionis instructus, ne forte non cessarent ab huiusmodi facinoribus nisi essent priuati luminibus, et cum simile quid agere uellent, cito eos proderet a latibulis et nota corporis et fama nominis. Nam quis putauerit hoc eum a Domino impetrare non potuisse quem uita functum et defunctum sepe cecis sciat uisum reddidisse? Sed et leuius eis fuit in  uita quam post uitam facti luere penam, iuxta illud: Melius est cum uno oculo in regno celorum intrare, quam cum duobus gehennam sortiri .



XXu.---Transitus diem prenouit.

32. Ante annum fere migrationis sue, centesimum uero uite, cum ei reuelatum esset humanos se finiturum labores, et Omnipotentis percepturum sacratissimas promissiones, ad uitam conuertitur districtiorem: et qui iam uigiliis et ieiuniis desiccauerat membra, denuo ueteranus miles militiam aggreditur nouam, ut finis esset prestantior, qui apud Christum laudabilior semper habetur et melior, dicente eo: Qui perseuerauerit usque in finem, hic saluus erit .



XXuI.---Predicit excidium Cantabrie.


33. Eodem igitur anno, Quadragesime diebus reuelatur ei excidium Cantabrie [a 1Kb] . Unde nuntio misso, iubet ad diem festum Pasche senatum eius presto esse. Ad prestitum conueniunt tempus. Narrat ille quod uiderat: scelera eorum, cedes, furta, incesta, uiolentias ac cetera uitia increpat: penitentiam ut agant pro his omnibus predicat. Cumque omnes reuerenter auditum preberent , Abundantius quidam nomine, pre senectute eum dixit desipere. At ille denuntiat ei rem per semetipsum experiri. Quod post probauit euentus: nam gladio uindice Leouigildi est interemptus. Ceteros quoque cum non resipiscerent ab antiquis operibus,  ira pendente diuinitus, pari modo periurio doloque adgrediens, sanguine est ipsorum grassatus.



XXuIII.---Eius obitus et sepultura.

34. Sane appropinquante mortis tempore, accersiuit sanctissimum Asellum presbyterum, cum quo habebat collegium, in cuius presentia felicissima illa anima corpore soluta celo est reddita. Tunc eius beatissimi uiri studio corpus eius deportatum cum multo religiosorum obsequio, depositumque est, ubi et manet, in suo oratorio. uale, uale, Aemiliane Beate, et mortalium carens labore, in societate piorum bono tuo potire, ac relatoris tui Braulionis inutilis memor succurre intercessor, ut per te inueniam ueniam, qui mea nequeo effugere mala; et hanc  merear mercedem uicariam, ut cuius exaraui stylo uirtutes, eius fauore pro peccatorum meorum indulgentia mee audiantur preces, atque cum his quibus indignus cura pastorali presideo dignus inueniar in extremo iudicio. Sentio me fine libelli urgeri; sed qui diximus de uiuentis mirabilibus, cur taceamus de defuncti carismatibus? Duo uel tria adducam in medium miracula, ut ista, que aliorum testimonio  nobis fuerunt narrata et sub adnotatione testificata, effici possint credibiliora.



XXuIII.---Ceci ad eius tumulum illuminantur.

35. A tempore obitus huius sancti, usque ad nostram memoriam, quot fuerunt ceci ad eius sepulcrum illuminati, quanti etiam uexatitii purgati, uel diuersis egritudinibus laborantes curati, huic libello promulgatum est adiungere. Sed hoc solum dignum putaui scriptis tradere quod illico post eius transitum duo oculis orbati redditi sunt lumini.



XXIX.---Candela diuinitus accenditur.

36. Anno autem ex hoc preterito, cum S. Iuliani martyris festiuitas immineret, et oleum ad concinnanda luminaria deesset, candela minime est accensa: quam ad uigilias surgentes tam plenam oleo  ardentemque repererunt, ut non solum usque mane officium luminis ministraret, sed etiam ex abundantia reliquiarum uirtus uirtutem pareret.



XXX.---Mulier ceca et clauda sanatur.

37. Deportata est scilicet ibi quedam mulier, nomine Eufrasia, de loco Banonico, clauda et ceca, fide tamen, in qua tantum ex hoc colligitur, erecta atque illustrata. Oculis pedibusque inuncta, statim propitia diuinitate lumen gressumque est consecuta. Credant illa que relatione testium sunt prolata, qui uident ista nostris temporibus acta. Denique et locus quo degit, et persona dudum infirma, et nunc sanata est.



XXXI.---Puella exanimis suscitatur.

 38. Sed et alia quedam iterum puella, annorum circiter quatuor, de loco Prato, quod non longe est ab eius oratorio, infirmitate apprehensa, deducta est usque ad uite extrema. Cuius parentes pietate permoti, et timentes orbari, ineunt consilium ut ad  memoriam beati uiri Dei debeat deferri: quam tollentes, in itinere uisa est expirasse, fide tamen non deficiente, deferunt exanimem, et proiiciunt ad altare, iam die uesperascente secedunt inde, relinquentes neminem. Post trium uero horarum spatium, uisitant curiosissime, meroreque tabidi quid placuerit de ea efficere Creatori, reperiunt uiuam quam reliquerunt mortuam, et non solum uiuentem, sed et ad altaris tunicam ludentem. Magnificant Christum omnium conditorem, qui respexit eorum deuotam contritionem. En alterum nouissimis temporibus nostraque etate Eliseum, cuius mortua ossa exanimata uiuificant membra: nisi quod illi fugientes timidi, hi autem deferentes proiiciunt fiducia pleni. Est quidem in hoc considerandum quod unus idemque ueteris  et Noui Testamenti Deus, Dominus noster iehsu Christus, qui facit mirabilia solus, tunc sub lege timore pauidis, necdum caritate firmatis, que foras mittit timorem, quia timor penam habet, abscondit spem dulcedinis timentibus se: hic autem sub gratia fidei, confidentia frutis perficit sperantibus in se. uirtus quidem, que suscitat mortuos, una; sed dispar sicut temporis, ita et deferentium causa: illi autem deferebant ut sepelirent, isti autem ut uiuentem reciperent. Hinc datur intelligi quanta illic sancti uiri requie beatitudinis potiantur, quorum per memorias omnipotens Dominus tam mira operatur. Reddidimus promissum, superest ut claudamus sermonis cursum pandamusque actiones gratiarum Christo regi celorum, cuius ope et inspiratione et ceptum  hoc opusculum cernimus et consummatum, quique tribuit nobis ad solatia presentium miseriarum contemplationem uite uirorum sanctorum: qui uiuit cum Deo Patre et Spiritu sancto unus per omnia seculorum secula. Amen.





HYMNUS DE S. AEMILIANO. 


 O magne rerum Christe rector inclyte,
Parent Olympi perpetim cui sidera;
Et uota festis annuis fauentia,
Largire nobis casta, prebe et sobria,
Placare possint que tuam clementiam.
Plebs ecce cuncta debitum recursibus
 Soluit dierum, prona corde, et corpore;
Confisa mente deprecans suffragia,
Ut singulorum ponderata questibus,
Sustollat alma pectora indulgentia.
Letum rependit carminum concentibus
Cantum, sonoro pangit ore, faucibus;
Tua potenter supplices ut dextera
Probrosa tollens acta nostra corrigas,
Sis et malorum fautor intus flentium.
Semper petentes impetrare possumus
Nostris medelam expiatos moribus;
Si nos benignus, et pius respexeris,
Qui tanta tantis contulisti seruulis,
Ut nil patrono isti desit gratie.
Culpas gementes pandimus miserrimi,
 Non obsequelam perdituri credimus;
Cum copiosa pascitur potentia
Regis; et astat supplicator optimus,
Qui flectere iram poteratque noxiam.
Ne quod beatis sentiat cohortibus,
Hostis duellis pullulare casibus:
 Ne uel caducum germinare et odia,
Fraudem dolumue permoueri machinis,
Flamma pudicis conflagrare filiis.
Hec mente fixa clara dum reuoluimus,
Libet dicatum predicare seruulum;
Tuum ministrum, Christe Iesu, uernulum.
Et festa mixtis gaudiis cum pangimus
Sequatur inde tota te laudatio.
Tu sacra templa, tu, Pater, celestia
Habes sacrata tu, Deus, per secula:
Regno potiris, et regis presentia
In sanctos sanctis cerneris mirabilis,
Regnansque solus mira factis exeris.
Hinc obsecramus expiari munera,
Redire prorsus per synaxin perditos,
 Celi receptes collocesque in regia:
Qui das resurgant ut perempta corpora,
Concede corda ut conualescant gratia.
Nostrum reatum confitentes prodimus,
Frenatus ictus occidat, sententia
Que reddit atram dira conscientiam:
Rogare donat cum uoluntas prospera
Tua patentem proditos, ac ianuam.
Momenta nulla transuolant in tempora,
Que non sint nostri sordidata criminis:
Succedat ante, quesumus, contagia,
Sic digna nostris pessimis purgatio,
Quam reddat ultor penam factis debitam.
uidemus orbes restitutos lumini,
Claudosque plantis exilire tumidis;
 Consumpta tabe membra conualescere,
Mortis sopore pressa; demum surgere,
Letos deinde conuenire sospites.
Repelli toruos et fugari demones
Tormenta penis eiulantes Tartari.
Adire et celum uersipellis angeli
Suo latenter confodique uulnere,
 Suisque telis sauciatum conteri.
Ut Conditoris hec patent miracula,
Sic claudicantes mentis egritudine
Serpens repulsus deserat nequissimus;
Sic nigra corda nubilo socordie
Fulgore suo premicent clarissima.
Hec nempe uirtus Christus est tutissima,
Aemilianum que tulit per ardua
uite tropea, que corona: premio,
Nostris ut esset seculis sectabilis;
Floretque fortis aduocatus infimis.
Inite mecum consonantes carmina,
Narrate cuncta, predicate, et psallite,
Regi perenni, cuius hec sunt omnia,
Nostri clamoris et resultent cantica,
 Polique templa resonent concentibus.
Offerte Summo gloriam et Sublimi,
Offerte honorem Trinitati maximum,
Offerte grates seculorum Principi,
Offerte psalmum uocibus, uel actibus,
Offerte laudem sempiterna in secula. Amen.





SANCTI BRAULIONIS CAESARAUGUSTANI EPISCOPI ACTA DE MARTYRIBUS CAESARAUGUSTANIS SIuE PASSIO SANCTORUM INNUMERABILIUM CAESARAUGUSTANORUM MARTYRUM Qui passi sunt sub Diocletiano et Maximiano Impp. die 3 Kal. Nouemb. . *

 1. Priscorum mundialium gesta uirorum, quorum obstinatio exstitit irrumpere acies bellatorum, cruoremque effundere innoxium suarum rite seruantium iura terrarum, tectaque uel claustra domorum, non solum Grecorum gypnasia concrepabant philosophorum, sed etiam et ethnicorum studia personarunt Latinorum. Celebritatem quippe nominis eorum tam monumenta storicorum, quam etiam libri concinunt petarum. Hinc, ne fortasse peritura foret temporum prolixitate materies librorum diuersorum, tabulis metallorum, marmoreorum scilicet, aut encorum sculptos impresserunt apices litterarum et. . . . . . ut suorum ciuium triumphalia multarum laudum preconiis efferentes in futuris retro generationibus, eorum facta uel gesta scriptis transmitterent legenda,  ne eorum, quoscunque labenti seculo dilexerunt, memoria funditus laberetur.

2. Igitur si gentiles ac sacrilegi homines nichilominus perituri in eis qui perituri forent, aut fortasse post humanorum effusionem sanguinum horribili morte interiere, tanta ac talia oracula ueluti miracula conscripserunt, ut post eorum mortem quedam consolationis auspicia fungeretur, quid nos oportet  actitare Christianos de Christianis parentibus ortos, nisi ut militum Christi uictoriis officia lingue nostre deseruiant, et laudibus Imperatoris nostri, qui triumphali uexillo, ut acerrime contra hostem dimicarent, et uincerent, suos martyres perarmauit?

3. Resonent modulatis uocibus organa cordium nostrorum, quatenus dum passionibus eorumdem campatiendo adiungimur, orationibus ipsorum, Christo Domino opitulante, in mansionibus eternis associari mereamur.

4. Nunc igitur ordinem accepte narrationis prosequens, ad ea gressu propero percurram, que priscorum temporum fama relatione ethnicorum ad nos usque delata est.

5. Temporibus Diocletiani et Maximiani imperatorum  in mundi ambitu sacrilegarum institutionum iussa mandarunt, ut conuentus omnium Christianorum non solum de urbibus pelleretur, sed licentiam quisque potiretur eorum uitam persequendo necare. Primo quidem ut multis blanditis ac persuasionibus eorumdem mentium intentionem ad culturas demonum inclinarent, ac deinde si nollent imperialia iussa complere, et diis ceremonias immolare, Christiani  nominis religionem cum sectatoribus suis funditus extirparent. Illico turme satellitum implent principum feralia iussa, et officiis diabolicis assumpte percurrunt apparitorum seuientium turme totius orbis spatia, ueluti leonum catuli inedie necessitate coacti, sanctorumque martyrum corpora laniando corrumpunt. Sed quo atrocius eorum impietas seuiebat, eo militum Christi Religio ardentius adcrescebat, inter quos quidem eorum signifer cunctis admodum pestilentior profane ac sacrilege mentis Datianus ab eisdem impiissimis imperatoribus, ut in Spaniam proficisceretur presidis nomen indeptus est, quo mentis sue rabide erga membra Christi ferocius deseuiret.

6. Cum igitur Spanie-prouinciam properans attigisset,  immanitatis eius seuities latere non potuit, sed acerbitate sue infauste crudelitatis uelut leo rabidus cepit Christianos quoscunque perquirere, eorumque corpora cruentis dentibus laniare: sed omnipotentis Domini actum est prouidentia, ut pro illustratione, uel patrocinio nonnullarum urbium, sacrilego spiritu, sacro altari sanctas hostias Christo Domino dedicarent, quorum intercessione frequens ciuibus gratia Domini proueniret. Cumque iis sacrilegii fungeretur officiis, Cesaraugustanam ingrediens ciuitatem [a 1Kb] diabolico perarmatus spiritu, insignem nobis sanctum triumphatorem uincentium martyrem dedicauit, qui beatissime illustrationis apice non solum Cesaraugustanam urbem, sed etiam ualentiam corporis sui decorauit insigni [b 1Kb] . Ac deinde illustrium uirorum  decem et octo uesana crudelitatis aspiratione effudit sanguinem innocentem, scilicet: Quintiliani, Matutini, Urbani, Fausti, Felicis, Primitiui, Ceciliani, Frontoni, Apodemi, Cassiani, Publii, Martialis, Successi, Ianuarii, Euuoli, Optati, Luperci et Iulii. Addens etiam adhuc copiosissimam martyrio sacram Dei uirginem gloriosam Engratiam purpurei sanguinis sui rore conspersam.

7. Cum igitur sancte deuotionis intentionem Christo Domino deditarum mentium [c 1Kb] Datianus uincere nequiret, sed pro amore Regis eterni sacri milites sacrum libentius funderent sanguinem ad aliarum artium argumenta consulens eum [d 1Kb] diabolus perarmauit. Denique aduocatis, ut fert priscorum temporum haud dubia fama, suis satellitibus, turbulentis his uerbis  callidus serpens sui cordis propalauit insaniam. Nihil, inquit, o milites principum nostrorum, in hac certaminis acie laborando proficimus, nec fortitudinem Christianarum mentium ad deorum nostrorum culturam inflectere possumus; et dum cupimus eos atrocius seuiendo uincere, eorum uictoriis affatim deseruimus. Sit namque occultum nostre dispositionis consilium, nullus uestrorum proditor, aut propalator,  nec quisquam eorum temporaneam, uel serotinam consilii nostri audiat dispositionem. Innumerabilis hec multitudo Christianorum, que huius ciuitati ambitu continetur, consilio potius clandestino, quam uirtutis atrocitate perimenda est, quibus si sigillatim pro deorum nostrorum culturis tormentorum genera inferre decreuimus, dum intentionem cordis eorum uincere nequimus, nobis potius quam illis periculosum exitium procuramus. Sed precurrant officia preconantium totius ambitum ciuitatis, ut multitudo eorum que edificiorum parietibus occulitur ab hac urbe quantocius propellatur, quasi concessa licentia liberalitatis ibi manendi laremque fouendi ubi cuiusque uoluntas exstiterit, ita ut nullus religionis eorum a dominis usque ad seruos in mansiuncalis huius  urbis reperiatur nostro contubernio sociandus. uos denique, commilitones nostri, ex armamentariis [e 1Kb] publicis arma proferte, ensibus bis acutis uestrorum compages lumborum astringite, abditorum locorum patibula quantocius procurate, et contra inermem hostem bellaturi ex locis occultis subito prosilientes, eorum multitudinis aciem certatim obruere festinate, et quoscunque repereritis, acutis ensibus obtruncate. Nos igitur portarum omnium aditus obserare precipimus, ut si fortasse quisquam mucronis aufugiens aciem, redire ad ciuitatem uoluerit, omnia obserata reperiat, gladio nichilominus periturus qui ante ensis aciem exstiterit fugitiuus, et quos ad deorum nostrorum nequimus inflectere cultum, nullus eorum qui Christum colere maluit, supersit, qui remaneat inultus.

 8. Denique precurrunt satellitum turme totius ciuitatis auspicia [f 1Kb] ; preconum concrepantium reboant raucisona uocum officia: reserantur portarum occidentalium claustra, gaudentque turbe piorum utriusque sexus; cateruatim prodeunt agmina populorum. Senes bacillantia membra tremulis manibus baculis substentare festinant ne suorum relinquantur solatio Catholicorum [g 1Kb] . Multitudo iuuenum uel adolescentium suarum sponte aperta relinquunt claustra domorum. Mulierum quoque sexus infirmior, fortiores animo quam imbecillitate sexuum properat cum uagientium turmis infantium, ac seruulorum perstrepentium, ita ut crederes totius funditus migrare populum ciuitatis ad spectaculum seculi furientis, sicut  ait egregius Predicator: Spectaculum facti sumus huic mundo, angelis et hominibus. Quid multa? exiit omnis turba Christianorum letantium uidelicet et canentium: Gloria in excelsis Deo, et in terra pax hominibus bone uoluntatis. Itaque obserantur ab officio porte totius ciuitatis, ne quisquam eorum reperiret ingressum pietatis. Ex occultis locis subito prosiliunt cunei armatorum, funestis ensibus impetunt [h 1Kb]  turmas Christianorum, et ueluti copiam magne multitudinis agnorum, ita prosternunt non resistentium corpora catholicorum. Madefaciuntur demonum spiculatores sanguine innocentium, crassantur cadaueribus mortuorum et nec sic quoque satiantur crudelitate multimoda defunctorum.

9. Tunc feralis ille ac tortuosissimus draco Datianus preses precepit multitudini paganorum, ut ante totius ciuitatis conspectum congesta corpora ignibus traderent occisorum, et ne fortasse quisquam procul aut prope in latibulis situs Christianorum sibimet raperet cineres martyrum sanctorum, omnes diuersorum criminum reos, quos ciuitatis occulta ergastula retinebant, propere produci iussit a carceribus, eorum capitibus amputatis infausta corpora iussit sanctorum  corporibus sociari, et ita ignibus concremari. Cremantur uenusta corpora martyrum cum corporibus latronum parricidalium, capitis nostri, scilicet ueri Dei et hominis exemplum sequentes, qui inter duos latrones pro nostra salute noscitur crucifixus, iustis nichilominus tribuens celestis paradisi gaudia sempiterna, illis uero meritorum suorum supplicia nunquam finienda.

10. ue! tui minister diaboli Datiane, non sufficit ad augmentum tuorum scelerum, uiuentium meritis inuidere, innocentium ciuium uitam contra iussa legum [a 1Kb] exstinguere, nisi huius nefandi causam criminis addere procurares? Quid tibi profuit tantarum seuities immanitatum? Quid uel insaniens rabies istarum crudelitatum? Peremisti terrene ciuitatis plebem  innocentem, et dedicasti populum Ciuitatis nostre Ierusalem semper cum Christo gaudentem. Nunc igitur, iustorum anime in manu Dei sunt, et non tanget illos tormentum mortis. Te quoque retinent uinctum nunquam finiendorum infernalium ignium cruciatus. Illi occisorum corporum suorum receptionem [b 1Kb] magnopere prestolantur, ut inter reliquas martyrum cateruas, duplici remuneratione coronentur. Tu quoque scelerati corporis tui tecum [c 1Kb] nullo modo uis recipere, ne duplici contritione, anime scilicet et corporis, cum diabolo et angelis eius eternis incendiis manciperis. En cineres innumerabilium  sanctorum martyrum oculis nostris aspicientes summa cum exsultatione ueneramur, eorumque triumphis letantes compatiendo coniungimur. Aulam denique ob sanctorum honorem omnipotenti Deo consecrauimus, ut quibus tua seuities nomen funditus maluit stirpare, Christianorum populus tripudiando non sinat eorum festis gaudiis associari

O! felix nimiumque felix Cesaraugusta, beatorum sanguine circumlita, que tot millia martyrum oblationes Domino dedicasti. Gaudeant igitur tecum totius mundi urbes, pretioso martyrum sanguine decorate. Gaudeat denique ipsa caput gentium nobilissimarum urbium aurea Roma, que cum duobus magnis Christi consulibus sanctis, scilicet apostolis Petro et Paulo, gestat innumerabilium martyrum suaueolentium  incrementa resarum. Gaudeat etiam nobiscum totius Spanie regionis populi multitudo tecum gestans Christiani nominis dignitatem, et licet nonnullarum urbium incole paucorum suffragiis martyrum potiuntur, singulis uidelicet, binis aut ternis, forsan et quaternis, tu copiosius exuberas innumerabilium martyrum incrementis. Sed dum nostrorum sanctorum festis associantur, qui paucorum martyrum patrociniis perfruuntur, et in merito [d 1Kb] nobiscum eorum contubernio potiuntur. Nos autem, quos presentium sanctorum martyrum meritis fidei sancte catholice unitas associauit, annuo eorum cursu festis atque triumphis congaudeamus, cum summa deuotione excubias celebremus, ut eorum [e 1Kb] uite meritis participari mereamur. Exsultemus in  Domino, iubilemus Deo Saluatori nostro, preoccupemus faciem eius in confessione, et in psalmis iubilemus ei, quoniam nos populus eius, et ores gregis eius; ut qui sanctis martyribus suis contulit uictorie triumphum, nobis donare dignetur eorum imitari exemplum, et qui illis mansiones ethereas in sui regni preparauit potentia, nobis properam misericordie sue tribuat indulgentiam, ut supernis mansionibus sortiri mereamur refrigeria sempiterna, concedente ipso Domino Iesu Christo, qui cum Deo Patre et Spiritu sancto uiuit et regnat in secula seculorum. Amen.




ANNO DOMINI DCXLuI.
TAIO, CAESARAUGUSTANUS EPISCOPUS.





NOTITIA HISTORICA IN TAIUM.


 Taius Cesaraugustanus antistes, S. Braulionis successor, notior est quam ut necesse nunc sit referre missum uulgo iactari eum a Cindasuintho rege, siue a concilii uII Toletani Patribus Romam, cui  tunc preerat pontifex Theodorus, uenisse pro querendis S. Gregorii Moralium in Iobum libris, qui olim ab auctore ad Leandrum Hispalensem antistitem remissi iam non inuenirentur: reuelationem ei  Rome in ecclesia S. Petri factam, locumque ab eodem sancto Gregorio digito monstratum in quo exemplar Romane bibliothece consignatum latebat. Cuius rei historia uulgo edi solet inter sanctissimi doctoris Opera in Moralium limine; atque apud auctores rerum Hispanarum  celebris est, de qua nos infra.

Huius carmen in sepulcro apponendum Honorati, quem germanum suum Cesaraugustanumque uocat atque insuper Hispalensem archiepiscopum, in additionibus ad Maximi Chronicon legimus. Epitaphium certe quoddam in lapide Hispalensi semeso atque diuulso seruatum fuit mutilum a Benedicto Aria Montano, posteaque a Ioanne de Torres, uti refert in Notis ad hocce carmen Rodericus Carus; sed  neque in illo Honorati nomen, nec Hispalis urbis mentio ulla. Insuper, non omnino conueniunt epitaphium hocce lapidi insculptum in iis que legi possunt, et epitaphium quod Taioni tribuitur, quod utique necessarium esset unum ut existimaretur idemque Taionis carmen Honorati sepulcro destinatum. Quare potius credimus fabricatum hoc Taionis nomine carmen sepulcrale ab eo qui uidisset Hispali aut exemplum habuisset mutile illius inscriptionis ab Aria Montano inuente, atque deletas et fugientes litteras ex coniectura eum suppleuisse, ut inscriptio esset Honorati episcopi Hispalensis sepulcro adaptata. Cuius cogitationis nostre censuram eruditis uiris relinquimus examinandam. Certe Rodericus Carus in nota ad hocce epitaphium suppositionem  et imposturam clarissime arguit.

Huic eidem Taioni ascriptos fuisse scio ab Ioanne Mabillone Benedictino in Notis ad Analecta sua uetera  libros quinque Sententiarum ex S. Gregorii Operibus. Hos alias uocari Collectaneorum constat; nam exstare in bibliotheca Parisiis antiquissimo et optime note Codice exaratum Collectaneum ex operibus sancti Gregorii a Taio Cesaraugustano episcopo anno 650 compositum, docuit nos Petrus Gussanuilleus, Carnotensis presbyter, in prefatione ad tertium tomum Operum magni doctoris editionis ultime Parisiensis anni 1675. Post quam laudatus nuper Mabillonius altero in publicum dato Analectorum uolumine publicauit Taionis episcopi Cesaraugustani prefationem ad Quiricum Barcinonensem  antistitem, in quinque libros Sententiarum a se collectos ex operibus sancti Gregorii pape, cum initio ipsius operis. Quod quidem pretiosissimum  antiqui illius eui fragmentum haberi debet; cum in hac prefatione mentio fiat cuiusdam Froie rebellionis aduersus Reccesuinthum regem; et uasconum e Pyreneis montibus a tyranno promotorum in Hispaniam precipue Tarraconensem proximam, incursionis, uictorieque de his a quodam regis duce reportate: de quibus Rodericus Toletanus breuiter lib. XI, cap. ultimo. Quo quidem tempore ait se in urbe Cesaraugusta inclusum ob hostium metum per nocturnum otium S. pape Gregorii Romensis Sententiarum capitula in quinque libros discreta uno Codicis textu colligendo decerpsisse: ita ut ab ipsa protoplasti formatione, Hierusalem et Babylonis ciues, electos scilicet ac reprobos, uirtutibus ac uitiis deditos, discreto rationis  ordine protulerit; monetque se ubi ad supplenda titulorum capitula in Gregorii opusculis reperire minime potuit, ex libris S. Augustini pauca congerere curasse.

Hec totidem fere uerbis ille; cuius et affixum prefationi carmen hoc edidit Mabillonius:

Quisquis amas sacram lector addiscere legem,
Hunc nostri studii librum percurre legendo:
Repperies facile quidquid cognoscere malis.
Florea cuncta gerit [tum] prata uirentia gestat.
Pascit amantis oues sincera animalia Christi,
Ostendit patriam celsam, regnumque potentem,
Tartareos ignes, et tristia non finienda.
En tibi Christus adest regnum conferre beatis,
Impiis e contra horrenda supplicia confert.
Sublimis anima, conscende ad regia celi;
Impiger accurre, careas ne premia tanta;
Et picei fontis horrendas despice flammas.

E quibus utique constat, non uirum tantum doctum,  sed et petam idoneum Taium fuisse. Sequitur principium et primus titulus primi Sententiarum libri, Quod Deus incommutabilis, summus et eternus existat; paucaque e textu uerba, nec non et Quirici responsoria epistola, de qua in Quirico dicimus. Mirum autem uideri debet, nullam occasione laudandi Gregorium atque eo utendi factam ab eo mentionem repertorum a se miraculose Rome librorum Moralium sancti doctoris, cum id contigisse Cindasuinthi auspiciis feratur; hec autem iam Reccesuintho rege scripserit. Subnectit omnibus his notam Mabillonius, admonens se opus istud in Codice illo Thuanee bibliothece uidisse; primumque sibi uideri Taionem, ad cuius exemplum alii cum  Petro Lombardo collectiones huiusmodi alias condiderint; commendatque hanc prefationem uti rebus Hispanis illustrandis utilem  .

Tagii sententiarum uolumen, quod Fontanellensi  monasterio donasse Ansegisum eiusdem abbatem circa annum 823 ex Fontanellensi Chronico d'Acheriano constat, de hoc eodem opere intelligendum est.

Nihil autem sunt fragmenta, ut iactant, huiusmet  Taionis, que cum aliis Braulionis et Helece Cesaraugustanorum presulum Pseudo-Iulianus laudat in Chronico, num. 414, alludens ad epitaphium Honorati Hispalensis, de quo supra diximus  .





TAIONIS CAESARAUGUSTANI EPISCOPI EPISTOLA AD EUGENIUM TOLETANUM EPISCOPUM.



 Sanctissimo ac uenerabili domino meo Eugenio Toletane urbis episcopo, Taius ultimus seruus seruorum Dei Cesaraugustanus episcopus.

Congrua satis ualdeque necessaria dispositione fortioris exquirit solatium qui proprie uirtutis caret officio, eoque facilius corporis gressum porrigit quo trahitur dextera potioris, ut saltim desideratum cursum ualentioris auxilio possit explere, quam segnis in sui itineris medio remanere. Ita ego, mi uenerabilis domine, licet inualidus, tuis tamen adiutus orationibus, ardui operis auspicia, quasi cuiusdam maximi montis malui adire principia, quod uelut magni cuiusdam  in sui superficie ostentans paradisi nemorum proceritatibus obsita, floribus albescentia, pomis etiam mellificantia, foliis uiridantia, liliorum quoque pulchritudine nitentia, rosarum rubore candentia, uiolarum purpurantium floribus splendentia, coloribusque croceis pleraque fulgentia, nullo unquam tempore marcescentia, sed perpetua sui uiriditate uernantia, mirifica arte disposita, directisque consistunt linearum ordinibus coaptata, tantam subministrantes [a 1Kb] amantibus gratiam, ut suauitate sui non solum exteriores corporum sensus, sed interiora cordium arcana satietate sui perlustrent. Cumque talia intentis obtutibus cernerem, ac plerosque his multimodis  dapibus satiari uiderem, inestimabili accensus desiderio,  tanquam unus ex collegio esurientium puerorum inedie coactus impulsis, eiusdem ianuam paradisi pedetentim aggressus, et quasi temerarius introrsus explorator ingressus, dum per eadem spatia pulcherrima queque ac multimoda prospectando nimia admiratione suspendor, quedam ramusculorum floscula more pusillorum infantium ludendo collegi, ac manu auida contrectando decerpsi, cursim ista precipua quadam curiositate quibusdam comparationibus premittens uerbis simplicibus, quasi oris obstrusi aditum resero, nisi ut tam incomparabilis excellentia uiri, sancti scilicet Pape Gregorii, in ipso  locutionis exordio quibusdam parabolis anteferrem, eiusque magnitudinem sapientie, quo perspicuo lumine sanctam illustrauit Ecclesiam, aliquatenus non scientibus, sed nescientibus propalarem [b 1Kb] . Optaueram siquidem tue nunc adesse presentie, ut sicut scriptum est: Interroga patrem tuum, et annuntiabit tibi, maiores tuos, et dicent tibi, ex tui oris prudentia formulam sumerem, cum in principio huius operis uelut cuiusdam tele uerborum texturam preponerem, uel certe ex tui cordis artificiosa manu quasi in cuiusdam magni constructione edificii politos atque quadratos humeris propriis uerborum lapillos deferrem, quoniam frater fratrem adiuuans exaltabitur,  sicut ciuitas munita. Ordo namque rationis exposcit  ut subsequentia precedentibus quodam uinculo tenacitatis nectantur, quatenus in utrumque rectitudinem sui prolata equitas pandat ac ducente tramite ueritatis ad destinatum finem letus accedat. Idcirco quod comparationibus paulo ante pretulimus, uerbis nunc apertioribus propalemus. De opusculis quippe eiusdem sanctissimi uiri sese infert sermo subsequens aliquantula narratione officiosissimus, dignumque fore censui de suis operibus eius pauca primum retexere. uidimus, uidimus Gregorium nostrum Rome positum, non uisibus corporis, sed obtutibus mentis. uidimus enim, non solum in suis notariis, sed etiam in familiaribus, qui ministerio corporali eidem fidele exhibuerunt famulatus obsequium, eorumque relatione de uirtutibus eius plura  cognoscens, breuissime pauca retexam. Fuit denique gratia Christi omni morum probitate compositus, animo uultuque serenus, corde benignus, conscientia purus, moribus discretus, uirginitate nitens, caritate refertus, pietate precipuus, patientia insignis, modestia incomparabilis, abstinentia singularis, hospitalitatis sectator, peregrinorum suspector, elemosynarum largitor, ecclesiasticarum rerum optimus dispensator, amicis deuinctus, oppressorum subleuator, tribulatium consolator, acris ingenii, consilio prouidus, sermonibus nitidus, eloquentia facundus, prudentia disertus, sapientia preditus, doctrina multimodus, Scripturarum diuinarum multimodus interpretator, abditorum mysteriorum acerrimus inuestigator, fidei catholice magnificus defensor, contra  hereticos fortis assertor, superbis auctoritate erectus, atque humilibus prompta deuotione subiectus. Quatuor namque uirtutibus animi, prudentia scilicet, temperantia, fortitudine atque iustitia ita exstitit preornatus, ut non homo, sed angelus inter homines putaretur. Quis namque nostri temporis eloquentia facundus, prudentia preditus, sapientia profundus, sanctum condignis efferat laudibus Gregorium? Nec ipsi, ut censeo, Grece Romaneque facundie philosophorum precipui, Socrates scilicet, uel Plato, Cicero atque uarro, si nostris temporibus adfuissent, condigna uerba prompsissent. Sed ne panegyricis uti censear eloquiis, plurima de eiusdem uirtutibus auditu comperta pretermittens, ad eius opuscula, que  sunt eloquia pulchritudinis, officia lingue retorqueam. Igitur cum Rome positus eiusdem, que in Hispaniis deerant, uolumina sedulus uestigator perquirerem, inuentaque propria manu transcriberem, tantaque dulcedo uerborum animum meum inestimabili suauitate mulceret, speciale quiddam in eadem sine cuiuspiam perspexi comparatione potissimum. Denique dum historiam beati Iob sub triplici indagatione, id est, historica, typica, uel morali, studuit explanatione discutere, atque Ezechielis prophete primam uel ultimam partem non impari expositione  percurrere, tantorumque profunde mysteriorum repulso ignorantie nubilo serena patefactione monstrare, pene totius Noui ac ueteris Testamenti patefecit arcana; actumque est, ut hac opportunitate panis ille, qui de celo descendit, eiusdem fidelissimi opportuna satis dulcedine satiaret. Sed quoniam in eadem prolixitate uoluminum, dum testimonium, uniuscuiusque requiritur, explanatio pene totius [a 1Kb] operis ius erat in ambiguo, non minima perscrutatio, atque animi ardentis sepe frigebat intentio, malui semel maximum proferre laborem, quam semper suspectam tolerare difficultatem. Percurri igitur omnia eiusdem monimenta librorum, et pene totius Scripture sacre testimonia, que in eius opusculis ad probationem uel expositionem cuiusque rei adhibita diuersis  in locis continebantur conscripta, adiuuante Christo Iesu, qui ex ore infantium atque lactentium perficit laudem, linguasque mutorum uinculo taciturnitatis absoluit, suis coadunata ordinibus studiosus quisque, cum [b 1Kb] in eisdem uoluminibus cuiuslibet sacri testimonii explanationem requirit, ne multiplici lectione fatigatus, non cito reperiat quod uoluerit, ad ista que decerpsi recurrens, repente quod desiderabat libere satisfactionis discretione reperiet. Lectorem quippe huius operis censeo admonendum, ut uigili intentione preuideat, quoniam pleraque testimoniorum capitula in eisdem uoluminibus, ut supra meminimus, diuersis in locis sita, ita ut inuenta sunt exposita, a me ordinatim collecta fore noscuntur. Alia igitur, que iam in superioribus aut inferioribus  partibus exposuisse uisus est, et iterum atque iterum, quamlibet aliis uerbis, eodem tamen sensu, diuersis in locis recapitulata expositione retexuit, precedentibus testimoniis, ut ordo exponendarum rerum poposcit, aliqua inserenda, reliqua uero reliquenda curaui; quatenus ex precedentibus subsequentia penderent, et subsequentia precedentibus sese utilius coaptarent. Nam si cuncta discreto ordine in huius operis serie ponerentur, procul dubio magnitudo uoluminum breuitatis modum excederet, atque sui recapitulatione lectoris animum offendens, facerent nichilominus repetita fastidium. Cuius rei quantitatem in sex Codicibus, quatuor scilicet ueteris Instrumenti, duobus etiam Noui Testamenti, suis connexis ordinibus, pretermissis Scripturis quas eisdem [Leg.  idem] uirorum sanctissimus ex ordine tractauit, adiutus orationibus uestris explere curaui. Prefatiunculas quoque eiusdem Codicibus consonantes decerpsi, quas etiam in capita librorum preposui, quatenus ipse sibi in suis anteponatur eloquiis, qui largiente gratia Christi copiosus nobis multiplicibus exstitit officiis. Ipsos etiam Codices laboriosa nimium intentione collectos prudentie uestre malui committere contuendos; in quibus si quedam sagacissima uestigatio uestra repererit inordinate composita, non  tam negligentie culpam, quam necessitatis [Forte, necessitati] ascribat: quia dum uehiculo parue scabule [a 1Kb] quasi immensum pelagus solitarius nauta nauigaturus aggredior, cum maximis difficultatibus latissimi equoris huius spatia transmeaui, tandemque ad optatam littoris requiem Christo gubernante perueni. En, prudentissime uirorum, ut causarum ordines sigillatim perstringerem, modum breuitatis excessi, et, ut ait quidam doctissimus, dum figuli rota currente urceum facere nititur, amphoram finxit  manus. Ast ego dum breuem pagellam conscribere malui, libellum manus indocta composuit. Obsecro igitur te, uirorum sanctissime, et omnes quibus huius operis lectio non displicuerit, ut hos libellos uelut duo minuta in gazophylacia templi Domini collocare dignemini, ac pro meis abluendis delictis peruigili intentione eius misericordiam deprecare non dedignemini, ut eternis ereptus incendiis, sempiternis solari merear refrigeriis. uale, mi uenerabilis, ac sanctissime domine.





TAIONIS CAESARAUGUSTANI EPISCOPI SENTENTIARUM LIBRI QUINQUE.





Prefatio.



AD QUIRICUM BARCINONENSEM ANTISTITEM.

 1. Domno uenerabili sanctissimoque uiro Quirico episcopo, Taius indignus Cesaraugustane urbis episcopus, cognomento Samuel. Memor uestre benignissime petitionis, nostreque deuotissime promissionis, huius textum libelli comptis sententiarum titulis prenotatum uestre sanctitati malui dirigendum; ut sicut unius sancte caritatis uinculo nectimur, ita quoque laboris ac lectionis gratia merito participemur. Ordo namque rationis exposcit ut prius causas originum, imo potius calamitatum, qualiter editus, uel in quibus sit anxietatibus diffloratus atque conscriptus, breuitate qua possum, uestris auditibus pandam, et ita demum ad reliqua orationis sermo percurrat.

2. Optime nouit beatitudo uestra tempus illud quo  tortuosus anguis ore pestifero in quorumdam mentibus uirulenta seminum suorum sparserat zizania, fraudulentaque deceptione a tramite recti itineris gressum remouerat mentium perditarum: in quo quidam homo pestifer atque insani capitis Froia tyrannidem sumens, assumptis sceleris sui peruersis fautoribus, aduersus orthodoxum magnumque Dei cultorem Recesuinthum principem fraudulenta pretendens molimina, superbo adnisu Christianam debellaturus aggreditur patriam. Huius itaque sceleris causa gens effera uasconum Pyreneis montibus promota, diuersis uastationibus Hiberie patriam populando erassatur. Heu, proh dolor! dicendi studium calamitatis intercipit magnitudo. Sed tandem ueniendum est ad id quod formidat oratio. Innoxius  quippe multorum Christianorum sanguis effunditur: alii iugulis, nonnulli missilibus, plerique diuersis iaculis sauciantur, innumerabilis multitudo captiuorum  abducitur, immensa spolia subtrahuntur. Templis Dei infaustum bellum infertur, sacra altaria destruuntur; plerique ex clericatus officio ensibus obtruncantur, atque inhumata canibus auibusque multorum exponuntur cadauera occisorum: ita ut septuagesimi octaui psalmi non immerito illi calamitati congrua uideatur inscriptio.

3. Cum nos huiuscemodi causa Cesaraugustane urbis circumseptus murorum ambitus contineret, aduentumque supra taxati principis prestolaremur; omnipotentis Domini misericordiam promptissime exorantes efflagitabamus, ut tyrannice iugum dominationis nequaquam ceruicibus nostris sineret imponi, auxiliumque dextere sue piissimo principi contra impiissimum hostem quantocius impertiret.  Sed orationes pauperum et deprecationem misericordissimi principis protinus exaudiuit Dominus. Misso igitur celitus propugnatore fortissimo, hunc auxilio omnipotentie sue subleuat; illum uero tyrannice superstitionis auctorem repentino casu condemnat: isti tribuens palmam uictorie copiosam, illi uero inferens atrocissime mortis ignominiam. Destruxit eum dextera sua Deus, et euellit de tabernaculo suo, et radicem eius de terra uiuentium, ut rite Domino psalleremus: Dextera tua, Domine, percussit inimicum, et per multitudinem uirtutis tue contriuisti aduersarios nostros .

4. In hoc igitur supra taxate tempestatis turbine, licet diebus continuis periculis circumquaque seuientibus minime quippiam agere liceret, nec uspiam  progrediendi, aut alicuius ruris libera esset facultas excolendi; noctium tamen otia laborum spiritalium incrementis congessimus, ac de sacris uoluminibus,  scilicet sancti pape Gregorii Romensis, sententiarum capitula in quinque libellis discreta, uno Codicis textu conclusa, auxiliante Domino, colligendo decerpsimus, atque in amaris diebus dulcium ciborum lacrymando dapes collegimus, memores Psalmiste testimonii, dicentis: Qui seminant in lacrymis, in gaudio metunt. Euntes ibant, et flebant, mittentes semina sua: uenientes autem uenient cum exsultatione portantes manipulos suos . Sumentes igitur exordium ab omnipotentis Domini incommutabilis essentie Trinitate, atque ab origine mundi, hominumque psalmatione, usque ad huius seculi consummationem, quasi cuiusdam longissimi funiculi studiose lineamenta torquentes, opitulante gratia Christi, ingenio quo ualuimus discretis lineamentorum  ordinibus sententiarum, ut prediximus, titulos adnotando prestrinximus. Sed quia quorumdam titulorum capitula in eiusdem sancti pape opusculis ad supplementum rei reperire minime potuimus: ex libris S. Augustini episcopi pauca congerere curauimus: et quasi suauissimis dapibus aromatica quedam bene olentium pigmentorum uenustissima floscula supersparsimus: quatenus studiosi lectoris animus, dum utrarumque rerum congestione depascitur, utrobique promptior efficiatur. Ab ipsa igitur protoplasti plasmatione, Hierusalem ac Babylonie ciues, electos scilicet ac reprobos, uirtutibus ac uitiis deditos, liber iste discreto rationis ordine profert. Hierusalem quippe uisio pacis, Babylonia uero confusio interpretatur. Qui namque ad uisionem pacis, uel qui ad confusionis ignominiam per huius itinera mundi decurrant, prouidus lector  facillima inuestigatione poterit preuidere. Nemo quippe prudentium dubitat Christianorum quod celestis Iudex terribilis adueniens dicturus est sanctis: uenite, benedicti Patris mei, percipite regnum quod uobis paratum est ab origine mundi. Et e contra reprobis: Discedite a me, maledicti, in ignem eternum, qui preparatus est diabolo et angelis eius. Et ibunt hi in supplicium eternum: iusti uero in uitam eternam . Ecce ad quos finium terminos harum duarum ciuitatum populi perueniunt, ut hi sempiterne remunerationis premia cum sanctis angelis potiantur; illi uero cum diabolo et angelis eius eternorum suppliciorum incendiis mancipentur.

5. Fastidiosus itaque, quem multa legere piget, aut certe quisque studiosus, qui fortasse legere mauult,  et habere multorum uoluminum copiam minime potest, huius operule nostre laborem paruipendere non dignetur, et manualis huius libelli textum legendo percurrere non moretur. Ibi namque reperiet in quibus tenacius herere debeat, et a quibus quantocius discedere studeat: quatenus ad celestium consortia ciuium sempiternarum potiturus premia rerum, Christo Domino largiente, perueniat. Te quoque, mi uenerabilis domine, deprecor, omnesque sacratissimi fontis unda delibutos, quibus lectio huius libelli placuerit, obsecro per sancte catholice Ecclesie unitatem, que Christo Domino sponso suo coniungitur fidei sanctitate, ut pro meorum abluendis cumulis delictorum eius non grauemini poscere pietatem; quatenus infernorum ignium caream suppliciis, et in mansionibus, quamuis exiguis, eternis solari merear refrigeriis.



QUIRICI EPISCOPI RESPONSIO AD TAIONEM EPISCOPUM


 1. Domno uere sanctissimo, et unanimo, atque speciali Taioni episcopo, Quiricus seruulus uester.

En, beatissime uirorum, sancti Spiritus intentione, qua in huius operis labore fructuoso sudasti ingenio, ut qualiter cunctorum fomenta uitiorum, aut precaueantur, ne incidatur in eis, seu etiam post lapsum surgatur ab eis; qualiterque uirtutum dona appetantur, nec tamen superbiatur de eis; premissum laboris uestri fructum patenter et perlucide cunctis se dignoscentibus indicauit. Nam multos per uos sancti Spiritus gratia a lasciuia reuocauit, multos ab ira compescuit, alios etiam a superbie fastu remouit: nonnullos a gastrimargie uitio abstulit, alios etenim a philargyrie concupiscentiis remouit; et ut specialiter loquar, omnes libere imbuit, fluxa et caduca  spernenda, certa et eterna omni subtilitatis ingenio requirenda. Pro cuius operis fructu in primis refert mater communis catholica Ecclesia grates immensas; post quam ego et ii qui mei sunt similes per incentiua uitiorum in noctis obscuritate dormientes, quique etiam post tenebras ad lucem erupimus, multas simulque infinitas, primum Domino, cuius inspiratione id effectui contradidistis; deinde uobis gratias referimus. O uere terre sal, quo precordia nostra, ne possent seculi errore uanescere, condiuntur!  O lucerna super candelabrum posita Ecclesie, que lumine ueritatis irradians multos a caligine nubili erroris splendifico sermone enubilas! Nam rite uobis aptatur illud testimonium, quod quidam prudens dixit: Ecce docuisti plurimos, et uacillantes confortauerunt manus tue . Reddat igitur Dominus pro huius operis studio sancte anime uestre cunctorum indulgentiam delictorum, et societatem post procursum uite presentis tribuat omnium habere sanctorum. Ego denique ideo ad dirigendum eumdem Codicem uestrum piger existi, quia cum per me offerre cupiui, simulque ut uoce et lacrymis referrem gratias, quantum ualerem: pro quo, quia minus utilis exstiti, ut agnoscenti culpam pie dimittere digneris suggero. Nam et per meum puerulum  eumdem Codicem uobis uolueram dirigere, sed quia deuinxistis me adiuratione diuini nominis, ut sine ulla retardatione eum transmitterem, ideo per presentem direxi. De cetero salutem tam humillimam quam sinceram siue etiam abundantia caritatis refertam domino meo persoluo, et ut pro seruo tuo pia sollicitudine Domino supplicare digneris, precor propter ornatum scilicet Ecclesie uestre: quod Deus prouidere iusserit, spero per me uestris adiutus orationibus exhibiturum. Explicit.



EPIGRAMMA OPERIS SUBSEQUENTIS.


Quisquis amas sacram, lector, addiscere legem,
Hunc nostri studii librum percurre legendo:
Repperies facile quidquid cognoscere malis.
Florea cuncta gerit [tum] prata uirentia gestat:
Pascit amantis oues, sincera animalia, Christi.
Ostendit patriam celsam regnumque potentem,
Tartareos ignes, et tristia non finienda.
En tibi Christus adest regnum conferre beatis,
Impiis e contra horrenda supplicia confert.
Sublimis anima, conscende ad regia celi;
Impiger accurre, careas ne premia tanta,
Et picei fontis horrendas despice flammas.



SENTENTIARUM LIBER PRIMUS.



CAPUT PRIMUM. Quod Deus incommutabilis, summus et eternus existat.


 Solus Deus in semetipso incommutabilis est, quia solus habet immortalitatem: de quo per Iacobum dicitur: Apud quem non est transmutatio, nec uicissitudinis obumbratio : ac per hoc quia in Deo mutabilitas non uenit, nulla eius lumen umbre uicissitudo [a 1Kb] intercidit. Quid mutabilitas rerum nisi mors quedam est? Que dum rem quamlibet in aliud immutat, quasi occidit quod fuerat ut incipiat esse quod non erat; nam de incommutabili Deo scriptum est: Qui solus habet immortalitatem [Edit., immutabilitatem] et lucem habitat inaccessibilem .  Sancti omnes per naturam in semetipsis propriam stabilitatem non habent. Sed dum immutabili ueritati studiose semper inherere desiderant, inherendo agunt, ut immutabiles fiant; cumque ad hanc toto affectu se tenent, quandoque accipiunt ut supra semetipsos ducti uincant hoc quod in semetipsis mutabiles exstiterunt.  Cum sit nature incommutabilis Deus, in ira iudicii perturbabilis non est. Sed plerumque humano uerbo motus Dei dicitur ipsa rectitudinis eius districtio, qua humana prauitas feritur, sicut per beatum Iob dicitur: Statim ut se commouerit, turbabitur [Edit., turbabit uos], et terror eius irruet super uos . Deus omnipotens, quamuis ipse sit eternitas, qualiter tamen sit ipsa eternitas ignoratur.  In hoc namque quod de diuine nature potentia audimus, ea nonnunquam cogitare consueuimus que per experientiam scimus. Omne quod cepit et desinit, initio et fine concluditur. Quod si mora aliquantula differtur ut finiatur, longum dicitur. In qua uidelicet longinquitate cum quisque mentis oculos reducit retro per memoriam, tendit ante per exspectationem, quasi per spatium temporis dilatat in mente. Cumque audit eternitatem Dei,  humano more intendenti animo longa uite spatia proponit, in quibus metiatur semper; et quid abiit retro quod retineatur in memoria, aut [Edit., et] quid ante restat quod exspectetur ex intentione, [b 1Kb] humane fragilitatis animus nequaquam comprehendere ualet.  Quoties in eternitate preterita aut futura tempora cogitamus, eternitatem necdum cognouimus. Ibi quippe est quod nec initio incipitur, nec fine terminatur, ubi nec exspectatur quod ueniat, neque percurrit quod debeat recordari. Est unum quod semper est [c 1Kb] . Quod et si nos et angeli Deum cum initio uidere incipimus, esse tamen hunc sine initio uidemus, ubi sic semper sine fine esse est, ut nunquam se animus tendat ad sequentia, ac si multiplicentur uniuersa que sunt et longa  fiant. Per prophetie Spiritum dictum est: Domine, qui regnas in eternum, et in seculum seculi, et adhuc , more sacri eloquii humano modo Spiritus hominibus est locutus, ut ibi adhuc diceret ubi exspectatio non inesset. Adhuc diceret ubi exspectatio non inesset. Adhuc enim eternitas non habet que semper esse habet. In qua nulla pars sue longitudinis preterit, ut pars alia succedat. Sed totum simul esse est, ut nichil deesse uideatur quod non cernat. In qua omne quod est, animus uidet, et tardum non esse, et longum esse. Scriptum est: Dixit Dominus ad Moysem: Ego sum qui sum, et dices filiis Isrel: Qui est misit me ad uos . [In Ezech., lib. I, hom. 2, n. 20.] Esse etenim Dei est eternum hunc atque incommutabilem permanere. Nam omne  quod mutatur desinit esse quod fuit, et incipit esse quod non fuit. Omnipotentis Dei esse est dissimiliter nunquam esse. Solus quippe ueraciter est qui solus incommutabiliter permanet.  Omne quod modo sic, modo aliter est, iuxta non esse est. Permanere enim in statu suo non potest. Atque aliquomodo ad non esse itur, dum ab eo quod fuerat ad aliud per momenta temporum ducitur. Ut ergo in participatione illius essentie aliquid  simus, cognoscamus nosmetipsos quia prope nichilum sumus.  Maxima uirtus est ad illud cui nichil uenit, nichil preterit, gaudium eternitatis anhelare. Quod nimirum ueritas semper esse suum, ut nobis utcunque infunderet, Mose mediante, ut supradictum est, insinuat dicens: Ego sum qui sum, et hec dices filiis Isrel: Qui est misit me ad uos . Cum Dei incommutabilem situm eternitatis [a 1Kb] Psalmista aspiceret, dixit: Tu idem ipse es, et anni tui non deficient . Hunc electorum locum esse denuntiat, dicens: Filii seruorum tuorum inhabitabunt ibi . Deus summus, eternus atque incommutabilis, qui sine situ omnia continet, nobis ad se uenientibus locus non localis manet. Quem locum  dum pertingimus, etiam ipsa in hac uita mentis nostre tranquillitas, quanta fuerit perturbatio uidemus. Quia etsi iam iusti in prauorum comparatione quieti sunt, in estimatione tamen quietis intime omnimodo quieti non sunt.



CAPUT II. De immensitate uel omnipotentia Dei.

 Omnipotens Deus in semetipso habet sine mutatione mutabilia disponere; sine diuersitate sui diuersa agere; sine cogitationum uicissitudine dissimilia formare. Longe ergo dissimiliter operatur dissimilia nunquam sibi dissimilis Deus, qui et ubique est, et ubique totus est. Scriptum est: Celum mihi sedes est, terra autem scabellum pedum meorum . Rursumque  scriptum est: Celum metitur palmo, et terram pugillo concludit . Ex qua re considerare necesse est, quia is qui celo uelut sedi presidet, et super et intus est. Et qui celum palmo et terram pugillo concludit, exterius, superius et inferius est. Ut indicaret omnipotens Deus interiorem se esse et superiorem omnibus, celum sibi sedem esse perhibuit. Ut ergo se ostenderet omnia circumdare, celum metiri palmo, et terram se asserit pugillo concludere.  Deus omnipotens ipse est interior et exterior, ipse inferior et superior: regendo superior, portando inferior; replendo interior, circumdando exterior. Sicque est intus ut extra sit, sic circumdat ut penetret; sic presidet ut portet, sic portat ut presideat.  Intelligamus omnipotentem Deum intra omnia, sed non inclusum; extra omnia, sed non exclusum. Ideo interiorem ut omnia contineat, ideo exteriorem ut immensitate sua omnia concludat. Per id ergo quod exterior est, ostenditur esse creator; per id uero quod interior, gubernare omnia demonstratur. Ac ne ea que creata sunt sine Deo essent, Deus est intra omnia: uerum ne extra Deum esset, Deus exterior est, ut omnia concludantur ab eo. Non ideo celum et terram implet Deus, ut contineant eum, sed ut ipsa potius contineantur ab eo. Nec particulatim Deus implet omnia; sed cum sit unus, ubique tamen est totus.   Omnipotens Deus cuncta potestatis sue immensitate concludit, nec euadendi potentiam eius quisquam aditum inuenire poterit, quia ille omnia circumquaque constringit. Intra diuini imperii [Ed., iudicii] omnipotentiam cuncta coarctantur; siue que continenda sunt ut salua sint, siue que amputanda sunt ut pereant; nullatenus ergo dicimus effugere posse Deum quempiam. Qui enim non habet placatum, nequaquam euadet iratum. De consummatione alicuius facti dicitur perfectio: Deus autem qui non est factus, quomodo est perfectus? Sed hunc sermonem de usu nostro sumit humana inopia sicut et reliqua uerba: quatenus id quod ineffabile est, utcunque dici possit: quia de Deo nichil digne humanus sermo dicit. Non ita putandus est esse in omnibus  Deus, ut unaqueque res pro magnitudine portionis sue capiat eum, id est, maxima maius, et minima minus, dum sit potius ipse totus in tota, ipse totus in omnibus, siue omnia in ipso. Dum localis non sit Deus, localiter tamen in suis ambulat sanctis, dum de loco in locum predicatur ab eis. Nam Deus, qui nec loco mouetur, nec tempore, in seruis tamen suis et tempore et loco mouetur, quoties ab eis predicatur.



CAPUT III. De eo quod inuisibilis uel incircumscriptus sit Deus.

 Omnipotens Deus nequaquam claritate ab inferioribus cernitur, quia in superioribus dominatur. Scriptum quippe est: Caligo sub pedibus eius. Ascendit super cherubim et  uolauit . Cherubim quippe plenitudo scientie dicitur. Proinde super plenitudinem scientie ascendisse perhibetur et uolasse, quia maiestatis eius celsitudinem scientia nulla comprehendit. uolauit omnipotens Deus, quia longe in altum ab intellectu nostro sese rapuit. uolauit super pennas uentorum, quia scientiam transcendit animarum. Dum caligine nostre infirmitatis obscuramur, per ignorantiam nostram nobis absconditur Deus, ne a nobis modo in eterna et intima atque incircumscripta claritate uideatur, sicut scriptum est: Posuit tenebras latibulum suum . [Moral. XXIII, c. 19, n. 36.] Quomodo uidere possumus incircumscriptam omnipotentiam, quam nequaquam comprehendere ualemus? Est autem quod de usu  carnis trahere ad sensum spiritus debeamus. Nam si quis in tenebris clausis oculis iaceat, atque ante eum subitum lucerne lumen erumpat, clausi eius oculi ipso aduentu luminis feriuntur, ut patescant. Cur ergo turbati sunt, si clausi nichil uiderunt? nec tamen perfectum aliquid fuit quod uidere clausi potuerunt; nam si perfecte totum uidissent, cur aperti quererent quod uiderent? Cum de incomprehensibili Deitate intueri aliquid conamur, eo ipso quod fulgore admirationis percutitur animus, et quasi uidet quod uideri non ualet, uelut in tenebris positus uim lucis oculis clausis uidet.  Auctor noster omnipotens Deus a  nobis lucem sue uisionis abstulit, et sese nostris oculis quasi in tenebrarum latibulo abscondit. Deum adhuc uidere non possumus; sed iam ad eius uisionem tendimus, si eum in his que fecit miramur. Eius ergo uestigia creaturam dicimus, quia per hec que ab ipso sunt, sequendo imus ad ipsum. Unde Paulus ait: Inuisibilia eius per ea que facta sunt intellecta conspiciuntur, sempiterna quoque uirtus eius, et diuinitas . Menti humane peccato suo exterius sparse necdum Deus qualis sit interius innotescit. Sed dum facture sue decus foris proponit, quasi quibusdam nobis nutibus innuit, et que intus sequamur ostendit.



CAPUT Iu. De Deo Patre omnipotente.

 Diuinitatis incomprehensibilia sacramenta ab infirmitatis nostre cognitione disiuncta sunt, eiusque potentia creatura transcendit naturam, quia celsitudo diuinitatis nec cepit esse, nec desinit, nec per initium nascitur, nec termino coangustatur. Deus Pater omnipotens Filium suum sine tempore genuit.  Et quis digne fari queat illam ineffabilem natiuitatem, quod de eterno natus est ceternus; quod existens ante secula genuit equalem; quod gignente natus posterior non est?  Que uidelicet nos mirari possumus, sed intueri minime ualemus. Illius autem natiuitatis uim iam mirari posse, aliquatenus uidere est. Qui Patre Filium minorem putat, Patri specialiter  derogat, cuius sapientiam esse ei inequalem fatetur. Quis enim homo potens equanimiter ferret, si quis ei diceret: Magnus quidem es, sed sapientia tua te minor est? Ipse omnipotens Dominus dicit: Ego et Pater unum sumus . Et rursus ait: Pater maior me est . De quo etiam scriptum est, quia subditus erat parentibus suis . Quid ergo mirum, si ex humanitate sua minorem se Patre asserit in celo ex qua subiectus erat etiam parentibus in terra? Omne quod loquimur transit, quod scribimus permanet. Lingua Patris scribe calamus dicitur , quia ab eo est uerbum illius ceternum ac sine transitu generatum. Ex persona Dei Patris Dauid propheta ait: Ex utero ante luciferum genui te  Non quod Deus Pater uterum habeat sicut nos, aut corporeus esse credendus sit; sed per uterum substantiam intelligi uoluit, de qua natus est Filius. Quod est Pater, hoc genuit: Deus Deum, lux lucem, equalem sibi Deum de Deo, uerbum apud Deum, uerbum Dei per quod facta sunt omnia. Lumen de lumine, ceternum illi qui genuit, et unum cum illo qui genuit. Ac per hoc Deus Pater non de nichilo, neque de aliqua substantia, sed de se ipso genuit Filium ceternum.  Pater, et Filius, et Spiritus sanctus, nomina sunt appellatiua. Licet Pater ad Filium, Filius ad Patrem dicatur, relatiua hec nomina nuncupantur. Deus autem nomen est proprium Patri, et Filio, et Spiritui sancto, sicut scribitur in psalmo: Secundum  nomen tuum Deus, ita et laus tua in fines terre . Ergo appellatiua nomina Pater, et Filius, et Spiritus sanctus, proprium uero Deus, Deus, et Deus. Scriptum est: Audi Isrel, Dominus Deus tuus, Deus unus est . In hoc testimonio trinam taxationem Dei uniuit. Dominus, inquit, Deus, et Deus. Habes denique quid Pater, quid Filius, quid Spiritus sanctus sit. Et mox intulit, unus est, qui est, in trinitate personarum unus Deus.



CAPUT u. De Filio Dei Patris.

 Dominus iehsu Christus in eo quod uirtus et sapientia Dei est, de Patre ante tempora natus est; uel potius, quia nec cepit nasci, nec desiit, dicamus uerius,  semper natus. Non autem possumus dicere, semper nascitur, ne imperfectus esse uideatur. At uero, ut eternus designari ualeat et perfectus, semper dicamus et natus: quatenus et natus ad perfectionem pertineat, et semper ad eternitatem; ut quocunque modo illa essentia sine tempore, temporali ualeat designari sermone. Redemptor noster in illa natiuitate diuina ab humano genere cognosci non poterat; proinde in humanitatem uenit ut uideretur, uideri uoluit ut imitaretur. Filius Dei Patris omnipotentis, iuxta quod Deus est, cum Patre dat omnia; iuxta id uero quod homo est, a Patre accepit inter omnia, sicut scriptum est: Potestatem dedit ei, et iudicium facere, quia Filius hominis est . Et rursum scriptum est: Sciens quia omnia dedit ei Pater  in manus . uel sicut ipse dicit: Omne quod dat mihi Pater ad me ueniet . [Lib. I in Ezech., hom. 8, n. 3.] In Scriptura sacra aliquando Deus nuncupatiue, aliquando uero essentialiter dicitur. Nuncupatiue dicitur, sicut scriptum est: Ecce constitui te Deum Pharaonis . Et sicut Psalmista ait: Deus stetit in synagoga deorum, in medio autem deos discernit . Essentialiter Deus dicitur, sicut ipse ad Mosem dicit: Ego sum Deus Abraham, et Deus Isaac, et Deus Iacob . Unde Paulus apostolus uolens nuncupatiuum Dei nomen ab essentiali discernere, ait: Quorum Patres, et ex quibus Christus secundum carnem, qui est super omnia Deus benedictus in secula  . Nuncupatiuus enim Deus inter omnia, essentialis autem Deus super omnia. Paulus apostolus, ut ostenderet Christum naturaliter Deum, non hunc Deum tantummodo, sed Deum super omnia nominauit; quia et iustus quilibet Deus est, sed super omnia non est. Christus autem Deus est super omnia, quia naturaliter Deus est.  Natus Filius ex Patre sine tempore, ex matre nasci dignatus est in tempore, ut per hoc quod ortum suum inter initium finemque concluderet, humane mentis oculos ortum, qui nec initio sumitur, nec fine angustatur, aperiret,  Brachium Domini Filius dicitur, quia per ipsum omnia facta sunt. De quo etiam Psalmista ait: Fiat manus tua, ut saluum me faciat .  Manus quippe Dei que per diuinitatem non est facta, sed genita, per humanitatem facta est, ut humani generis uulnera sanaret.  Omnipotens Deus Filius Patris angelis atque archangelis, omnibusque uirtutibus presidens, uelut electri similitudine unus ex utraque, et in utraque natura, et Deus permansit cum Patre, et ad redemptionem nostram factus est mortalis cum homine.  Omnipotens Deus Filius Patris discipulis suis palam de Patre annuntiare se asserit, quia per patefactam tunc maiestatis sue speciem, et quomodo ipse a gignente non impar oriatur, et quomodo utrorumque Spiritus utrisque ceternus procedat, ostendit.  Fons occultus est Unigenitus Patris inuisibilis Deus. Fons  uero patens est idem Deus incarnatus. Qui fons patens recte domus Dauid dicitur, quia ex Dauid genere noster ad nos Redemptor processit.  Redemptoris nostri spiritus in eius naribus esse dicitur: ut uidelicet scientia illius esse in prescientia designetur, quia quecunque se scire in natura humanitatis innotuit, hec nimirum ante secula ex diuinitate presciuit. Qui unde spiritum in naribus habuerit, mox Isaias propheta subiungit, dicens: Quia excelsus reputatus est ipse . Ac si diceret: In inferioribus uentura presciit, quia ad ima de celestibus uenit.  Testis Filii Deus Pater est, de quo ipse in Euangelio dicit: Et qui misit me Pater, ipse testimonium  perhibuit de me . Qui recte etiam conscius dicitur, quia una uoluntate, uno consilio Pater cum Filio semper operatur. Cuius etiam testis est quia nemo nouit Filium nisi Pater.



CAPUT uI. De Spiritu sancto.

 Sanctus-Spiritus de Patre et Filio ceternus procedens, tenuiter notitie nostre infirmitatis infunditur. Qui tamen super apostolos ueniens [per exteriorem sonum tanquam per uehementem spiritum] [a 1Kb] demonstratur, cum dicitur: Factus est repente de celo sonus tanquam aduenientis spiritus uehementis . Angusta est omnis creatura Creatori, per eumdem Spiritum qui nichil in  se uel iuxta se aliud nisi semper se habet. Et quid est nobis semper in presenti querere, nisi ad illud cui nichil uenit, nichil preterit, gaudium eternitatis anhelare? Spiritus sanctus cum se notitie humane infirmitatis insinuat, et sonitu uehementis Spiritus, et uoce aure lenis exprimitur; quia uidelicet ueniens, et uehemens est, et lenis: lenis, quia notitiam suam, quatenus nosci utcunque ualeat, nostris sensibus temperat: uehemens, quia quantumlibet hunc temperet, aduentu tamen suo infirmitatis nostre cecitatem illuminando perturbat.  De Spiritu sancto scriptum est: Spiritus eius ornauit celos . Ornamenta enim  celorum sunt uirtutes predicantium: que uidelicet ornamenta Paulus enumerat, dicens: Alii datur per Spiritum sanctum sermo sapientie, alii sermo scientie secundum eumdem spiritum: [alteri fides in eodem spiritu:] [b 1Kb] alii gratia sanitatum in uno spiritu: alii operatio uirtutum: alii prophetia: alii discretio spirituum: alii genera linguarum: alii interpretatio sermonum. Hec omnia operatur unus atque idem Spiritus diuidens singulis prout uult . Quot ergo bona sunt predicantium, tot sunt ornamenta celorum. uerbo Domini celi firmati sunt, et spiritu oris eius omnis uirtus eorum . uerbum enim Domini Filius est Patris. Sed eosdem celos, uidelicet sanctos apostolos, ut tota simul Trinitas ostendatur operata, repente de sancti Spiritus diuinitate  adiungitur: Spiritu oris eius omnis uirtus eorum. Sanctorum apostolorum uirtus de Spiritu sancto sumpta est, quia mundi huius potestatibus contraire non presumerent, nisi eos sancti Spiritus fortitudo solidasset.  Libet oculos fidei in uirtutem opificis huius attollere, atque sparsim Patres Testamenti Noui et ueteris considerare. Ecce apertis oculis, Dauid, Amos, Danielem, Petrum, Paulum, Mattheum intueor, et sanctus iste Spiritus qualis sit artifex considerare uolo. Implet Spiritus sanctus citharistam puerum, et psalmistam facit . Implet pastorem armentarium sycomoros uellicantem, et prophetam facit . Implet abstinentem puerum, et iudicem seniorum facit . Implet piscatorem, et predicatorem  facit . Implet persecutorem, et doctorem gentium facit . Implet publicanum, et euangelistam facit . O qualis est artifex Spiritus sanctus! nulla quippe ad docendum [c 1Kb] mora agitur, in omne quod uoluerit. Mox ut tetigerit mentem docet, solumque tetigisse docuisse est. Nam humanum animum subito ut illustrat, immutat: abnegat hunc repente quod erat, et exhibet quod non erat.  Aperte post hanc uitam uidebimus quomodo Filius gignenti Patri non impar oriatur, et quomodo utrorumque Spiritus utrique ceternus procedat; quomodo hoc quod oriendo est ei de quo oritur subsequens non est; quomodo is qui per processionem producitur, a proferentibus non preitur. Aperte igitur  tunc uidebimus quomodo unum diuisibiliter tria sint, et indiuisibiliter tria unum.



CAPUT uII. De Trinitate et unitate Deitatis

 Spiritales Patres ueteris Testamenti omnipotentem Deum Trinitatem esse crediderunt, sicut eamdem Trinitatem noui Patres aperte locuti sunt. Quod Dauid quoque similiter sentiens, ait: Benedicat nos Deus Deus noster, benedicat nos Deus . Qui cum tertio dixisset Deum, ut unum hunc esse ostenderet, subdidit: Et metuant eum omnes fines terre . Paulus apostolus loquitur, dicens: Quoniam ex ipso, et per ipsum, et in ipso sunt omnia. Ex ipso, uidelicet ex Patre; per ipsum, per Filium; in ipso autem, in Spiritu sancto. Cum ergo ipsum tertio dixisset, adiunxit: Ipsi gloria in secula seculorum. Amen. Qui enim non dicit, ipsis, sed ipsi, dicendo ter ipsum, distinxit personas; et subiungendo, ipsi gloria, non diuisit substantiam.  Trinitatem omnipotentis Dei, siue in natura sua contemplari queramus, siue in occultis iudiciis inuestigare cogitemus, pro eo quod eius alta nobis impenetrabilia sunt, nostra nobis, si qua inesse bona credebantur, uilescunt. Et qui in quantulumcunque scientie [a 1Kb] uolare credebamur, inuisibilem super nos naturam et impenetrabilia eius iudicia  perpendentes, quasi submissis alis humiliter stamus. Moyses dixit: In principio fecit Deus celum et terram ; et subsecutus post paululum, ait: Et Spiritus Dei ferebatur super aquas: qui tertia est in Trinitate persona.  Procul dubio in Dei nomine, Pater; in principii nomine, Filius; in Spiritu sancto, idem Spiritus sanctus intelligendus est. Deus Trinitas est in gignente, genito et procedente, id est, in Patre, et Filio, et Spiritu sancto; in appellatiuis, uidelicet, uel relatiuis nominibus. In propriis uero Deus, Deus, et Deus. Hic triplicatio non admittitur, quia unus est Deus. Si Trinitas in relatiuis nominibus non esset, iehsu nequaquam diceret: Ite, baptizate omnes gentes in nomine Patris, et Filii, et Spiritus  sancti : ut Trinitatem doceret in relatiuis personarum nominibus, Dei autem nomen, quod non triplicatur, in singularitate monstraret.



CAPUT uIII. Quod nulla successio temporum ascribatur Deo.

In omnipotente Deo ea que secutura sunt tempora presentia semper consistunt, cui nec futura ueniunt, nec preterita discedunt, sed cuncta simul ante eius oculos assistunt. Fuisse, uel futurum esse, eternitas non habet, cui nimirum nec preterita transeunt, nec futura superueniunt, quia cuncta presens uidet.  Omnia tempora precedit diuina eternitas, nec in Deo preteritum, presens futurumue aliquid creditur; sed omnia presentia in  eo dicuntur, quia eternitate sua cuncta complectitur. Alioquin mutabilis credendus est Deus, si ei successiones temporum ascribantur. Si semper aliqua essent cum Deo tempora, non esset tempus, sed esset eternitas; nec mutarentur tempora, sed eterna stabilitate subsisterent. Presens, preteritum et futurum nostrum est habere, non Dei. Sed nec ipsorum angelorum decessio accessioue est temporum. Nam duas in creaturis res esse, quarum uicissitudo temporum non ualet: angelis scilicet, propter quod incommutabili inherent Creatori, siue materie illi informi, priusquam ex ea omnia ista que temporalier iam uoluuntur formarentur, nec ipsi utique ualebant tempora. Non ad eas creaturas que supra  celos sunt, sed ad eas que sub celo sunt, tempora pertinere [cognoscitur.] Non enim accedunt tempora, uel succedunt, nisi nobis, qui sub celo uersamur in hoc infimo mundo.



CAPUT IX. Quod propter creature pulchritudinem inuisibilis agnoscatur. Deus.

 Sepe ad incorpoream Creatoris magnitudinem creaturarum corporea magnitudo componitur, ut magna considerentur ex paruis, et ex uisibilibus inuisibilia estimentur, atque ex pulchritudine factorum effector operis agnoscatur, non tamen parilitate consimili, sed ex quadam subdita et creata specie boni. Sicut ars in artificem retorquet laudem, ita rerum creator per creaturam  suam laudatur. Et quanto sit excellentior ex ipsa operis conditione monstratur. Ex pulchritudine circumscripte creature pulchritudinem suam, que circumscribi nequit, facit Deus intelligi, ut ipsis uestigiis reuertatur homo ad Deum quibus auersus est. Ut quia per amorem pulchritudinis creature a Creatoris forma se abstulit, rursum per creature decorem ad Creatoris pulchritudinem reuertatur. Quibusdam gradibus intelligentie per creaturam progreditur homo ad intelligendum Deum creatorem, id est, ab insensibilibus surgens ad sensibilia, et a sensibilibus surgens ad rationabilia, atque a rationabilibus surgens ad Creatorem. Intelligibilia per se collaudant Deum, irrationabilia et insensibilia non per se, sed per nos, dum ea considerantes Deum  laudamus. Sed ideo dicuntur laudare ipsa, quia eamdem laudem earum parturit causa. Dixerunt antiqui quod nichil tam hebes sit quod non sensum habeat in Deum. Hinc est illud quod ex silice duro scintilla excutitur. Et si ignis in saxo, utique ibi sensus sentitur ubi se uita non sentit.



CAPUT X Quod ex humanis affectionibus quedam species ad Deum referantur.

uis diuine maiestatis, que absque necessitate omnia creauit, sine despectu omnibus presidet, et sine labore cuncta sustentat, et sine occupatione regit, et sine commotione corrigit. Sicque humanas mentes ad ea que uoluerit faciliter informat, ut in  diuersitatis umbram a sue incommutabilitatis luce non transeat. Ad humana membra diuina uerba condescendunt, ut factum omnipotentis Domini ab homine utcunque capiatur.  Sciendum est quod recordari Deus nequaquam proprie dicitur; qui enim obliuisci non potest, quo pacto recordari potest? Sed quia eos quos nos recordamur amplectimur, elongamus autem quos odimus, humano usu, et recordari Deus dicitur cum dona tribuit, et obliuisci cum in culpa derelinquit. Omnipotens Deus cuncta pensat, cuncta sine intermissionis alternatione considerat, et recordatur bonorum, quorum tamen nunquam obliuiscitur: et nullatenus recordatur malorum, quos tamen per  iudicium semper intuetur. Quasi redit Deus ad bonorum memoriam, quam tamen nunquam deseruit, et quasi nequaquam malos respicit, quorum facta considerat, sed super hec damnationis iudicium in ultimis seruat.  Nos cum irascimur, flatu furoris inflamur. Ut ergo uindictam cogitans Dominus demonstretur, flare irascendo dicitur. Non quo ipse in natura sua mutabilitatis uicissitudinem recipiat, sed quo post longam patientiam, quando uindictam peccatoris exsequitur, is qui in semetipso tranquillus est pereuntibus turbulentus uidetur. Mens reproba, quia aduersum suis actibus iudicem conspicit, quasi commotus ei ostenditur, quia in conspectu illius reatu suo ipsa turbatur. Nostro usu Deus zelare dicitur uel dolere;  horum quippe motuum apud Deum turbatio nulla est, apud quem tranquillitas eterna est. Tam clementer Deus consulit humane infirmitati, ut quia eum sicut est non possumus agnoscere, nostre locutionis more se ipsum nobis insinuat. Unde et membrorum nostrorum qualitatem habere scribitur, et passionum indigna digna dici de se uoluit, quatenus ad sua per nostra nos attraheret, et cum condescenderet nobis, consurgeremus ei. Multis modis Deus ad significandum se hominibus de inferioribus rebus species ad se trahit, quem reuera iuxta propriam substantiam inuisibilem esse et incorporeum constat.



CAPUT XI. De mirabilibus Dei.

  Omnipotentis Dei mirabilia quis hominum perscrutari sufficiat, quod cuncta ex nichilo creauit, quod ipsa mundi fabrica mira potentie uirtute disposita est, et super era celum suspenditur, et super abyssum terra libratur; quod ex rebus inuisibilibus omnis hec uniuersitas ac uisibilibus existit, quod Deus eternus hominem fecit, ut ita dixerim, in breui colligens mundum alterum, sed rationalem; quod hunc ex anima et carne constituens inuestigabili uirtutis dispositione permiscuit spiritum et lutum? Ex mirabili creatura Dei aliud nouimus, aliud sumus; sed tamen mirari negligimus, quia ea que incomprehensibili indagatione mira sunt humanis oculis, uiluerunt. Unde fit ut si  mortuus homo suscitetur, in admirationem omnes exsiliant; et quotidie homo qui non erat nascitur, et nemo miratur: dum procul dubio omnibus constet quia plus sit creari quod non erat quam reparari quod erat. Quia arida Aaron uirga floruit, cuncti mirati sunt; quotidie ex arente terra arbor producitur, uirtusque pulueris in lignum uertitur, et nemo miratur. Quia quinque sunt panibus quinque millia homines satiati, creuisse escas in dentibus cuncti mirati sunt: quotidie sparsa grana seminum, plenitudine multiplicantur spicarum, et nemo miratur. Aquam semel in uinum permutatam uidentes cuncti mirati sunt, quotidie humor terre in radicem uitis attractus, per botrum in uinum uertitur, et nemo  miratur. Beatus Iob, cum diceret: Qui facit magna, adiunxit statim: Et inscrutabilia . Minus enim fuerat magna facere, si tamen ea que facta sunt scrutari potuissent. Recte quoque addidit: Et mirabilia absque numero; quia minoris esset magnitudinis, si que inscrutabilia condidit pauca fecisset.  Sciendum procul dubio est quia diuina miracula et semper debent considerari per studium, et nunquam discuti per intellectum. Sepe humanus sensus, dum quarumdam rerum rationem querens non inuenit, in dubitationis se uoraginem mergit. Unde fit ut nonnulli homines mortuorum corpora in puluerem redacta considerent; dumque resurrectionis uim colligere ex ratione non possunt, hec ad statum pristinum redire desperent. Miracula Dei,  que ex fide credenda sunt, perscrutanda per rationem non sunt; quia si hec nostris oculis ratio expanderet, mira non essent. Cum in Dei mirabilibus fortasse animus titubat, necesse est ut ea que per usum nouit, nec tamen per rationem colligit, ad memoriam reducat; quatenus rei similis argumento fidem roboret, quam labefactari sua sagacitate deprehendit.



CAPUT XII. De conaitione uel perpetuitate angelorum, seu ruina superbientium.

Tales creati sunt angeli ut, si uellent, in beatitudinis luce persisterent; si autem nollent, etiam labi potuissent. Unde et Satan cum sequacibus legionibus cecidit; sed post eius lapsum ita confortati sunt angeli  qui perstiterunt, ut cadere omnino non possent.  uirtutes angelice que in diuino amore fixe perstiterunt, lapsis superbientibus angelis, hoc in munere retributionis acceperunt, ut nulla iam rubigine subripientis culpe mordeantur, ut in contemplatione Conditoris sine felicitatis fine permaneant, et in hoc quod sunt condite eterna stabilitate subsistant. Apud Moysen  de ipsa mundi historica uerba testantur origine, cum prius factum celum dicitur, et hoc idem postmodum firmamentum uocatur; quia uidelicet natura angelica, et prius subtilis est in superioribus condita, et post, ne unquam potuisset cadere, mirabilius confirmata. Sancti angeli, dum in aliis cadentibus nature  sue damna conspiciunt, in se ipsis iam cautius robustiusque consistunt.  Unde fit, auctore rerum Domino cuncta mirabiliter ordinante, ut illi electorum spirituum patrie etiam de ruine sue damno proficiat [a 1Kb] , dum inde firmius constructa est unde fuerat ex parte destructa. Angelo primo ab arce beatitudinis cadente, certum est in ruina eius etiam electos angelos expauisse.  Ut cum istum ex illorum numero superbie lapsus eiiceret, illos ad robustius standum timor ipse solidaret. De apostata angelo scriptum est: Cum sublatus fuerit, timebunt angeli, et territi purgabuntur . Purgati enim sunt; quia nimirum isto cum reprobis legionibus exeunte, soli in celestibus sedibus  qui beate uiuerent remanserunt.  Lapsus Satane angelos bonos et terruit et purgauit: terruit, ne Conditorem suum superbe despicerent; purgauit uero, quia exeuntibus reprobis, actum est ut electi soli remanerent. Cunctorum opifex Deus, qui scit ad bonorum custodiam bene uti etiam mala actione reproborum, lapsum angelorum cadentium uertit in profectum manentium, et unde punita est culpa superbientium, inde humilibus angelis inuenta et solidata sunt augmenta meritorum: quoniam istis cadentibus, illis in munere datum est ut cadere omnino non possent.  Primus ille apostata angelus idcirco ad multa fortiter sufficit, quia in natura rerum hunc per substantiam conditor primum fecit; sicut in libro Iob  scriptum est: Ipse est principium uiarum Dei : quia nimirum cum cuncta Deus faceret, hunc primum condidit, quem reliquis angelis eminentiorem fecit. Qui speciosus factus in multis, condensisque frondibus dicitur, quia prelatum ceteris angelorum legionibus, tanta illum species pulchriorem reddidit, quanta et supposita multitudo angelorum decorauit. Apostata angelus in paradiso Dei tot quasi condensas frondes habuit, quot sub se positas supernorum spirituum legiones attendit. Qui et ideo peccans sine uenia damnatus est, quia magnus sine comparatione fuerat creatus. Apostate angelo per Ezechielem prophetam dicitur: Tu signaculum similitudinis Dei plenus sapientia, perfectus decore, in paradiso Dei fuisti . Multa enim  de eius magnitudine locuturus, primo uerbo cuncta complexus est. Quid primus angelus boni non habuit, si signaculum Dei similitudinis fuit? De sigillo quippe annuli talis similitudo imaginaliter exprimitur, qualis in sigillo eodem substantialiter habetur. Et licet ad similitudinem Dei homo creatus sit, apostate tamen angelo quasi maius aliquid tribuens, non eum ad similitudinem Dei conditum, sed ipsum signaculum Dei similitudinis dicit; ut quo subtilior est natura, eo in illo similitudo Dei plenius credatur expressa. Apostate angeli principatus celsitudinem adhuc Ezechiel propheta intuens, adiungit: Tu Cherub extentus, et protegens in monte sancto Dei, in medio lapidum ignitorum perfectus ambulasti . Cherub quippe plenitudo scientie interpretatur; et idcirco iste Cherub dicitur quia transcendisse cunctos angelos scientia non dubitatur. Qui in medio ignitorum lapidum perfectus ambulauit, quia inter angelorum agmina [Edit., corda] caritatis igne succensa clarus gloria conditionis exstitit.  De apostata angelo idcirco tam mira in quibus fuit et que amisit propheta insinuat, ut territo homini ostendat quid ipse, si superbiat, de elationis culpa passurus sit, si feriendo illi parcere noluit quem creando in gloriam tante claritatis eleuauit.  Angelicus spiritus, siue humana anima ita immortalis est, ut mori possit; ita mortalis, ut mori non possit. Nam beate uiuere  desinit, si se per uitium, seu per supplicium perdit [a 1Kb] . Essentialiter autem uiuere, neque per uitium, neque per supplicium amittit. A qualitate autem uiuendi deficit, sed omni modo subsistendi interitum nec moriens sentit. Ut ergo breuiter dixerim, et immortaliter mortalis est, et mortaliter immortalis. Electi angelorum spiritus, dum alios per superbiam cecidisse conspicerent, ipsi tanto robustius quanto humilius steterunt, quia illi superne regionis accole sua etiam detrimenta profecerunt, que ad eternitatis statum ex parte sue destructionis est solidius instructa.



CAPUT XIII. De nouem ordinibus angelorum.

  In cognitione humane rationis supernorum spirituum numerus non est, quia quanta sit illa frequentia inuisibilis exercitus nescit, de qua recte dicitur: Millia millium ministrabant ei, et decies millies centena millia assistebant ei . Supernorum ciuium numerus infinitus et definitus exprimitur, ut qui Deo est numerabilis esse nobis innumerabilis demonstretur. Aliud est assistere, aliud ministrare. Assistunt enim Deo ille procul dubio angelice potestates que ad quedam nuntianda hominibus non exeunt. Ministrant uero hi qui ad explenda officia nuntiorum ueniunt: sed tamen ipsi per contemplationem ab intimis non recedunt. Et quia plures sunt qui ministrant quam hi qui principaliter assistunt, assistentium numerus  quasi definitus, ministrantium uero indefinitus ostenditur.  Isaias propheta dicit: uidi Dominum sedentem super solium excelsum et eleuatum . Solium Dei est creatura angelica uel humana, cui per intellectum, quem dedit, presidet: quod uidelicet solium excelsum et eleuatum dicit; quia et natura humana ad celestem gloriam eleuata proficit, et creatura angelica, dum multis spiritibus cadentibus iam solidata est in celo ne cadat, inde eleuata est unde confirmata. Templum uero eius hoc est quod solium, quia eternus Rex ibi habitat ubi sedet.  Angelorum et hominum naturam ad cognoscendum se Dominus condidit: quam dum consistere ad eternitatem uoluit, eam procul dubio ad suam similitudinem  creauit. Nouem sunt ordines angelorum. Sed ut compleretur electorum numerus, homo decimus est creatus; qui a Conditore suo nec post culpam periit, quia hunc eterna sapientia per carnem miraculis coruscans ex lumine teste reparauit. Nouem ordines angelorum diximus, quia uidelicet testante sacro eloquio esse scimus, angelos, archangelos, uirtutes, potestates, principatus, dominationes, thronos, cherubim, atque seraphim. Esse quidem angelos et archangelos pene omnes sacri eloquii pagine testantur: sed et cherubim atque seraphim sepe, ut notum est, libri prophetarum loquuntur. Quatuor quoque ordinum nomina Paulus apostolus  ad Ephesios enumerat, dicens: Supra omnem principatum, et potestatem, et uirtutem, et dominationem . Ita ad Colossenses ait: Siue throni, siue dominationes, siue principatus, siue potestates . Dominationes uero, principatus atque potestates, iam ad Ephesios loquens descripserat; sed ea quoque Colossensibus dicturus premisit thronos, de quibus necdum quidquam fuerat Ephesiis locutus. Dum ergo illis quatuor que ad Ephesios ante dixit, id est, principatibus, potestatibus, uirtutibus atque dominationibus coniunguntur throni, quinque sunt ordines qui specialiter exprimuntur. Quibus dum angeli et archangeli, cherubim atque seraphim adiuncta sunt, procul dubio nouem esse ordines angelorum inueniuntur. Ipsi angelo qui primus est conditus  per prophetam dicitur: Tu cherub signaculum similitudinis plenus sapientia, perfectus decore, in deliciis paradisi Dei fuisti . Ubi notandum est quia non ad similitudinem Dei factus, sed signaculum similitudinis dicitur; ut quo in eo subtilior est natura, eo in illum imago Dei similius insinuetur expressa. Quo in loco mox subditur: Omnis lapis pretiosus operimentum tuum: sardius, topazius, iaspis, chrysolithus, onyx, beryllus, sapphirus, carbunculus, et smaragdus . Ecce nouem dixit nomina lapidum, quia profecto nouem sunt ordines angelorum. Quibus nimirum ordinibus ille primus angelus ideo ornatus et opertus exstitit, quia dum cunctis agminibus angelorum prelatus est, ex eorum comparatione clarior fuit. Greca lingua angeli  nuntii, archangeli uero summi nuntii uocantur.  Sciendum quoque quod angelorum uocabulum nomen est officii, non nature. Nam sancti illi celestis patrie spiritus semper quidem sunt spiritus, sed semper uocari angeli nequaquam possunt; quia solum tunc sunt angeli cum per eos aliqua nuntiantur. Unde et per Psalmistam dicitur: Qui facit angelos suos spiritus : ac si patenter dicat, Qui eos quos semper habet spiritus, etiam cum uoluerit, angelos facit. Sciendum magnopere est quod hi qui minima nuntiant, angeli, qui uero summa, archangeli uocantur. Hinc est enim quod ad Mariam uirginem non quilibet angelus, sed Gabriel archangelus mittitur. Ad hoc quippe ministerium  summum uenire dignum fuerat qui summum omnium nuntiabat. Sancti angeli priuatis nominibus censentur, ut signetur per uocabula etiam in operatione quid ualeant. Cumque ad nos aliquid ministraturi ueniunt, apud nos etiam nomina a ministeriis trahunt.  Quoties mire uirtutis aliquid agitur, Michel mitti perhibetur, ut ex ipso actu et nomine detur intelligi quia nullus potest facere quod facere preualet Deus. Michel interpretatur Quis ut Deus. Gabriel autem dicitur fortitudo Dei. Ad Mariam quoque Gabriel mittitur, qui fortitudo Dei nominatur. Illum quippe nuntiare ueniebat, qui ad debellandas ereas potestates humilis apparere dignatus est. Raphel interpretatur medicina Dei, quia uidelicet dum Tobie oculos quasi per officium curationis tetigit,  cecitatis eius tenebras tersit. Quia ergo ad curandum mittitur, dignum uidelicet fuit ut Dei medicina uocaretur. Sed quia sanctorum angelorum nomina interpretando perstrinximus, nunc superest ut ipsa officiorum uocabula breuiter exsequamur.  uirtutes uocantur illi nimirum spiritus per quos signa et miracula frequentius fiunt. Potestates uocantur hi qui hoc potentius ceteris in suo ordine perceperunt, ut eorum ditioni uirtutes aduerse subiecte sint, quorum potestate refrenantur, ne corda hominum tantum tentare preualeant quantum uolunt. Principatus uocantur qui ipsis quoque bonis angelorum spiritibus presunt, qui subiectis aliis dum queque sunt agenda bona disponunt, eis ad explenda diuina ministeria principantur. Dominationes  uero uocantur qui etiam potestates principatuum dissimilitudine alta transcendunt. Ea ergo angelorum agmina, que mira potentia preeminent, pro eo quod eis cetera ad obediendum subiecta sunt, dominationes uocantur. Throni scilicet illa agmina sunt uocata quibus ad exercendum iudicium semper Deus omnipotens presidet. Quia enim thronos latino eloquio sedes dicimus, throni dicti sunt hi qui tanta diuinitatis gratia replentur, ut in eis Dominus sedeat, et per eos sua iudicia decernat. Unde et per Psalmistam dicitur: Sedes super thronum, qui iudicas equitatem . Cherubim plenitudo scientie dicitur; et sublimiora illa agmina idcirco cherubim uocata sunt, quia tanto perfectiori scientia plena sunt, quanto claritatem Dei uicinius contemplantur:  ut secundum creature modum, eo plene omnia sciant quo uisioni Conditoris sui per meritum dignitatis appropinquant. Seraphim uocantur illa sanctorum spirituum agmina, que ex singulari propinquitate Conditoris sui incomparabili ardent amore. Seraphim namque ardentes uel incendentes uocantur, que quia ita Deo coniuncta sunt, ut inter hec et Deum nulli alii spiritus intersint, tanto magis ardent quanto hunc uicinius uident. Quorum profecto flamma ardor est caritatis, quia quo subtilius claritatem diuinitatis eius aspiciunt, eo ualidius in eius amore flammescunt.  Superna illa ciuitas ex angelis et hominibus constat, ad quam tantum credimus hominum genus ascendere, quantos illic contigit  electos angelos remansisse, sicut scriptum est: Statuit terminos gentium secundum numerum angelorum Dei .



CAPUT XIu. De sanctis angelis quibus gentibus prelatis.

 Dum pax in sublimibus angelorum ordinibus summa teneatur, quid est quod per angelum Danieli dicitur: Ego ueni propter sermones tuos: princeps autem regni Persarum restitit mihi uiginti et uno diebus: et ecce Michel unus de principibus primis uenit in adiutorium mihi ? Et paulo post angelus ait: Nunc reuertar, ut prelier aduersus principem Persarum. Cum enim egrederer, apparuit princeps Grecorum ueniens . Quos itaque alios principes gentium  nisi angelos appellat, qui sibi resistere exeunti potuissent? Que ergo esse pax in sublimibus potest, si inter ipsos quoque angelicos spiritus preliandi certamen agitur, qui semper conspectui ueritatis assistunt? Certa angelorum ministeria dispensandis singulis quibusque gentibus sunt prelata. Et cum subiectorum mores aduersum se uicissim prepositorum spirituum opem merentur, ipsi qui presunt spiritus contra se uenire referuntur. Angelus qui Danieli loquebatur, captiuis Isrelitici populi in Perside constitutis prelatus agnoscitur. Michel autem eorum qui ex eadem plebe in Iudee terra remanserant prepositus inuenitur. Unde ab hoc eodem angelo paulo post Danieli dicitur: Nemo est adiutor meus in omnibus his, nisi Michel princeps uester  . De quo et hoc quod premisimus dicit: Et ecce Michel unus de principibus primis uenit in adiutorium mihi . Qui dum nequaquam simul esse, sed uenire in adiutorium dicitur, aperte ei populo prelatus agnoscitur qui captiuus in alia parte tenebatur. Quid est angelum dicere: Ego ueni propter sermones tuos; princeps autem regni Persarum restitit mihi , nisi sua subditis opera nuntiare? Ac si aperte dicat: Precum quidem tuarum merita exigunt ut Isreliticus populus a iugo sue captiuitatis exuatur; sed est adhuc quod in eodem populo Persarum dominio purgari debeat: unde ereptioni illius Persarum princeps mihi iure contradicat, quamuis preces tuas eorum lacryme qui in Iudea relicti sunt adiuuent. Angelus qui loquebatur  Danieli dixit: Michel princeps uester uenit in adiutorium mihi. Cumque ut aduersum Persarum principem prelietur egreditur, Grecorum sibi princeps adueniens apparet. Qua ex re innuitur quod aduersum Grecos aliquid Iudea commiserat, quorum profecto causa ereptioni illius resistebat. Prophete preces angelus exaudit, sed Persarum princeps resistit; quia etsi iam uita iusti deprecantis ereptionem populi exigit, eiusdem tamen populi adhuc uita contradicit; ut quia necdum plene hi qui in captiuitatem fuerant ducti purgati sunt, iure eis adhuc Perse dominentur. Michel adiuuat, sed Grecorum princeps ad prelium uenit; quia mereri quidem ueniam tam longa oppressorum captiuitas poterat, sed ereptionis eorum beneficio hoc quoque quod in Grecos  deliquerant obuiabat. Recte dicitur quod contra se angeli ueniunt, quia subiectarum sibi gentium uicissim merita contradicunt. Nam sublimes spiritus eisdem gentibus principantes nequaquam pro iniuste agentibus decertant, sed eorum facta iuste iudicantes examinant. Cum uniuscuiusque gentis uel culpa uel iustitia ad superne curie consilium ducitur, eiusdem gentis prepositus uel obtinuisse in certamine, uel non obtinuisse perhibetur. Quorum tamen omnium una uictoria est sui super se opificis uoluntas summa, quam dum semper aspiciunt, quod obtinere non ualent nunquam uolunt.



CAPUT Xu. Quia matum nullius sit substantie, sed a diabolo primum inuentum est.


 Malum natura non est, sed priuatio boni hoc nomen accepit. Omnis natura bonum est, magnum si corrumpi non potest, paruum si potest: nullum est ergo quod dicitur malum, si nullum sit bonum. Sed bonum omni malo carens integrum bonum est. Cui uero inest malum, uitiatum uel uitiosum bonum est. Nec malum unquam esse potest ullum, ubi est bonum nullum. Malum omnino non esset, nisi quod bonum est esset; quoniam omnis natura bonum est, nec res aliqua mala esset, si res ipsa que mala est natura non  esset. Omnis natura etiam si uitiosa est, in quantum natura est, bona est; in quantum uitiosa est, mala est. Ex bonis mala orta sunt, et nisi in aliquibus bonis non sunt: nec erat, unde oriretur ulla mali natura. Nam si esset, in quantum natura esset, profecto bona esset. Non fuit prorsus unde primitus oriretur malum, nisi ex angeli et hominis natura bona. Ex bona quippe hominis natura oriri uoluntas et bona potest et mala: ac per hoc dicimus angelum bonum et angelum malum, hominem bonum et hominem malum: sed bonum quod angelus, malum quod uitiosus; bonum quod homo, malum quod uitiosus. Quando dicimus bonum, naturam laudamus; quando dicimus malum, non naturam, sed uitium, quia inest bone nature, deprehendimus.  Non ergo alicubi, aut aliquando erat malum, unde fieret diabolus malus, sed quia uitium est malum, dum esset angelus bonus, superbiendo effectus est malus. Ideoque recte dicitur ab eo inuentum malum; malum igitur a diabolo non est creatum, sed inuentum; et ideo malum nichil est, quia nullius substantie est: nam sine Deo factum est nichil, Deus autem malum non fecit. Creditur ab hereticis mentem a Deo, uitia a diabolo fuisse creata, unde et ab his due nature, bona et mala, putantur. Sed uitia natura non sunt, et dum uere a diabolo sint, non tamen creata sunt.



CAPUT XuI. De initio mundi uel creatione celi et terre.

  Rerum substantia simul creata est; sed simul species formata non est; et quod simul exstitit per substantiam materie, non simul apparuit per speciem forme. Cum simul factum celum terraque describitur, simul spiritualia atque corporalia, simul quidquid de celo oritur, simul factum quidquid de terra producitur, indicatur. Dixerat Moyses: In principio creauit Deus celum et terram [Gen. I, 1].  Sed quis crederet quia uerum de preterito diceret, si de futuro etiam aliquid non dixisset? In ipsius etenim libri fine, in cuius exordio illa de preterite dixerat, aliquid prophetie per Iacob uocem de uenturis permiscuit, dicens: Non auferetur sceptrum de Iuda, et dux de femoribus eius, donec ueniat qui mittendus  est, et ipse erit exspectatio gentium . [Moral. XXXII, c. 12, n. 26.] Qui diuersis diebus creatum celum et terram, uirgultum herbamque narrauerat, nunc uno die facta manifestat; ut liquido ostenderet quod creatura omnis simul per substantiam exstitit, quamuis non simul per speciem processerit.  Ratio mundi de uno consideranda est homine: nam sicut per dimensiones etatum ad finem homo uergitur, ita et mundus per hoc quod distenditur tempore deficit; quia unde homo atque mundus crescere uidetur, inde uterque minuitur.  Materies, ex qua formatus est mundus, origine, non tempore res a se factas precessit, ut sonus cantum; prior est enim sonus cantu, quia  suauitas cantilene ad sonum uocis, non sonus pertinet ad suauitatem. Ac per hoc utrumque simul sunt; sed ille ad quem pertinet cantus prior est, id est, sonus. Materies, ex qua celum terraque formata est, ideo informis uocata est, quia nondum ex ea formata erant que formari restabant; uerum ipsa materia ex nichilo facta erat. Aliud est aliquid fieri posse, aliud fieri necesse esse. Fieri necesse est quod Deus naturis inseruit, fieri autem posse est quod extra cursum indictum naturarum creator ut faceret quandoque uoluit reseruauit.  Post annumeratam celi terreque creaturam, ideo nominatur in Genesi  Spiritus, ut quia superferri eum dici oportebat, ante illa nominarentur quorum creator Spiritus sanctus superferri  diceretur: quod et Apostolus indicat , dum supereminentem uiam caritatis demonstrat. Ideo superferri aquis sanctus dicitur Spiritus, quia donum est Dei, in quo subsistentes requiescimus, atque protegendo nos superfertur nobis.



CAPUT XuII. Quod essentia celi et terre in eternum subsistat.

 Celi et terra per eam quam nunc habent imaginem transeunt, sed tamen per essentiam sine fine subsistunt. Hinc namque per Paulum dicitur: Preterit enim figura huius mundi . Hinc per semetipsam ueritas dicit: Celum et terra transibunt, uerba autem mea non preteribunt . Hinc ad Ioannem dicitur  angelica uoce: Erit celum nouum et terra noua . Que quidem non alia condenda sunt, sed hec ipsa renouantur. Celum ac terra et transit et erit, quia et ab ea quam nunc habet specie per ignem tergitur, et tamen in sua semper natura seruatur. Unde per Psalmistam dicitur: Mutabis ea, et mutabuntur . In fine seculi huius ultimam commutationem suam celum et terra ipsis nobis nunc uicissitudinibus nuntiant, quibus nostris usibus indesinenter alternant. Nam terra a sua specie hiemali ariditate deficit, uernali humore uiridescit. Hinc ergo, hinc fidelis quisque colligat, et interire speciem celi et terre, et tamen per innouationem refici, que constat nunc assidue alternantium specierum uicissitudinibus uelut ex defectu reparari.



CAPUT XuIII. De distinctione creaturarum.


. Ex rebus insensibilibus discimus quid de sensibilibus atque intelligibilibus sentiamus. Terra namque ere fecundatur, er autem ex celi qualitate disponitur. Iumentis quippe homines, hominibus angeli, archangeli uero angelis presunt; nam quod iumentis homines presint, et usu cernimus, et Psalmiste uerbis docemur, qui ait: Omnia subiecisti sub pedibus eius, oues et boues uniuersas, insuper et pecora campi . Quia uero angeli hominibus presint, per prophetam testatur angelus dicens: Princeps regni Persarum restitit mihi . Quod angeli a superiorum angelorum potestatibus dispensantur, Zacarias perhibet propheta,  qui ait: Ecce angelus, qui loquebatur in me, egrediebatur; et alius angelus egrediebatur in occursum eius; et dixit ad eum: Curre, loquere ad puerum istum dicens: Absque muro habitabitur Ierusalem . Si enim in ipsis officiis sanctorum spirituum nequaquam potestates summe minimas disponerent, nullo modo hoc quod homini diceret angelus ab angelo cognouisset. Quia cunctorum conditor omnia per semetipsum tenet, et tamen ad distinguendum pulchre uniuersitatis ordinem, alia aliis dispensantibus regit; non immerito reges angelorum spiritus accipimus, qui quo auctori omnium familiarius seruiunt, eo subiecta potius regunt. Homo cum angelis quiesceret, si persuasoris linguam sequi noluisset. Unde non immerito angeli consules uocantur: quia spirituali  reipublice consulunt, dum nos sibi ad regnum socios iungunt. Dum sanctis angelis nuntiantibus uoluntatem Conditoris agnoscimus, in eis procul dubio consultum ab hac angustia nostre tribulationis inuenimus.



CAPUT XIX. Quod rationalis creatura angelorum atque hominum simul creata sit.

 Omnis creatura ab auctore Deo, qui in actione sua nequaquam temporis protelatione distenditur, simul condita non dubitatur. Et si rerum causas subtili discussione pulsamus, simul factum angelum hominemque cognoscimus: simul uidelicet, non unitate temporis, sed  cognitione rationis; simul per acceptam imaginem sapientie, et non simul per coniunctam substantiam forme. Scriptum de homine est: Faciamus hominem ad imaginem et similitudinem nostram . Et per Ezechielem ad Satan dicitur: Tu signaculum similitudinis, plenus sapientia, et perfectus decore in deliciis paradisi fuisti . In cuncta igitur creatura homo et angelus simul exstitit; quia ab omni natura irrationabili distinctus processit. In cuncta conditione rerum nullum rationale animal nisi angelus et homo est. Quidquid ratione uti non potest, cum homine factum non est.  Licet per ceternum Patris uerbum cuncta creata sint, in ipsa tamen ratione creationis ostenditur quantum cunctis animalibus, quantum  rebus celestibus, sed tamen insensibilibus homo preferatur. Cuncta dixit Deus, et facta sunt . Cum uero facere hominem decernit, hoc quod reuerenter pensandum est, premittit dicens: Faciamus hominem ad imaginem et similitudinem nostram . Neque enim de eo sicut de rebus ceteris scriptum est: Fiat, et factum est ; nec ut aqua uolatilia, sic terra hominem protulit: sed prius quam fieret, Faciamus dicitur, ut uidelicet quia rationalis creatura condebatur, quasi cum consilio facta uideretur. Quasi per studium de terra plasmatur homo, et inspiratione Conditoris in uirtute spiritus uitalis erigitur; ut scilicet non per iussionis uocem, sed per dignitatem operationis existeret, qui ad Conditoris imaginem fiebat. Scriptum est:  Creauit Deus hominem ad imaginem suam, ad imaginem Dei creauit illum, masculum et feminam fecit eos . [Moral. lib. XXXII, c. 12, n. 16.] Necdum Eua facta describitur, et iam homo masculus et femina perhibetur. Sed quia ex Ade latere erat procul dubio femina processura, in illo iam computatur per substantiam a quo fuerat producenda per formam. Considerare tamen hec et in minimis possumus, ut ex minimis maiora pensemus. Herba namque cum creatur, necdum in illa fructus, necdum semen ostenditur. Inest uero ei, etiam cum non apparet, fructus et semen, quia nimirum simul sunt in radicis substantia que non simul prodeunt per temporis incrementa.  Duas ad intelligendum se creaturas Deus fecerat, angelicam  uidelicet et humanam. Utramque uero superbia perculit, atque ab statu ingenite rectitudinis fregit; sed una tegmen carnis habuit, alia uero nichil infirmum de carne gestauit. Angelus namque solummodo spiritus, homo uero et spiritus et caro. Misertus ergo Creator, ut hominem redimeret, carnem ad se debuit reducere, quam in perpetratione culpe ex infirmitate aliquid constat habuisse. Et eo altius debuit apostatam angelum repellere, quo, cum a persistendi fortitudine corruit, nichil infirmum ex carne gestauit. Recte Psalmista, cum misertum Redemptorem hominibus diceret, ipsam quoque causam misericordie expressit, dicens: Et memoratus est, quia caro sunt . Ac si diceret: Quo eorum infirma  uidit, eo districte culpas punire noluit. Est adhuc aliud quod et perditus homo reparari debuit, et superbiens spiritus reparari non possit, quia nimirum angelus sua malitia cecidit, homo uero aliena prostratus est.



CAPUT XX. De septenarii numeri perfectione.

Septem diebus uniuersum tempus euoluitur. Aeterna enim dies, que expleta septem dierum uicissitudine sequitur, scilicet octaua est.  Unde et Psalmista resurrectionis diem considerans, quia de extremi iudicii erat districtione locuturus, premisit titulum, dicens: In finem Psalmus Dauid pro octaua . Ut enim quam octauam diceret demonstraret, diem  illam tremendi terroris in psalmi inchoatione secutus est, dicens: Domine, ne in ira tua arguas me, neque in furore tuo corripias me . [Moral., lib. XXXu, c. 8, n. 16.] Septenario numero perfectio eternitatis innuitur, cum dies septimus in requiem Domini sanctificatus uocatur. Cui iam uespera inesse non dicitur, quia eterne beatitudinis requies nullo termino coarctatur. Hinc est etiam quod lege data dies septimus feriatus esse precipitur , ut eterna per illum requies designetur.  Quod per septenarium numerum presentis uite uniuersitas designatur tunc magis ostenditur cum post eum quoque etiam octonarius subinfertur. Septenarium quippe cum adhuc alius sequitur, ex ipso eius augmento exprimitur quod finienda tempora  eternitate concludantur. Scriptum est: Da partes septem, necnon et octo . Per septenarium quippe numerum, hoc quod septem diebus agitur presens tempus expressit; per octonarium uero uitam perpetuam designauit, quam tamen sua nobis Dominus resurrectione patefecit. Dominico scilicet die resurrexit, qui dum diem septimum, id est, sabbatum, sequitur, a conditione octauus inuenitur.  In annorum curriculo septenarius numerus septies multiplicatus monade addita ad quinquagenarium ducitur, ut perpetuam beatitudinem signans iubilei sacratissima requies obseruetur.  Septenarius numerus apud sapientes huius seculi quadam sua habetur ratione perfectus, quod ex primo pari et ex primo impari consummatur.  Primus enim impar ternarius est, primusque par quaternarius. Ex quibus duobus septenarius constat, qui eisdem partibus suis multiplicatus in duodenarium surgit. Nam siue tres per quatuor, seu quatuor per tres ducimus, ad duodenarium peruenimus. Nos quia a superno munere ueritatis predicamenta percepimus, hec fixa scientie altitudine despiciendo calcamus; hoc procul dubio inconcussa fide retinentes, quia quos spiritus gratie septiformis repleuerit perficit, eisque non solum Trinitatis notitiam, sed etiam uirtutum quatuor, id est, prudentie, temperantie, fortitudinis atque iustitie operationem prebet.



CAPUT XXI. De anima eiusque sensibus.


 In Scriptura sacra dentes aliquando interni sensus accipi solent, Ieremia testante, qui ait: Fregit ad numerum dentes meos . Per dentes enim cibus frangitur ut glutiatur. Unde non immerito in dentibus internos sensus accipimus, qui singula que cogitant quasi mandunt et comminuunt, atque ad uentrem memorie transmittunt. Internos sensus anime quasi dentes propheta ad numerum fractos dicit, quia iuxta mensuram uniuscuiusque peccati intelligentie cecitas generatur in sensibus, et secundum quod quisque egit exterius, in eo obstupescit quod de internis atque inuisibilibus intelligere potuit. Omnis homo qui comederit uuam acerbam, obstupescent dentes  eius . Quid namque acerba uua nisi peccatum est? Uua quippe acerba est fructus ante tempus. Quisquis enim presentis uite delectationibus satiari desiderat, quasi fructus ante tempus comedere festinat. Qui uuam acerbam comedit, dentes eius obstupescunt, quia qui presentis mundi delectatione pascitur, interni eius sensus ligantur, ut iam spiritualia mandere, id est, intelligere, nequeant, quia unde in exterioribus delectati sunt, inde in intimis obstupescunt. Et dum peccato anima pascitur, panem iustitie edere non ualet, quoniam ligati dentes ex peccati consuetudine, iustum quod intus sapit edere nequaquam possunt. Considerare magnopere quid agere iusti soleant debemus. Qui plerumque, si qua in se quamlibet  leuiter carnalia esse deprehendunt, hec in internis sensibus retractantes, uehementer in semetipsis insequuntur, afflictione se conterunt magnisque cruciatibus, uel minima in se praua diiudicant atque per penitentiam damnant. Electi quotidie agunt ut in conspectu eterni iudicis et ipsi inueniri, in quantum est possibile, irreprehensibiles debeant, et hi qui eos sic se iudicare conspiciunt emendate semetipsos a culpis grauioribus inardescant.



CAPUT XXII. De conditione primi hominis.

 Primus homo ita conditus fuit, ut manente illo decederent  tempora, nec cum temporibus ipse transiret. Stabat enim momentis decurrentibus, quia nequaquam ad uite terminum per dierum incrementa tendebat. Primus homo ante culpam statum habere fixum potuit, quia tempora eo stante transibant. Stabat tanto robustius, quanto semper stanti arctius inherebat; sed postquam deliquit, in quodam se quasi lubrico temporalitatis posuit. Et quia cibum comedit uetitum, status sui protinus inuenit defectum. Et mox offenso Creatore cepit ire cum tempore. Ad hoc in paradiso homo conditus fuerat, ut si se ad Conditoris sui obedientiam uinculis caritatis astringeret, ad celestem angelorum patriam quandoque sine morte carnis transiret. Sic primus homo immortalis est conditus, ut tamen si peccaret  mori posset; et sic mortalis est conditus, ut si non peccaret, mori etiam non posset [a 1Kb] , atque ex merito liberi arbitrii beatitudinem illius regionis attingeret, in qua uel peccare uel mori non posset. In eterne beatitudinis felicitate, ubi post redemptionis tempus, morte interposita, electi transeunt, illuc procul dubio parentes primi, si in conditionis sue statu perstitissent, etiam sine morte corporum transferri potuissent. Quasi quoddam silentium primus homo conditus habuit, cum contra hostem suum liberum uoluntatis arbitrium accepit. Cui quia sua sponte succubuit, mox de se quod contra se perstreperet inuenit. Quamuis silentio  homo ab Auctore fuerit conditus, hosti tamen sponte substratus, clamores de pugna tolerauit. Ipsa enim carnis suggestio quasi quidam clamor est contra quietem mentis.



CAPUT XXIII. De lignis paradisi et ligno scientie boni et mali.

 In paradiso nequaquam mala arbor exstitit, quam Deus homini ne contingeret interdixit. Sed ut melius per obedientie meritum homo bene conditus cresceret, dignum fuerat ut hunc etiam a bono prohiberet; quatenus tanto uerius hoc quod ageret uirtus esset, quanto et a bono cessans auctori suo se subditum humilius exhiberet. Ex omni ligno paradisi, inquit Deus, edite, de ligno autem scientie boni et mali ne tetigeritis  . Qui enim ab uno quolibet bono subiectos uetat, necesse est ut multa concedat, ne obedientis mens funditus intereat, si a bonis omnibus penitus repulsa ieiunat. Omnes paradisi arbores ad esum Dominus concessit cum ab una prohibuit, ut creaturam suam, quam nolebat exstingui sed prouehi, tanto facilius ab una restringeret, quanto ad cunctas latius relaxaret.



CAPUT XXIu. De preuaricatione primi hominis.

 Callidus hostis et humani generis inimicus quod in paradiso egit hoc quotidie agere non desistit. uerba quippe Dei de cordibus hominum molitur euellere, atque in eis ficta promissionis sue blandimenta radicare: quotidie  antiquus hostis id quod Deus minatur leuigat, et ad hoc credendum quod falsum promittit in uitat. Falso enim pollicetur temporalia, ut mentibus hominum ea supplicia leuiget que Deus minatur eterna. Humani generis aduersarius, cum presentis uite gloriam spondet, quid aliud dicit quam Gustate, et eritis sicut dii ? Ac si aperte diceret: Temporalem concupiscentiam tangite, et in hoc mundo sublimes apparete. Antiquus hostis, cum a cordibus hominum timorem diuine sententie amouere conatur, quid aliud loquitur quam id quod primis hominibus dixit: Cur precepit uobis Deus ut non comederetis de omni ligno paradisi ? Sed quia diuino munere redemptus homo iustitiam recepit quam dudum conditus amisit, robustior se  iam contra blandimenta callide persuasionis exercet, quia experimento didicit quantum obediens esse debeat precepto. Et quem tunc culpa duxit ad penam, nunc pena sua restringit a culpa: ut tanto magis delinquere metuat, quanto, cogente supplicio, et ipse iam quod perpetrauit accusat.  Callidus aduersarius contra primum hominem parentem nostrum in tribus se tentationibus erexit, quia hunc uidelicet gula, uana gloria et auaritia tentauit; sed tentando superauit, quia sibi eum per consensum subdidit. Ex gula quippe tentauit, cum cibum ligni uetitum ostendit, atque ad comedendum suasit. Ex uana gloria tentauit,  cum diceret: Eritis sicut dii . Ex auaritia tentauit, cum diceret: Scientes bonum et malum . In hoc ergo eum ad superbiam traxit, quod illum ad auaritiam sublimitatis excitauit. Quibus modis diabolus primum hominem strauit, eisdem modis secundo homini tentato succubuit. Per gulam tentauit, cum dixit: Dic ut lapides isti panes fiant . Per uanam gloriam tentauit, cum dixit: Si Filius Dei es, mitte te deorsum . Per sublimitatis auaritiam tentauit, cum regna omnia mundi ostendit, dicens: Hec omnia tibi dabo, si cadens adoraueris me . [Moral. XXuIII, c. 1, n. 6.] [a 1Kb] Quid est quod ad auram post meridiem Dominus deambulat, nisi quod lux feruentior caritatis abscesserat, et peccatricem animam culpe  sue frigora constringebant? Increpauit ergo Adam deambulans, ut cecis mentibus nequitiam suam non solum sermonibus, sed etiam rebus aperiret; quatenus peccator homo, et per uerba quod fecerat audiret, et per deambulationem, amisso eternitatis statu, mutabilitatis sue inconstantiam cerneret, et per auram feruore caritatis expulso, torporem suum animaduerteret, et per declinationem solis cognosceret quod ad tenebras propinquaret.  Scriptum est: uocauit Deus Adam, et dixit ei: Ubi es ? Quid est quod Dominus Adam post lapsum requirit, dicens: Ubi es? Nunquidnam diuina potentia nesciebat post culpam seruus ad que latibula fugerat? Sed quia uidit in culpa lapsum, iam sub peccato uelut ab  oculis ueritatis absconditum, quia tenebras erroris eius non approbat, quasi ubi sit peccator ignorat. Omnipotens Dominus Adam et uocat et requirit, dicens: Ubi es? Per hoc quod uocat, signum dat quia ad penitentiam reuocat. Per hoc quod requirit, aperte insinuat quia peccatores iure damnatos non ignorat.  Humanum genus contemplationem lucis intime habuit in paradiso; sed sibimetipsi placens, quod ad se recessit, lumen Conditoris perdidit eiusque faciem; ad ligna paradisi fugit, quia post culpam uidere metuebat quem amare consueuerat. Sed ecce post culpam uenit in penam, ex pena autem ad amorem redit, quia quis fuerit culpe fructus inuenit; atque illam faciem quam timuit in culpa, excitatus requirit ex  pena: ut iam caliginem cecitatis sue fugiat, atque hoc ipsum quod Auctorem suum non uidet grauiter perhorrescat.



CAPUT XXu. De mutatione et uolubilitate temporum.

 Fixum statum temporum in presenti seculo habere non possumus, ubi transituri uenimus atque hoc ipsum nostrum uiuere quotidie a uita transire est. Quem uidelicet lapsum temporum primus homo ante culpam habere non potuit, quia tempora, eo stante, transibant. Sed  postquam deliquit, in quodam se quasi lubrico temporalitatis posuit. Et quia cibum comedit uetitum, status sui protinus inuenit defectum. Temporum mutabilitatem non solum exterius, sed interius quoque homo patitur, dum ad meliora exsurgere opera conatur. Mens etenim mutabilitatis sue pondere ad aliud semper impellitur quam est; et nisi in statu suo arcta custodie disciplina teneatur, semper inferiora [b 1Kb] delabitur. Que enim semper stantem deseruit, statum, quem habebat [c 1Kb] amisit.  Omne etenim tempus hoc nostre mortalitatis quandiu nos in hac nostre mutabilitatis corruptione retinet, eternitatis nobis incommutabilitas non apparet. Qui igitur diem iam eternitatis uidet, egre diem sue mortalitatis sustinet.  Scriptum est in libro beati Iob: Pereat dies, in qua natus sum . In die quippe iustitie homo est conditus, sed iam in tempore culpe natus. Adam enim conditus, sed Cain primus natus est. Quid est ergo diei natiuitatis maledicere, nisi aperte dicere: Dies mutabilitatis pereat, et lumen eternitatis erumpat ? Hoc tempus nostre mutabilitatis non quandoque ita periturum, id est, transiturum est, ut male sit, sed ut penitus non sit, angelo in sacro eloquio attestante, qui ait: Per uiuentem in secula, quia tempus iam non erit . Nam etsi Propheta dicit: Erit tempus eorum in eternum ; quia per momenta tempus deficit, nomine temporis eorum defectum uocauit, ostendens quod sine omnimodo defectu deficiunt hi qui a  uisionis intime consolatione separantur.  Nos quippe, quia de propagine primi hominis nascimur, radicis amaritudinem quasi in uirgulto retinemus. Nam quia ex illo originem ducimus, eius cursum nascendo sortimur, ut eo ipso momento quotidiano quo uiuimus incessanter a uita transeamus, et uiuendi nobis spatium unde crescere creditur, inde decrescat. Dum infantia ad pueritiam, pueritia ad adolescentiam, adolescentia ad iuuentutem, senectus transit ad mortem in cursu uite presentis, ipsis suis augmentis ad detrimentum miser homo compellitur, et inde semper deficit unde se proficere in spatium uite credit.



CAPUT XXuI. De discordia angelorum sanctorum atque hominum sub preuaricatione constitutorum.


 Priusquam Redemptor noster per carnem nasceretur, discordiam cum angelis habuimus, a quorum claritate atque munditia per prime culpe meritum, per quotidiana delicta, longe distabamus. Quia ergo peccando extranei eramus a Deo, extraneos nos a suo consortio deputabant Angeli ciues Dei. Sed quia nos cognouimus Regem nostrum, recognouerunt nos Angeli ciues suos. Quia celi Rex terram nostre carnis assumpsit, infirmitatem nostram angelica celsitudo  non despicit. Ad pacem nostram Angeli redeunt, intentionem prioris discordie postponunt: et quos infirmos prius, abiectosque despexerunt, iam socios uenerantur. In ueteri testamento Loth, et Iosue Angelos adorant, nec tamen adorare prohibentur: Iohannes in Apocalypsi adorare Angelum uoluit, sed tamen idem hunc Angelus, ne se adorare debeat, compescuit, dicens: uide ne feceris: conseruus tuus sum et fratrum tuorum. Quid est, quod ante Redemptoris aduentum Angeli ab hominibus adorantur, et tacent, postmodum uero adorari refugiunt: nisi quod naturam nostram, quam prius despexerunt, postquam hanc super se adsumptam conspiciunt, substratam sibi uidere pertimescunt? Nec iam sub se uelut infirmam contemnere ausi sunt, quam super  se uidelicet in celi Rege uenerantur. Nec habere dedignantur hominem socium, qui super se adorant hominem Deum.



CAPUT XXuII. De Ierusalem celesti uel eius ciuibus.

 Ierusalem uisio pacis interpretatur. Hi nimirum in Ierusalem habitant qui in uisione pacis intime mentem figunt. Scriptum quippe est: Ierusalem que edificatur ut ciuitas . Quia enim illa interne pacis uisio ex sanctorum ciuium congregatione construitur, Ierusalem celestis ut ciuitas edificatur. Superna illa Ierusalem ciuitas dum in hac peregrinationis terra flagellis percutitur, tribulationibus tunditur, eius lapides quotidie quadrantur. Ipsa est ciuitas,  scilicet sancta Ecclesia, que regnatura in celo adhuc laborat in terra: cuius ciuibus Petrus dicit: Et uos tanquam lapides uiui superedificamini . Et Paulus ait: Dei agricultura, Dei edificatio estis . Ierusalem ciuitas habet hic in sanctorum moribus magnum iam edificium suum. In edificio quippe lapis super lapidem ponitur, et qui portat alterum portatur ab altero.  Isaias propheta ait: uiuit Dominus, cuius ignis est in Sion, et caminus eius in Ierusalem . Plus est enim caminum esse quam ignem, quia ignis esse et paruus potest, in camino autem uastior flamma succenditur. Sion uero speculatio, Ierusalem autem uisio pacis dicitur,  pacem uero nostram hic interim speculamur, ut illic postmodum plene uideamus. Ex amore omnipotentis Domini in Sion ignis est, in Ierusalem uero caminus; quia hic amoris eius flammis aliquatenus ardemus ubi de illo aliquid contemplamur. Sed ibi plene ardebimus ubi plene uidebimus quem amamus.



CAPUT XXuIII. De Babylonia eiusque ciuibus.

 Sciendum est quod Sennaar latissima uallis est, in qua turris Babylonie a superbientibus edificari ceperat. Sennaar quippe interpretatur fetor eorum: que turris linguarum facta diuersitate destructa est, que et Babylon dicta est, pro ipsa uidelicet confusione mentium atque linguarum. Babylon confusio interpretatur.  Recte igitur infecunda mens Babylonis filia nuncupatur, que in eo quod nequaquam bona opera germinat, dum nullo ordine recte uite componitur, quasi confusione matre generatur. Scriptum est: Descende, sede in puluere, uirgo filia Babylon, sede in terra; non est solium filie Chaldeorum . Humana igitur mens, postquam statum salutis perdidit, ad confusionis sue cumulum, appellatur uirgo, uel incorrupta, quod dudum fuit, cui apte per increpationem dicitur diuina uoce, Descende. In alto quippe humanus animus stat quando supernis retributionibus inhiat, sed ab hoc statu descendit cum, turpiter uictus, sese defluentibus mundi desideriis subiicit.  Certissime filie Babylonis dicitur: Sede in puluere; cum enim semper  terra sit puluis, quid per puluerem nisi cogitationes debemus accipere? Que dum importune ac silenter in mente uolant, eius oculos excecant. Et quid per terram, nisi terrena actio designatur? Reproborum mens prius ad cogitanda praua deiicitur, et postmodum ad facienda. Recte ergo filie Babylon, que ab hoc interne rectitudinis iudicio descendit, per ferientem sententiam dicitur ut prius in puluere et post in terra sedeat, quia nisi se in cogitatione prosterneret, in malo opere non hesisset.  Descendens enim, in puluere residet, quia celestia deserens, terrenis cogitationibus aspersa in infimis uilescit.  Sunt nonnulli qui, cum parua agunt, de semetipsis magna sentiunt. In altum mentem subleuant, et preire  se ceteros uirtutum meritis putant. Hi nimirum apud se introrsum humilitatis sterquilinium deserunt, et elationis fastigia ascendunt. Illum uidelicet imitantes qui primus se apud se extulit, sed eleuando prostrauit. Illum imitantes qui accepta conditionis dignitate contentus non fuit, dicens: In celum conscendam, super astra celi exaltabo solium meum . Apostate angelo male coniuncta Babylonia, id est, confusa multitudo peccantium dicit: Sedeo regina, et uidua non sum . Quisquis ergo introrsus intumescit, in altum se apud semetipsum posuit, sed eo se grauius in infimis deprimit quod de se infima ueraciter sentire contemnit.  Leene nomine aliquando  huius mundi ciuitas, id est, Babylonia, designatur, que contra uitam innocentium immanitate crudelitatis efferatur, que antiquo hosti, quasi seuissimo leoni, sociata, peruerse persuasionis eius semina concipit, et reprobos ex se filios ad similitudinem illius, quasi crudeles catulos gignit. Catuli leonum sunt quilibet reprobi ad iniquam uitam malignorum spirituum errore generati, qui et simul omnes uniuersam mundi ciuitatem, quam prediximus, Babyloniam faciunt, et tamen hi iidem singuli Babylonie filii, quasi non leena, sed leene catuli uocantur. Sicut Sion tota simul Ecclesia dicitur, filii autem Sion sanctorum quique singuli memorantur; ita et filii Babylonie singuli quique reproborum, et eadem Babylonia simul omnes reprobi uocantur.   Sancti uiri quandiu in hac uita sunt, semetipsos sollicita circumspectione custodiunt, ne leo circuiens insidiando subripiat, id est, antiquus hostis sub aliqua imagine uirtutis occidat; et leene uox auribus obstrepat, id est, ne Babylonie gloria sensum ab amore celestis patrie auertat.



CAPUT XXIX. Quid significet arca diluuii.

 Arca diluuii, que inferius ampla, superius uero angusta describitur, sancta Ecclesia figuratur, que a trecentis et sexaginta ac triginta cubitis ad unum cubitum colligitur ; quia ab ea latitudine quam sancta Ecclesia in membris suis adhuc infirmantibus habet,  paulisper angustata, et in altum proficiens, ad unum tendit. Ratio exigit ut credamus quod in illa arce latitudine omnes bestie cunctaque quadrupedia atque reptilia in inferioribus fuerunt, homo uero atque uolatilia nimirum in superioribus. Iuxta superiorem etenim partem fenestra fuit in latere, de qua coruum uel columbam dimisit homo, ut si iam diluuii transissent aque, cognosceret. Et quia arca eadem in uno fuit cubito consummata, homo et uolatilia iuxta cubitum fuerunt. Recte per arcam uniuersa Ecclesia designatur, que adhuc in multis suis carnalibus lata est, in paucis spiritualibus angusta. Et quia ad unum hominem, qui est sine peccato, colligitur, quasi in uno cubito consummatur.  Arca in undis diluuii Ecclesie typum  gessit, quia scilicet ampla in inferioribus et angusta in superioribus fuit; que in summitate etiam sua ad unius mensuram cubiti excreuit. Inferius quippe quadrupedia atque reptilia, superius uero aues et homines habuisse credenda est. Ibi lata exstitit arca ubi bestias habuit, ibi angusta ubi homines seruauit, quia nimirum sancta Ecclesia in carnalibus ampla est, in spiritualibus angusta. Ubi enim bestiales hominum mores tolerat, illic latius sinum laxat. Ubi autem eos habet qui spirituali ratione suffulti sunt, illic quidem ad summum ducitur, sed tamen, quia pauci sunt, angustatur. Lata quippe uia est que ducit ad perditionem, et multi sunt qui uadunt per eam: et angusta porta est que ducit ad uitam, et pauci sunt qui inueniunt eam  . Eo usque arca angustatur in summis, quousque ad mensuram unius cubiti perducatur: quia in sancta Ecclesia quanto sanctiores quique sunt, tanto pauciores. Que in summo ad illum perducitur, qui solus homo in hominibus, et sine ullius comparatione natus est sanctus. Qui, iuxta Psalmiste uocem, Factus est sicut passer unicus in edificio .



CAPUT XXX. De electis ante legem uel sub lege exortis.

 Multi electi ab ipso mundi primordio ante redemptionis tempus exorti sunt, et tamen huic mundo semetipsos mortificare curauerunt. Qui conscripte legis tabulas non habentes,  quasi ab utero mortui sunt, quia Auctorem suum naturali lege timuerunt; et cum uenturum Mediatorem crederent, studuerunt summopere mortificandis uoluptatibus etiam que scripta non acceperant precepta seruare. Tempus illud quod iuxta mundi initium mortuos huic seculo patres nostros protulit quasi abortiui uterus fuit. Ibi namque Abel, qui occidenti se fratri restitisse non legitur . Ibi Enoch, qui talem exhibuit uitam, ut ambulaturus cum Domino transferretur . Ne scilicet, per hoc quod diuino examini placuit, in mundum mundo superstes fuit . Abraham patriarcha, dum peregrinus exstitit seculo, factus est amicus Deo . Isaac quippe caligantibus carnis oculis, per etatem quidem presentia non uidit, sed  per uirtutem prophetici spiritus, in futuris etiam seculis magna uidendi luce radiauit . Iacob iram fratris humiliter fugit, clementer edomuit . Qui prole quidem fecundus exstitit, sed tamen spiritus ubertate fecundior, eamdem prolem sub prophetie sue uinculis astrinxit. A mundi primordiis, dum quosdam paucos electos Mose scribente cognoscimus, pars nobis maxima humani generis occultatur. Neque enim tot iustos solummodo usque ad acceptam legem exstitisse credendum est, quot Moses breuissima descriptione perstrinxit. Quia ergo a mundi primordio edita multitudo bonorum ex magna parte notitie nostre subtrahitur, quasi abortiuum absconditum uocatur . Fuerunt in Isrelitico populo sancti uiri patriarche  atque prophete qui montes iure uocarentur, quia per uite meritum ad celestia propinquauerunt. Sed incarnatus Unigenitus istis montibus equalis non fuit, quia naturam, uitam, et merita omnium ex sua diuinitate transcendit. Dominus iehsu Christus mons super uerticem montium dicitur, quia excelsus ex diuinitate sua inuentus est etiam super cacumina sanctorum , ut hi, qui multum in Deo profecerunt, eius uestigia uix potuissent tangere ex uertice cogitationis. Electi, qui post acceptam legem in hoc mundo nati sunt, auctori suo eiusdem legis sunt admonitione concepti.  Sed tamen quasi concepti lucem minime uiderunt. quia ad aduentum incarnationis dominice, quamuis  hanc fideliter crederent, peruenire nequiuerunt. Incarnatus Dominus dicit: Ego sum lux mundi . Atque ipsa Lux ait: Multi prophete et iusti desiderauerunt uidere que uidetis, et non uiderunt . Quia ad spem uenturi Mediatoris apertis prophetarum uocibus excitati, nequaquam potuerunt cernere eius incarnationem. Ante aduentum Redemptoris nostri multitudo electorum formam quidem fidei habuit, sed hanc usque ad apertam uisionem diuine presentie non perduxit, quia prius hos a mundo mors interueniens rapuit quam manifesta mundum ueritas illustrauit.  Mediatoris aduentum, quem patres in lege positi diu prestolati sunt, ad uite sue requiem populi gentiles inuenerunt. Paulo attestante, qui ait:  Quod querebat Isrel, hoc non est consecutus, electio autem consecuta est .



CAPUT XXXI. De electis uiris ante aduentum Christi exortis.

 Mira diuine dispensationis opera libet cernere quomodo ad illuminandam noctem uite presentis astra queque suis uicibus in celi faciem ueniant, quousque in finem noctis Redemptor humani generis, quasi uerus Lucifer, surgat. Nocturnum namque spatium, dum decedentium succedentiumque stellarum cursibus illustratur, magno celi decore peragitur. Ut scilicet noctis nostre tenebras suo tempore editus uicissimque permutatus stellarum radius tangeret, ad ostendendam innocentiam, uenit Abel; ad docendam actionis  munditiam, uenit Enoch; ad insinuandam longanimitatem spei et operis, uenit Ne; ad manifestandam obedientiam, uenit Abraham; ad demonstrandam coniugalis uite castimoniam, uenit Isaac; ad insinuandam laboris tolerantiam, uenit Iacob; ad rependendam pro malo bone retributionis gratiam, uenit Ioseph; ad ostendendam mansuetudinem, uenit Moses; ad informandam contra aduersa fiduciam, uenit Iosue; ad ostendendam inter flagella patientiam, uenit Iob. Ecce quam fulgentes stellas in celo figuraliter cernimus: ut inoffenso pede operis iter nostre noctis ambulemus. Cognitioni hominum diuina dispensatio quot iustos exhibuit, quasi tot astra super peccantium tenebras celum misit, quousque uerus Lucifer surgeret, qui, eternum nobis mane nuntians,  stellis ceteris clarius ex diuinitate radiaret.  Electi omnes dum Mediatorem Dei et hominum bene uiuendo preeunt, et rebus et uocibus prophetando promiserunt. Nullus etenim iustus fuit qui non eius per figuram nuntius exstiterit. Dignum quippe erat ut in semetipsis bonum omnes ostenderent, de quo et omnes boni essent, et quod prodesse omnibus scirent. Unde et sine cessatione promitti debuit, quod et sine estimatione dabatur percipi, et sine fine retineri: ut simul omnia secula dicerent quid in redemptione communi seculorum finis exhiberet.



CAPUT XXXII. De dilectione Dei et proximi.

Prima uirtus obedientie in caritate est; que uidelicet  caritas in duobus preceptis distinguitur, ut Deus et proximus diligatur. Et recta operatio ex decalogi completione perficitur, ut cum bona agi ceperint, mala iam nulla perpetrentur.  Duo sunt precepta caritatis, dilectio uidelicet Dei et dilectio proximi. Per que utraque nos sacre Scripture dicta uiuificant, quia dilectionem Dei et proximi capimus in eloquiis diuinis. Per amorem Dei amor proximi gignitur, et per amorem proximi Dei amor nutritur. Nam qui amare Deum negligit, profecto diligere proximum nescit. Tunc plenius in Dei dilectione proficimus, si in eiusdem dilectionis gremio prius proximi caritate lactamur. Quia amor Dei amorem proximi generat, dicturus per legem Dominus: Diliges proximum tuum, premisit dicens:  Diliges Dominum Deum tuum ; ut uidelicet in terra pectoris nostri prius amoris sui radicem figeret, quatenus per ramos postmodum dilectio fraterna germinaret. Amor Dei ex proximi amore coalescit, sicut testatur Ioannes, qui quosdam increpat, dicens: Qui non diligit fratrem suum quem uidet, Deum, quem non uidet, quomodo potest diligere ? Que tamen diuina dilectio per timorem nascitur, sed in affectum crescendo permutatur.  Sepe omnipotens Deus, ut quantum quisque a caritate eius et proximi longe sit, uel in ea quantum profecerit innotescat, miro ordine cuncta dispensans, alios flagellis deprimit, alios successibus fulcit. Et cum quosdam temporaliter deserit, in quorumdam cordibus quod  malum latet ostendit. Nam plerumque ipsi nos miseros insequuntur qui felices sine comparatione coluerunt.  Inoffenso pede iter nostrum in terra agitur, si Deus et proximus integra mente diligatur. Nec Deus enim uere diligitur sine proximo, nec proximus uere diligitur sine Deo. Spiritus sanctus secundo legitur discipulis datus, prius a Domino in terra degente, postmodum a Domino celo presidente. In terra quippe, ut diligatur proximus; e celo uero, ut diligatur Deus. Sed cur prius in terra, postmodum e celo, nisi quod patenter datur intelligi quia, iuxta Ioannis uocem, Qui fratrem suum non diligit quem uidet, Deum, quem non uidet, quomodo potest diligere ? Amemus et amplectamur proximum, qui iuxta  nos est, ut peruenire ualeamus ad amorem illius qui super nos est. Meditetur mens in proximo quod exhibeat Deo, ut perfecte mereamur in eo gaudere cum proximo. Tunc enim ad illam superne frequentie letitiam perueniemus, de qua nunc sancti Spiritus pignus accepimus. Ad istum finem, scilicet ad dilectionem Dei et proximi, toto amore tendamus. Omne mandatum de sola dilectione est, et omnia unum preceptum sunt. Quia quidquid precipitur, in sola caritate solidatur. Precepta dominica et multa sunt et unum: multa per diuersitatem operis, unum in radice dilectionis. Qualiter dilectio Dei et proximi sit tenenda ipse insinuat qui in plerisque Scripture sue sententiis et amicos iubet diligi in se, et inimicos diligi propter se.



CAPUT XXXIII. De lege ueteri.


 Legis duritia unumquemque peccantem morte corporis puniri sanciebat. Sed postquam Redemptor noster asperitatem legalis sanctionis per mansuetudinem temperauit, non iam pro culpa mortem carnis inferri constituit, sed mors spiritus quantum timenda esset indicauit.  Scriptum est in Exodo: Manus Moysi erant graues: sumentes igitur lapidem posuerunt subter eum, in quo sedit: Aaron autem et Hur sustentabant manus eius . Moyses igitur sedit in lapide, cum Lex requieuit in Ecclesia. Sed hec eadem Lex manus graues habuit,  quia peccantes quosque non misericorditer pertulit, sed seuera districtione percussit. Aaron sacerdos mons fortitudinis, Hur autem ignis interpretatur. Quem itaque iste mons fortitudinis signat, nisi Redemptorem nostrum, de quo per prophetam dicitur: Erit in nouissimis diebus preparatus mons domus Domini in uertice montium ? Aut quis per ignem, nisi sanctus Spiritus figuratur, de quo idem Redemptor dicit: Ignem ueni mittere in terram ? Aaron scilicet et Hur graues manus Moysi sustinent, atque sustentando leuiores reddunt, quia Mediator Dei et hominum cum igne sancti Spiritus ueniens, mandata Legis grauia, que dum carnaliter tenerentur portari non poterant, tolerabiliora nobis per spiritualem intelligentiam ostendit. Quasi enim  manus Moysi leues reddidit, quia pondus mandatorum Legis ad uirtutem confessionis retorsit.



CAPUT XXXIu. De historia et allegoria.

 Intellectus sacri eloquii inter textum et mysterium tanta est libratione pensandus, ut utriusque partis lance moderata, hunc neque nimie discussionis pondus deprimat, neque rursum torpor incurie uacuum relinquat. Multe sacri eloquii sententie tanta allegoriarum conceptione sunt grauide, ut quisquis eas ad solam tenere historiam nititur, earum notitia per suam incuriam priuetur. Nonnulle uero ita exterioribus preceptis inseruiunt, ut si quis eas subtilius penetrare desiderat, intus quidem nichil inueniat, sed hoc sibi etiam quod  foras loquuntur abscondat.  Ante considerationis nostre oculos precedentium patrum sententie quasi uirge uarie ponuntur. In quibus dum plerumque intellectum littere fugimus, quasi corticem subtrahimus. Et dum plerumque intellectum littere sequimur, quasi corticem reseruamus. Dumque ab ipsis cortex littere subducitur, allegorie candor interior demonstratur; et dum cortex relinquitur, exterioris intelligentie uirentia exempla monstrantur. uarias uirgas Iacob in aque canalibus posuit : quia Redemptor noster in libris eas sacre scientie sententias, quibus nos intrinsecus infundimur, fixit. Has aspicientes arietes cum ouibus ceunt; quia rationales nostri spiritus, dum in earum intentione  defixi sunt, in singulis quibusque actionibus permiscentur, ut tales fetus operum procreent qualia exempla precedentium in uocibus preceptorum uident, scilicet, ut diuersum colorem proles boni operis habeat. Nonnunquam subtracto littere cortice, acutius mens nostra interna considerat, et reseruato nonnunquam historie tegmine, bene se in exterioribus format. In sacro eloquio intelligentie magna discretio est.  Sepe enim in quibusdam locis illius et historia seruanda est et allegoria, et sepe in quibusdam sola exquirenda est allegoria, aliquando uero sola necesse est ut teneatur historia. In quibusdam locis, sicut diximus, historia simul tenenda est et allegoria, ut et tardiores pascantur per historiam, et uelociores  ingenio per allegoriam. Unde cum loquente Deo, populus lampades et sonitum buccine, et montem fumigantem cerneret, perterritus petiit ut eis per Moysem Dominus loqueretur, sicut scriptum est: Stetit populus de longe, Moyses autem accessit ad caliginem in qua erat Deus . Turba populi allegoriarum caliginem non ualet penetrare, quia ualde paucorum est spiritualem intellectum rimari. Quia enim mentes carnalium sola sepe historia pascuntur, loquente Deo, longe populus stetit. Quia uero spirituales quique allegoriarum nubem penetrant, ut spiritualiter Dei uerba cognoscant, Moyses accessit ad caliginem in qua erat Deus.  Lex ueteris Testamenti quasi oua in nidum posuit, cum dixit: Oculum pro oculo, dentem  pro dente ; sed pullos produxit postmodum, cum dixit: Non queres ultionem, nec memor eris iniurie ciuium tuorum . Notandum est quod de matre pullorum dicitur: Non tenebis eam cum filiis, sed abire patieris, captos tenens filios . Quia uidelicet in quibusdam locis pretermittenda est historia, ut solius matris pulli, id est, spiritualis intelligentie sensus nobis in esum ueniat, nec nos mater, sed pulli reficiant; quia non debemus de historie exemplo, sed de spiritualis intellectus sensibus satiari. Cum legimus aurum et argentum Aegyptiorum ab Isrelitico populo petitione deceptoria subreptum ; et rursum cum legimus carnalia sacrificia omnipotenti Deo exhibita: quid in hoc uerborum nido, nisi mater dimittenda  est et filii tenendi? Nos enim cum a quibusque secularibus uigilantiam ingenii in defensionem ueritatis trahimus, et eorum eloquium in usum rectitudinis uertimus, quid aliud quam ab Aegyptiis aurum et argentum tollimus, ut ex eo et nos diuites effici, et illi ualeant pauperes ostendi? Sicut scriptum est: In captiuitatem redigentes omnem intellectum in obsequium Christi . Matrem dimittentes, pullos edimus, cum historie exempla dimittimus; sed ex ea allegoriarum sensus mente retinemus. Ubi recte additur: Ut bene sit tibi, et longo uiuas tempore . Quia longo tempore ille uiuit qui per spiritualem intelligentiam eternitatis annos apprehendit.



CAPUT XXXu. De predestinatione.


 Ea que sancti uiri orando efficiunt, ita predestinata sunt ut precibus obtineantur. Nam ipsa quoque perennis regni predestinatio ita est ab omnipotente Deo disposita, ut ad hoc electi ex labore perueniant, quatenus postulando mereantur accipere quod eis omnipotens Deus ante secula disposuit donare. Certissime nouimus quod ad Abraham Dominus dixit: In Isaac uocabitur tibi semen . Cui etiam dixerat: Patrem multarum gentium constitui te . Cui rursum promisit, dicens: Benedicam tibi, et multiplicabo semen tuum sicut stellas celi, et uelut arenam que est in littore maris . Ex qua re aperte  constat quia omnipotens Deus semen Abrahe multiplicare per Isaac predestinauerat, et tamen scriptum est: Deprecatus est Isaac Dominum pro uxore sua, eo quod esset sterilis; qui exaudiuit eum, et dedit conceptum Rebecce . Si multiplicatio generis Abrahe per Isaac predestinata fuit, cur coniugem sterilem accepit? Sed nimirum constat quia predestinatio precibus impletur, quando is in quo Deus multiplicare semen Abrahe predestinauerat, oratione obtinuit ut filios habere potuisset.  Predestinatio a preuidendo uel preordinando futurum aliquid dicitur: et ideo Deus, cui prescientia non accidens est, sed essentia fuit semper, et est, quidquid antequam sit prescit, predestinat,  et propterea predestinat quia tale erit quale futurum prescit. Ideo et apostolus: Nam quos presciuit, et predestinauit . Deus non omne quod prescit predestinat. Mala enim tantum prescit, bona uero et prescit et predestinat. Quod ergo bonum est prescientia predestinat, id est prius quam sit in re preordinat. Hoc cum ipso auctore esse ceperit, uocat, ordinat et disponit. Unde et sequitur: Nam quos predestinauit, hos et uocauit; et quos uocauit, illos et iustificauit; quos autem iustificauit, illos et glorificauit. Iustus et misericors Deus, presciusque futurorum ex damnabili massa, non personarum acceptione, sed iudicio equitatis sue irreprehensibili, imo incomprehensibili, quos prescit misericordia gratuita preparat, id est, predestinat ad eternam uitam, ceteros  autem pena debita punit; quos ideo punit quia quid essent futuri presciuit, non tamen puniendos ipse fecit uel predestinauit, sed tantum in damnabili massa presciuit. [Diximus] de damnabili humani generis massa Deum prescisse misericordia, non meritis, quos electione gratie predestinauit ad uitam: ceteros uero qui iudicio iustitie eius ab hac gratia efficiuntur expertes, prescisse tantum uitio proprio perituros, non ut perirent predestinasse. Deus omnipotens, iustus et misericors, quos in operibus impietatis et mortis presciuit, non preordinauit, nec impulit: in quibus Deum ad iracundiam prouocantes, salutis fidem, aut predicatam sibi accipere nolunt, aut Deo iudice non possunt, uel accepta  male utuntur, et ob hoc traduntur in reprobum sensum ut non faciant ea que conueniunt, his penam predestinatam esse rite fatemur. Cum prescisset Deus Iudam in uitiis proprie uoluntatis pessimum fore, id est, electionem discipulatus sui bene a Christo conferendam male usurum, et auaritia ardentem pretio Iudeis Dominum traditurum, penam ei predestinauit ex merito, dicente per Dauid Spiritu sancto: Deus laudem meam ne taceas, quia os peccatoris et dolosi super me apertum est , id est, Iude, uel Iudeorum in Christum. Iude, cum dicit: Quid mihi uultis dare, et ego uobis eum tradam ? Et post pecunie sponsionem, dans signum traditionis: Quemcunque, inquit, osculatus fuero, ipse est, tenete eum. Ideo super me,  ait, apertum est. Cum enim signum dedit, ore doloso aperuit quem tenerent. Iudeorum quoque, cum eum uolentes dolo perdere, ut Euangelium pandit, clamauerunt dicentes: Crucifige, crucifige eum . [Tenenda est inconcusse hec regula,] omnes peccatores in malis propriis antequam essent in mundo, prescitos esse tantum, non predestinatos; penam autem eis esse predestinatam secundum quod presciti sunt: paruulos quoque non renatos ex aqua et Spiritu sancto predestinate pene esse obnoxios, qui presciti sunt non in propriis uoluntatibus, quorum nulle sunt bone uel male, nisi tantum in Ade peccato quod traxerunt nascentes, et in hoc manentes soluerunt tempus uite presentis. Electos qui secundum propositum Dei uiuunt, prescitos esse et predestinatos  electione gratuite gratie eius, et regnum eis celorum esse predestinatum, sine dubitatione dicendum est. Hoc enim apostolus Paulus probat cum ante eos predestinatos et electos esse testatur quam mundus constitueretur; scribens Ephesiis, dicit: Sicut elegit nos in ipso, id est, in Christo, ante mundi contitutionem ut essemus sancti et immaculati in conspectu eius, in caritate, qui predestinauit nos in adoptionem filiorum per Iesum Christum in ipsum . Taceat humana lingua, ne prorsus in predestinatione de meritis extollatur. Attende dictum Apostoli: Sicut elegit nos Deus ante mundi constitutionem. Diuine uoluntatis est hoc donum, non humane fragilitatis meritum. Denique attende quid sequitur: In quo habemus, ait, redemptionem per sanguinem eius, remissionem  peccatorum, secundum diuitias gratie eius, que superabundauit in nobis in omni sapientia, et prudentia, ut notum faceret nobis sacramentum uoluntatis sue, secundum beneplacitum eius, quod proposuit in eo, in dispensationem plenitudinis temporum restaurare omnia in Christo, que in celis et que in terra sunt in ipso. In quo etiam sumus predestinati secundum propositum eius, qui omnia operatur secundum consilium uoluntatis sue, ut simus in laudem glorie eius, qui ante sperauimus in Christo. Predestinatis apostolis, uel generaliter omnibus electis dicitur: uigilate, et orate, ne intretis in tentationem . Et iterum: uigilate in omni tempore orantes, ut digni habeamini fugere ista omnia que futura sunt, et stare  ante Filium hominis . Qui absque predestinationis gratia sunt, id est, alieni a proposito Dei, et perdurant in operibus malis, si etiam ex hac migrauerint uita, non eos dicimus ita a Deo ordinatos ut perirent, tanquam ipse illis mores male uite creauerit, ipse ad opus omne mortis inuitos precipitauerit. Absit hoc a diuino proposito. Non enim uolens iniquitatem est Deus : nec mandauit cuiquam impie agere, nec alicui dedit laxamentum peccandi . Fecit enim ut essent omnia, et sanabiles nationes orbis terrarum . Inuidia autem diaboli mors introiuit in orbem terrarum . Imitantur ergo illum qui sunt ex parte illius. Predestinationem quippe negare immane est blasphemium, quam non tantum in  apostolis debemus accipere, sed in patriarchis, et prophetis, et martyribus, et confessoribus, uel in omnibus sanctis et digne seruientibus Deo. Nemo glorietur in se nisi in Deo. Nemo desperet. Solus enim Dominus scit qui sunt eius. . In quantum autem possumus, omnes homines ad bonum opus exhortemur; nulli desperationem demus. Pro inuicem oremus, in conspectu Dei nos humiliemur, dicentes: Fiat uoluntas tua . Ipsius erit potestatis iudicium in nobis debitum mutare damnationis, et gratiam predestinationis indebitam prerogare.



CAPUT XXXuI. De sapientia.

 Sapientia atque  scientia doctrine spiritualis uere sunt diuitie, in quarum comparatione que transire possunt false nominantur. Excepto eo quod ad eternam patriam diuitie spirituales ducunt, est eis a terrenis diuitiis magna distantia, quia spirituales diuitie erogate proficiunt, terrene diuitie aut erogantur et deficiunt, aut retinentur et utiles non sunt. Qui ergo has in se ueras diuitias continent, recte gazophylacia spiritualis edificii uocantur.  Sapientia in rerum superficie non iacet, lucet quia in inuisibilibus latet. Et tunc mortificatione nostra sapientiam contingentes apprehendimus, si, relictis uisibilibus, in inuisibilibus abscondamur. Quasi cor effodientes [a 1Kb] sapientiam querimus, ut omne quod terrenum mens cogitat a semetipsa manu sancte discretionis  abiiciat, et thesaurum uirtutis qui se latebat agnoscat. Facile quisque thesaurum sapientie inuenit, si eam que se male presserat molem a se terrene cogitationis repellit.  Scriptum est: Sapientia in capite uiarum clamitat. In mediis semitis stat . Transire fortasse per uiam uite temporalis cum eius ignorantia poteramus, si ec eadem sapientia in semite angulis constitisset.  Inuestiganda fuerat, si occulta esse uoluisset. Salomon prudentissimus ait: Sapientia edificauit sibi domum, excidit columnas septem, immolauit uictimas, miscuit uinum, proposuit mensam, misit ancillas suas, ut uocarent ad arcem et menia ciuitatis , et reliqua. [Moral. XXXIII, 16, n. 32.] Sapientia domum sibi condidit cum unigenitus  Dei Filius in semetipso intra uterum uirginis, mediante anima, humanum sibi corpus creauit. Unigeniti corpus domus Dei dicitur, sicut etiam templum uocatur: ita uero ut unus idemque Dei atque hominis Filius ipse sit qui inhabitat, ipse qui inhabitatur. Domus sapientie Ecclesia uocatur que quasi septem sibi columnas excidit, quia ab amore uite presentis seculi disiunctas ad portandam eiusdem Ecclesie fabricam mentes predicantium erexit. Que pro eo quod perfectionis uirtute subnixe sunt, septenario numero designantur. Sapientia immolauit uictimas, quia uitam predicantium mactari in persecutione permisit. uinum miscuit, quia diuinitatis et humanitatis  sue pariter nobis arcana predicauit. Mensam quoque proposuit, quia Scripture sacre nobis pabula aperiendo preparauit.  Posuit mensam Dei sapientia, id est, Scripturam sacram, que fessos ad se atque a seculi oneribus uenientes pane uerbi reficit, et contra aduersarios sua refectione nos roborat. Unde alias ab Ecclesia dicitur: Posuisti in conspectu meo mensam aduersus eos qui tribulant me . Misit ancillas suas, apostolorum uidelicet animas, in ipso suo initio infirmas, ut uocarent ad arcem et menia ciuitatis; quia dum internam uitam denuntiant, ad alta nos menia superne ciuitatis leuant, que profecto menia nisi humiles non ascendunt.  Ancillas suas hec Dei sapientia misit, que ad arcem  nos atque ad ciuitatis menia uocarent; quia predicatores infirmos abiectosque habere studuit, qui fideles populos ad spiritualis patrie edificia superna colligerent.  Ab eadem Sapientia subditur: Si quis est paruulus ueniat ad me . Ac si aperte dicat: Quisquis se apud se magnum estimat, aditum sibi mei accessus angustat; quia tanto ad me altius pertingitur, quanto uniuscuiusque mens apud se uerius humiliatur.  Intuendum ualde est quia cum una sit sapientia, alium minus, alium magis inhabitat: alii hoc, alii aliud prestat, et quasi cerebri more, nobismetipsis, uelut quibusdam sensibus, utitur; ut quamuis ipsa sibimet nunquam sit dissimilis, per nos tamen diuersa et dissimilia semper operetur, quatenus  iste sapientie, ille scientie donum percipiat, iste genera linguarum, ille gratiam curationum habeat.  uerba sapientie, que reprobi audiunt, electi non solum audiunt, sed etiam gustant; ut eis in corde sapiat quod reproborum non mentibus, sed solummodo auribus sonat. Aliud est nominatum cibem audire solummodo, aliud uero etiam gustare. Electi itaque cibum sapientie sic audiunt ut degustent, quia hoc quod audiunt eis per amorem medullitus sapit. Reproborum scientia usque ad cognitionem sonitus tenditur, ut equidem uirtutes audiant, sed tamen corde frigido qualiter sapiant, ignorent.  Illa enim dicta in sapientie radice solidata sunt, que per uiuendi usum etiam  actuum experimento conualescunt. Quia multis et longior uita tribuitur, et sapientie gratia non confertur. Recte per beatum Iob dicitur: Apud ipsum est sapientia, et fortitudo: ipse habet consilium, et intelligentiam . [Cap, 8, n. 11.] Hec non incongrue de Unigenito summi Patris accipimus, ut ipsum esse Dei sapientiam et fortitudinem sentiamus. Nam Paulus quoque nostro intellectui attestatur, dicens: Christum Dei uirtutem et Dei sapientiam ; qui apud ipsum semper est, quia in principio erat uerbum, et uerbum erat apud Deum, et Deus erat uerbum . Habet Deus consilium et intelligentiam: consilium uidelicet, quia disponit sua; intelligentiam, quia cognoscit nostra.



CAPUT XXXuII. Qualiter a sanctis uiris in hoc seculo uideatur Deus.


 Beatus Moyses, qui cum Deo facie ad faciem locutus est, sicut loqui solet homo cum amico suo, ei inter ipsa uerba sue locutionis dixit: Si inueni gratiam in conspectu tuo, ostende mihi temetipsum manifeste, ut uideam te . Certe si Deus non erat cum quo loquebatur, Ostende mihi Deum, diceret, et non Ostende temetipsum. Si autem Deus erat cum quo facie ad faciem loquebatur, cur se petebat uidere quem uidebat? Sed ex hac eius petitione colligitur quia eum sitiebat per incircumscripte nature sue claritatem cernere quem iam ceperat per quasdam imagines uidere;  ut sic superna essentia mentis eius oculis adesset, quatenus ei ad eternitatis uisionem nulla imago creata temporaliter interesset. uiderunt Patres ueteris Testamenti Deum, et tamen, iuxta Ioannis uocem, Deum nemo uidit unquam ; et, iuxta beati Iob sententiam, Sapientia, que Deus est, abscondita est ab oculis omnium uiuentium ; quia in hac mortali carne consistentibus, et uideri potuit per quasdam circumscriptas imagines, et uideri non potuit per incircumscriptum lumen eternitatis.  Aeterna Dei claritas, si a quibusdam potest in hac adhuc corruptibili carne uiuentibus, sed tamen inestimabili uirtute crescentibus, quodam contemplationis acumine uideri, hoc quoque ab eiusdem ueritatis sententia non abhorret, qua dicitur:  Non enim uidebit me homo, et uiuet ; quoniam quisquis sapientiam, que Deus est, uidet, huic uite funditus moritur, ne iam eius amore teneatur. Nullus Deum uidit, qui adhuc carnaliter uiuit, quia nemo potest amplecti Deum simul et seculum. Qui enim Deum uidet, eo ipso moritur quo uel intentione cordis, uel effectu operis ab huius uite delectationibus tota mente separetur.  Ex sola catholica Ecclesia ueritas conspicitur, dum Moysi apud se esse locum Dominus perhibet de quo uideatur. Unde et in petra Moyses ponitur, ut Dei speciem contempletur; quia nisi quis fidei soliditatem tenuerit, diuinam presentiam non agnoscit. De qua soliditate Dominus dicit: Super hanc petram edificabo Ecclesiam meam . Dum ipsa per se ueritas dicit: Nemo uidit faciem meam unquam, quomodo Iacob testatur: uidi Dominum facie ad faciem ? [Moral. XXIu, 6, n. 11.] Humane etenim mentis oculo interiori purgato, dum uitiorum omnium tribulationis igne erugo fuerit concremata, tunc mundatis oculis cordis, illa letitia patrie celestis aperitur, ut prius purgemus lugendo quod fecimus et postmodum manifestius contemplemur per gaudia quod queramus. Prius ab acie mentis exurente tristitia interposita malorum caligo detergitur, et tunc splendente raptim coruscatione incircumscripti luminis illustratur. Quo utcunque conspecto, in gaudio cuiusdam securitatis  absorbetur, et quasi post defectum uite presentis ultra se rapta, aliquo modo in quadam nouitate recreatur. Ibi mens ex immenso fonte infusione superni roris aspergitur, ibi non se sufficere ad id quod rapta est contemplatur, et ueritatem sentiendo uidet, quia quanta est ipsa ueritas non uidet. Summe et incircumscripte ueritati tanto magis se quisque longe existimat, quanto magis appropinquat; quia nisi illam utcunque conspiceret, nequaquam eam conspicere se non posse sentiret.  Adnisus animi, dum in uisionem Dei tenditur, immensitatis eius coruscante circumstantia reuerberatur. Ipsa quippe, cuncta implens, cuncta circumstat; et idcirco mens nostra nequaquam se ad comprehendendam incircumscriptam circumstantiam dilatat, quia eam inopia  sue circumscriptionis angustat. Unde et ad semetipsam citius labitur, et prospectis quasi quibusdam ueritatis uestigiis, ad se anima [a 1Kb] reuocatur. Per contemplationem facta non solida et permanens summe ueritatis uisio, sed, ut ita dixerim, quasi quedam uisionis imitatio, Dei facies dicitur. Quia enim per faciem quemlibet agnoscimus, non immerito cognitionem Dei faciem uocamus. Beatus Iacob, postquam cum angelo luctatus est, ait: uidi Dominum facie ad faciem , ac si diceret: Cognoui Deum, quia me cognoscere ipse dignatus est. Quam cognitionem plenissime fieri Paulus in fine testatur, dicens: Tunc cognoscam sicut et cognitus sum . Ad Timotheum Paulus scripsit dicens: Quem uidit nullus hominum, sed nec  uidere potest . [Moral. XuIII, 54, n. 92.] More suo homines uocans omnes humana sapientes, quia qui diuina sapiunt uidelicet supra homines sunt. uidebimus igitur Deum, si per celestem conuersationem supra homines esse mereamur. Nec tamen ita uidebimus, sicut uidet ipse seipsum. Longe quippe dispariliter uidet Creator se quam uidet creatura Creatorem. Quantum pertinet ad immensitatem Dei, quidam nobis modus figitur contemplationis, quia eo ipso pondere circumscribimur quo creatura sumus.  Sed profecto non ita conspicimus Deum sicut ipse conspicit se, sicut non ita requiescimus in Deo quemadmodum ipse requiescit in se. Nam uisio nostra uel requies erit utcunque similis uisioni uel  requiei illius, sed equalis non erit. Ne torpore negligentie iaceamus in nobis, contemplationis penna nos subleuat, atque a nobis ad Deum erigimur intuendum. Raptique intentione cordis et dulcedine contemplationis, aliquo modo a nobis imus in ipsum; et iam hoc ipsum ire nostrum minus est requiescere, quoniam sic ire, perfecte quiescere est. Perfecta requies est qua Deus cernitur; et tamen nostra requies equanda non est requiei illius, quia non a se in aliam transit ut requiescat. Est itaque requies, ut ita dicam, similis atque dissimilis; quia quod illius quiescere est, hoc nostra requies imitatur. uisio Dei nunc fide inchoatur, sed tunc in specie perficitur, quando ceternam Deo sapientiam, quam modo  per ora predicantium quasi per decurrentia flumina sumimus, in ipso suo fonte biberimus.



CAPUT XXXuIII. Quibus modis Deus loquitur hominibus.

 Sciendum summopere est quia duobus modis locutio diuina distinguitur, cum aut per semetipsum Dominus loquitur, aut per creaturam angelicam eius ad nos uerba formantur. Cum per semetipsum Dominus loquitur, sola nobis uis interne inspirationis aperitur. Cum per semetipsum loquitur, de uerbo eius sine uerbis ac syllabis cor docetur; quia uirtus eius in intima quadam subleuatione cognoscitur, ad quam mens plena suspenditur, uacua grauatur. Pondus enim quoddam est uis diuine locutionis, quod omnem animam  quam replet leuet. Incorporeum lumen est, quod et interiora repleat, et repleta exterius circumscribat. Sine strepitu sermo est, qui et auditum aperit, et habere sonitum nescit. De aduentu sancti Spiritus scriptum est: Factus est de celo repente sonus tanquam aduenientis spiritus uehementis, et repleuit totam domum, ubi erant sedentes: et apparuerunt illis dispertite lingue tanquam ignis, seditque super singulos eorum . Per ignem quidem Dominus apparuit, sed per semetipsum locutionem interius fecit. Et neque ignis Deus, neque ille sonitus fuit; sed per hoc quod exterius exhibuit, expressit hoc quod interius gessit. Sanctus Spiritus, qui discipulos et zelo succensos et uerbo eruditos intus reddidit, foras linguas igneas ostendit. In significatione  igitur admota sunt elementa, ut ignem et sonitum sentirent corpora, igne uero inuisibili et uoce sine sonitu docerentur corda: foras ergo fuit ignis qui apparuit, sed intus qui scientiam dedit. Dei locutio ad nos intrinsecus facta uidetur potius quam auditur, quia dum semetipsam sine mora sermonis insinuat, repentina luce nostre ignorantie tenebras illustrat.  Cum per angelum uoluntatem suam Dominus indicat, aliquando eam uerbis, aliquando rebus demonstrat, aliquando simul uerbis et rebus, aliquando imaginibus cordis oculis ostensis, aliquando imaginibus et ante corporeos oculos ad tempus ex ere assumptis, aliquando celestibus substantiis, aliquando terrenis, aliquando simul terrenis et celestibus. Nonnunquam per angelum Deus  humanis cordibus ita loquitur, ut ipse quoque angelus mentis obtutibus presentetur.  uerbis plerumque per angelum loquitur Deus, cum nichil in imagine ostenditur, sed superne uerba locutionis audiuntur, sicut dicente Domino: Pater, clarifica Filium tuum, ut et Filius tuus clarificet te, protinus respondetur: Clarificaui, et iterum clarificabo . Omnipotens Deus, qui sine tempore ui impulsionis intime clamat, nequaquam in tempore per suam substantiam illam uocem edidit, quam circumscriptam tempore per humana uerba distinxit; sed nimirum de celestibus loquens, uerba sua que audiri ab hominibus uoluit rationali creatura administrante  formauit.  Aliquando rebus per angelos loquitur Deus, cum nil uerbo dicitur, sed ea que futura sunt assumpta de elementis imagine nuntiantur. Sicut Ezechiel  uerborum enigmata audiens electri speciem in medio ignis uidit. Ut uidelicet dum solam speciem aspiceret, que essent in nouissimis uentura sentiret.  Aliquando per angelos uerbis simul et rebus loquitur Deus, cum quibusdam motibus insinuat hoc quod sermonibus narrat.  Aliquando imaginibus cordis oculis ostensis per angelos loquitur Deus, sicut Iacob subnixam celo scalam dormiens uidit ; sicut Petrus linteum reptilibus et quadrupedibus plenum in exstasi raptus aspexit . Qui nisi incorporeis hec oculis cerneret,  in exstasi non fuisset. Aliquando imaginibus et ante corporeos oculos ad tempus ex ere assumptis per angelos loquitur Deus, sicut Abraham non solum tres uiros uidere potuit, sed etiam habitaculo terreno suscipere, et non solum suscipere, sed eorum usibus etiam cibos adhibere . Sancti angeli nisi quedam nobis interna nuntiantes ad tempus ex ere corpora sumerent, exterioribus profecto nostris obtutibus non apparerent; nec cibos cum Abraham caperent, nisi propter nos solidum aliquid ex celesti elemento gestarent.  Aliquando celestibus substantiis per angelos loquitur Deus, sicut baptizato Domino scriptum est quia de nube uox sonuit dicens: Hic est Filius meus dilectus, in quo mihi complacui . Aliquando  terrenis substantiis per angelos loquitur Deus, sicut cum Balaam corripuit, in ore asine humana uerba formauit . Aliquando simul terrenis et celestibus substantiis per angelos loquitur Deus, sicut ad Moysem in monte cum iussionis sue uerba edidit ignem rubumque sociauit , atque aliud superius, aliud inferius iunxit.  Nonnunquam Deus humanis cordibus etiam per angelos, secreta eorum presentia, uirtutem sue aspirationis infundit, unde Zacarias ait: Dixit ad me angelus, qui loquebatur in me . Dum ad se quidem, sed tamen in se loqui angelum dicit, liquido ostendit quod is qui ad ipsum uerba faceret per corpoream speciem extra non esset. Unde et paulo post subdidit: Et ecce angelus, qui loquebatur  in me, egrediebatur . Sepe sancti angeli non exterius apparent, sed sicut sunt angelici spiritus, uoluntatem Dei prophetarum sensibus innotescunt; atque ita eos ad sublimia subleuant, ut queque in rebus futura sunt, in causis originalibus presentia demonstrent. Humanum uidelicet cor ipso carnis corruptibilis pondere grauatum, ac [a 1Kb] ipsam corpulentiam suam quasi obicem sustinens interna non penetrat. Et graue exterius iacet, quia leuantem manum interius non habet. Nonnunquam fit ut prophetarum sensibus ipsa ut est subtilitas angelice uirtutis appareat, eorumque mens quo spiritu subtili tangitur leuetur. Et non iam torpens pigraque in  imis iaceat, sed repleta intimis afflatibus ad superna conscendat, atque inde quasi de quodam rerum uertice que infra se uentura sunt uideat.



CAPUT XXXIX. Quibus modis Deus interroget hominem.

 Deus omnipotens tribus modis humanum genus interrogare consueuit, cum aut flagelli districtione nos percutit, et quanta nobis insit uel desit patientia ostendit; aut quedam que nolumus precipit, et nostram nobis obedientiam uel inobedientiam patefacit; aut aliqua nobis occulta aperit et aliqua abscondit, et mensuram nobis nostre humilitatis innotescit. Flagello Deus hominem interrogat, cum mentem bene sibi per tranquillitatem  subditam afflictionibus pulsat, sicut beatus Iob et laudatur attestatione Iudicis , et tamen ictibus conceditur percussoris, ut eius patientia tanto uerius claresceret, quanto inquisita durius fuisset. Precipiendo nonnunquam dura nos interrogat Deus: sicut Abraham terram suam iubetur egredi  et pergere quo nesciebat; in montem unicum filium ducere, et quem ad consolationem senex acceperat immolare . Cui nimirum Abrahe ad interrogationem bene respondenti, id est, ad iussionem obedienti, dicitur: Nunc cognoui, quia times Deum . uel sicut scriptum est: Tentat uos Dominus Deus uester, ut sciat si diligitis eum . Tentare quippe Dei est magnis nos eius iussionibus interrogare.  Scire quoque eius, nostram obedientiam nosse nos facere. Aperiendo nobis quedam atque claudendo nos interrogat Deus, sicut per Psalmistam dicitur: Palpebre eius interrogant filios homiminum . Palpebris quippe apertis cernimus, clausis nichil uidemus. Quid ergo per palpebras Dei, nisi eius iudicia accipimus, que iuxta aliquid clauduntur hominibus, et iuxta aliquid reserantur? Homines qui se nesciunt, sibimet innotescunt; quatenus dum quedam intelligendo comprehendunt, quedam uero cognoscere omnino non possunt, eorum corda sese latenter inquirant, si illos diuina iudicia uel clausa non stimulant, uel aperta non inflant. Paulus apostolus hac de interrogatione probatus est, qui post perceptam internam sapientiam,  post aperta claustra paradisi, post ascensum celi tertii, post superne locutionis mysteria adhuc dicit: Ego me non arbitror comprehendisse . Et rursum: Ego sum minimus apostolorum, qui non sum dignus uocari apostolus . Et rursum: Non quia sufficientes sumus cogitare aliquid a nobis quasi ex nobis, sed sufficientia nostra ex Deo est . Apertis ergo palpebris Dei interrogatus recte respondit, qui et superna secreta attigit, et tamen in humilitate cordis sublimiter stetit. Rursum cum secreta Dei iudicia de repulsione Iudeorum et gentilium uocatione Paulus discuteret, atque ad ea peruenire non posset, quasi clausis Dei palpebris interrogatus est; sed rectum  ualde responsum dedit, qui Deo sese in ipsa ignorantia scienter inclinauit, dicens: O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius! Quis enim cognouit sensum Domini, aut consiliarius eius fuit ? Ecce absconsis mysteriis idem Paulus quasi clausis palpebris inquisitus placita ac recta respondit: qui secreti aditum pulsans, quia per cognitionem intromitti ad interiora non ualuit, per confessionem ante ianuas humilis stetit, et quod intus comprehendere non potuit foris timendo laudauit.



CAPUT XL. De synagoga uel Isrelitico populo sub lege constituto.

  Ante incarnationem Domini Iudei ueraces fuerunt, quia hunc uenturum esse crediderunt atque nuntiauerunt. Sed postquam in carne apparuit, hunc esse negauerunt, quia quem uenturum predixerant negauerunt presentem. Unde recte beatus Iob dicit: Commutans labium ueracium, et doctrinam senum auferens : quia nequaquam Iudei credendo secuti sunt que patres suos predixisse meminerunt. Cum Iudeorum populus in legis mandato permaneret, et cuncta gentilitas nulla Dei precepta cognosceret, et illi per fidem principari uidebantur, et isti in profundo pressi iacuerunt per infidelitatem. Sed cum incarnationis dominice mysterium Iudea negauit, gentilitas credidit, et principes in despectione ceciderunt,  et hi qui oppressi in culpa perfidie fuerant, in uere fidei libertatem leuati sunt. Isrelitarum casum longe ante Ieremias intuens, ait: Factus est Dominus uelut inimicus: precipitauit Isrel; precipitauit menia eius, dissipauit munitiones eius . Quia antiquus ille populus, qui fidelis esse Deo uidebatur, reprobatus corde repul us est, ut, sua perfidia deceptus, contra ipsum post insurgeret quem ante predicauit.  Si Isreliticus populus a bono opere minime claudicasset, nequaquam uoce Domini Psalmista dixisset: Filii alieni mentiti sunt mihi, filii alieni inueterauerunt, et claudicauerunt a semitis suis . Isreliticus populus claudus idcirco nominatur quia sanum gressum in operatione non habuit, quia utroque  pede uti noluit, dum unum Testamentum recepit, aliud spreuit. Quem cum ad se uenientem sancta Ecclesia suscipit, quia ei iam uetus tenenti etiam Nouum Testamentum inserit, ad dirigendos gressus illius quasi alterum pedem iungit.  Per unicornem bestiam potest Iudaicus populus intelligi, qui dum de accepta Lege non opera, sed solam inter cunctos homines elationem sumpsit, quasi inter ceteras bestias cornu singulare gestauit. In loco Synagoge Dominus, ex qua per carnem natus est, sanctam Ecclesiam sibi in amore et contemplatione coniunxit, ut que prius proxima ex cognatione, id est, cognita per predestinationem fuerat, postmodum iam coniuncta in amore continuo  uxor fiat.  Synagoga idcirco ab auctore suo non recognoscitur, quia  legis obseruationem tenens, spiritalem intellectum perdidit, et sese ad custodiam littere foris fixit.



LIBER SECUNDUS.



CAPUT PRIMUM De Incarnatione Christi, uel eius Natiuitate.


 Omnipotens Dominus noster iehsu Christus per maiestatis potentiam omnia circumplectitur, et tamen per dispensationis gratiam intra uterum uirginis uenit, sua dispensatione nos redimens, diuinitate cuncta complectens, et humanitatem intra uterum sumens. In quo utero  incarnatus est, et clausus non est; quia et intra uterum fuit per infirmitatis substantiam, et extra mundum per potentiam maiestatis.  ueniendo Christus ad redemptionem nostram quosdam, ut ita dixerim, saltus dedit, et necessarium nobis est ipsos eius saltus agnoscere. De celo uenit in uterum, de utero uenit in presepium, de presepio uenit in crucem, de cruce uenit in sepulcrum, de sepulcro rediit in celum. Ecce ut nos post se currere faceret, quosdam pro nobis saltus manifestata per carnem ueritas dedit: Quia exsultauit ut gigas ad currendam uiam suam , ut nos ei ex corde diceremus: Trahe me post te, curremus in odorem unguentorum tuorum . Unde oportet ut illuc sequamur  corde ubi cum corpore ascendisse credimus.  Mons Domini Christus appellatus est, qui in Isrelitico populo incarnari dignatus est; mons quippe est in uertice montium incarnatus Dominus, transcendens celsitudinem prophetarum.  Incarnatus Unigenitus Patris istis montibus, patriarchis scilicet atque prophetis, uel omnibus sanctis, equalis non fuit, quia naturam, uitam uel merita omnium ex sua diuinitate transcendit.  Incarnatus Unigenitus Patris, per hoc quod homo factus est, infra angelos fuit, sicut de eo scriptum est: Minuisti eum paulo minus ab angelis . Resurgens autem et ascendens in celos, omnibus angelicis potestatibus presidet; sicut de eo  illic rursum scriptum est: Omnia subiecisti sub pedibus eius ; et sicut ipse ait: Data est mihi omnis potestas in celo et in terra . Dum Diuinitas defectum nostre carnis suscepit, humanum genus lumen quod amiserat recepit. Unde enim Deus humana patitur, inde homo ad diuina subleuatur. Mediator Dei et hominum per humanitatis incarnationem habuit nasci, crescere, mori, resurgere, de loco ad locum uenire. Quia ergo in diuinitate mutabilitas non est, atque hoc ipsum mutari transire est, profecto iste transitus ex carne est, non ex diuinitate. Per diuinitatem uero ei semper stare est, quia, ubique presens, nec per motum uenit, nec per motum recedit.  Deus  Pater omnipotens Filium suum in hunc mundum misit, quia hunc pro redemptione generis humani incarnari instituit. Quem uidelicet in mundum uenire ad passionem uoluit: sed tamen amauit Filium, quem ad passionem misit. Electos uero apostolos Dominus non ad mundi gaudia, sed, sicut ipse est missus, ad passiones in mundum mittit. Quia ergo et Filius amatur a Patre, et tamen ad passionem mittitur, ita et discipuli amantur a Domino,  qui tamen ad passiones mittuntur in mundum. Omnipotens Dominus, sicut ex nichilo bona facere potuit, ita, cum uoluit, per incarnationis sue mysterium etiam perdita bona reparauit.  Mediator Dei et hominum Christus iehsu, cum sit Dominus et Creator angelorum, suscepturus naturam nostram, quam condidit, in uterum uirginis uenit. Nasci tamen in hoc mundo per diuites noluit, parentes pauperes elegit. Unde et agnus qui pro illo offerretur defuit, columbarum pullos et par turturum ad sacrificium mater inuenit . Mediator Dei atque hominum homo Christus iehsu non alter in humanitate, alter in diuinitate est.  Non purus homo conceptus atque editus, post meritum ut Deus esset accepit;  sed nuntiante angelo, et adueniente Spiritu, mox uerbum in utero, mox intra uterum uerbum caro, et manente incommutabili essentia, que Christo est cum Patre et cum Spiritu sancto ceterna, assumpsit intra uirginea uiscera, ubi et impassibilis pati, et immortalis mori, et eternus ante secula temporalis fieri posset in fine seculorum: ut per ineffabile sacramentum conceptu sancto et partu inuiolabili, secundum ueritatem utriusque nature, eadem uirgo et ancilla Domini esset et mater. Sic quippe Marie ab Elisabeth dicitur: Unde hoc mihi, ut ueniat mater Domini mei ad me ? Et ipsa uirgo concipiens, dicit: Ecce ancilla Domini, fiat mihi secundum uerbum tuum . Quamuis Christus aliud ex Patre, aliud ex uirgine, non tamen  alius est ex Patre, alius ex uirgine; sed ipse est eternus ex Patre, ipse temporalis ex matre. Ipse qui fecit, ipse qui factus est. Ipse speciosus forma pre filiis hominum per diuinitatem, et ipse de quo dictum est: uidimus eum, et non erat aspectus, et non est species ei, neque decor , per humanitatem. Ipse ante secula de Patre sine matre; ipse in fine seculorum de matre sine Patre, Ipse Conditoris templum, ipse Conditor templi. Ipse auctor operis, ipse opus auctoris. Manens unus ex utraque natura, nec naturarum copulatione confusus, nec naturarum distinctione geminatus.  Celi Rege nato, rex terre turbatus est; quia nimium terrena altitudo confunditur,  cum celsitudo celestis aperitur. Querendum nobis est quidnam sit quod, Redemptore nato, pastoribus in Iudea angelus apparuit, atque ad adorandum hunc ab Oriente Magos non angelus, sed stella perduxit. Quia utique, Iudeis tanquam ratione utentibus, rationale animal, id est angelus, predicare debuit; gentiles uero, quia uti ratione nesciebant, ad cognoscendum Dominum non per uocem, sed per signa ducuntur; cum et illis prophetie tanquam fidelibus [non infidelibus], et istis signa tanquam infidelibus [non fidelibus]  data sunt.  Nos, qui gremio sancte Ecclesie continemur, nato Domino offeramus aurum, ut hunc ubique regnare fateamur; offeramus thus, ut credamus quod is qui in tempore apparuit,  Deus ante tempora exstitit; offeramus myrrham, ut eum quem credimus in sua diuinitate impassibilem, credamus etiam in nostra carne fuisse mortalem. Nato Regi celorum aurum offerimus, si in conspectu illius claritate superne sapientie resplendemus; thus offerimus, si cogitationes carnis per sancta orationum studia in ara cordis incendimus, ut suaue aliquid Deo per celeste desiderium redolere ualeamus; myrrham offerimus, si carnis uitia per abstinentiam mortificamus.



CAPUT II. De predicatione Christi.

 Si uirtutes suas omnipotens Deus taceret, eum nullus agnosceret,  nullus amaret. uirtutes ergo suas annuntiat, non ut laudibus suis ipse proficiat, sed ut hi qui hunc ex sua laude cognouerint, ad perpetuam hereditatem perueniant.  Idcirco Deus laudes suas indicat, ut ualeamus eum audientes cognoscere, cognoscentes amare, amantes sequi, sequentes adipisci, adipiscentes uero eius uisione perfrui. uirtutem, inquit Propheta, operum suorum Dominus annuntiauit populo suo, ut det illis hereditatem gentium . Ac si aperte dicat: Idcirco fortitudinem sue operationis insinuat, ut eam qui audierit donis ditescat.  Dauid propheta ait: Annuntiaui et locutus sum, multiplicati sunt super numerum .  Annuntiante Domino, super numerum multiplicantur fideles, quia nonnunquam etiam hi ad fidem ueniunt qui ad electorum numerum non pertingunt. Hic enim fidelibus per confessionem admixti sunt, sed propter uitam reprobam illic numerari in sorte fidelium non merentur.  Propheta intuens tantos, uocante et annuntiante Domino, specietenus credere, quantos nimirum certum est electorum numerum summamque transire, ait: Multiplicati sunt super numerum . Ac si diceret: Multis Ecclesiam intrantibus, etiam hi ad fidem specietenus ueniunt qui a numero regni celestis excluduntur, quia electorum summam, sua uidelicet multiplicitate, transcendunt.



CAPUT III. De apostolorum uocatione.


 Sancti apostoli gratia septiformis Spiritus implendi, uocante Christo, duodecim sunt electi. In quatuor enim mundi partibus Trinitatem, que Deus est, innotescere mittebantur. Duodecim ergo electi sunt, ut etiam ex ipsius numeri ratione causa claresceret quod per quatuor infima tria summa predicarent.  Ad unius iussionis uocem Petrus et Andreas, relictis retibus, secuti sunt Redemptorem. Nulla hunc facere adhuc miracula uiderant; nichil ab eo de premio eterne retributionis audierant; et tamen ad unum Domini preceptum hoc quod possidere uidebantur obliti sunt.  Negotiatores nostri sancti  apostoli perpetuam angelorum uitam, datis retibus et naui, mercati sunt. Aestimationem quippe pretii non habet regnum Dei, sed tamen tantum ualet quantum habes.  Sancti apostoli per Mediatorem Dei atque hominum uocati, studuerunt in hoc seculo nil amare, nil unquam appetere. Quos bene Isaias intuens: Qui sunt isti, ait, qui ut nubes uolant, et quasi columbe ad fenestras suas ? uidit quippe eos terrena despicere, mente celestibus propinquare, uerbis pluere, miraculis coruscare. Et quos a terrenis contagiis et sancta predicatio et sublimis uita suspenderat, hos uolantes columbas pariter et nubes appellat. Quasi columbe ergo ad fenestras suas sunt electi, qui nichil in hoc mundo concupiscunt, qui omnia simpliciter aspiciunt, et in his  que uident rapacitatis studio non trahuntur. Scriptum quippe est: uerbo Domini celi firmati sunt, et spiritu oris eius omnis uirtus eorum .  uerbum enim Domini Filius est Patris: celorum igitur uirtus de spiritu sumpta est, quia mundi huius potestatibus apostoli contraire non presumerent, nisi eos sancti Spiritus fortitudo solidasset.



CAPUT Iu. De incredulitate uel seuitia Iudeorum erga Christum.

 Isaac caligantibus oculis Iudeos significat perfidia cordis sui cecatos, quorum et notitia prior et ignorantia posterior bene ac breuiter designatur . Qui dum Iacob benediceret,  et quid ei eueniret in futuro uidebat, et quis illi presens assisteret, nesciebat. Isrelitarum populus prophetie mysteria accepit, sed tamen cecos oculos in contemplatione tenuit, quia eum presentem non uidit de quo tam multa in futuro preuidit. Ante se enim positum nequaquam cernere ualuit, cuius aduentus potentiam longe ante nuntiauit.  In omnibus signis que nascente Domino, uel moriente, monstrata sunt, considerandum nobis est quanta fuerit in quorumdam Iudeorum corde duritia, que hunc nec per prophetie donum, nec per miracula agnouit. Omnia elementa auctorem suum uenisse testata sunt. Ut enim de eis quedam usu humano loquar, Deum hunc celi esse cognouerunt, quia protinus stellam miserunt.  Mare cognouit, quia sub plantis eius se calcabile prebuit. Terra cognouit, quia eo moriente contremuit. Sol cognouit, quia lucis sue radios abscondit. Saxa et parietes cognouerunt, quia tempore mortis eius scissa sunt. Infernus agnouit, quia hos quos tenebat mortuos reddidit. Et tamen hunc, quem Dominum omnia insensibilia elementa senserunt, adhuc infidelium Iudeorum corda Deum esse minime cognoscunt, et duriora saxis, scindi ad penitendum nolunt; eumque confiteri abnegant quem elementa, ut diximus, aut signis, aut scissionibus Deum clamabant. Nonnulli Iudeorum, ad damnationis sue cumulum, eum, quem natum despiciunt, nasciturum longe ante prescierunt. Et non solum quia nasceretur nouerant, sed etiam ubi nasceretur. Nam ab Herode  requisiti, locum natiuitatis eius exprimunt, quem de Scripture auctoritate didicerunt. Et testimonium proferunt quod Bethlehem honorari natiuitate noui Ducis ostenditur, ut ipsa eorum scientia et illis fieret testimonium damnationis, et nobis adiutorium credulitatis. Iudaicum populum bene Isaac, cum Iacob filium suum benediceret, designauit, quia caligantibus oculis et prophetans in presenti filium non uidit, cui tam multa in posterum preuidit; quia nimirum Iudaicus populus prophetie spiritu plenus, et cecus, eum de quo multa in futuro predixit in presenti positum non agnouit.  Timuerunt Iudei ne locum atque gentem, non occiso Domino, perderent. Sed cur ista miseris euenerunt? quia eorum cordibus defuit eternitatis  scientia, et nullo eos refecit pabulo uiriditatis interne doctrina.  Synagoga, que mandata Dei per Legem protulit, nascentem Ecclesiam persequens, inuidie sese igne consumpsit. An non emulationis sue facibus ardebat, cum Redemptoris nostri signa conspiciens, per quosdam suos diceret: Quid facimus, quia hic homo multa signa facit ? uel certe: uidetis quia nichil proficimus. Ecce totus mundus post eum uadit. uidebant Iudei unde conuerti debuerant, atque exinde peruersiores fiebant. Querebant exstinguere quem cernebant mortuos uiuificare. In ore tenebant Legem, sed Legis persequebantur auctorem.  Redemptor noster, priusquam se a Iudeis teneri permitteret, persecutores suos requisiuit,  dicens: Quem queritis? Cui illico responderunt: Iesum Nazarenum . Quibus cum repente diceret: Ego sum, uocem solummodo mitissime responsionis edidit, et armatos persecutores suos protinus in terram strauit. Quid ergo facturus est, cum iudicaturus uenerit, qui una uoce hostes suos perculit, etiam cum iudicandus uenit? Quod est illud iudicium quod immortalis exerit, qui in una uoce non potuit ferri moriturus? Aut quis eius iram toleret, cuius et ipsa non potuit mansuetudo tolerari?  De negaturo Petro premittitur: Quia frigus erat, et stans ad prunas  calefaciebat se . Iam Petrus intus a caritatis calore torpuerat, et ad amorem presentis seculi, quasi ad persecutorum prunas desiderio estuante se calescebat [a 1Kb] .  Gelbe montes superba Iudeorum corda significant, que dum in huius mundi desideriis defluunt, in Christi, id est uncti, se morte miscuerunt. Et quia in eis unctus Rex corporaliter moritur, ipsi ab omni gratie rore siccantur. Hebreorum superbe mentes primitiuos fructus non ferunt, quia in Redemptoris aduentu ex parte maxima in perfidia remanentes, primordia fidei sequi noluerunt.  Iudeorum persequentium corda, nunquid antrum diaboli non fuerunt? In quorum diu consiliis latuit, sed repente uocibus erupit  clamantium: Crucifige, crucifige . Et quia ad lacerationem mentis pertingere tentando non potuit, in Redemptore nostro ad mortem carnis anhelauit.



CAPUT u. De passione et morte Iesu Christi.

 Passioni Dominus appropinquans, infirmantium in se uocem sumpsit, eorumque timorem ut abstraheret suscepit, dicens: Pater mi, si possibile est, transeat a me calix iste . Et rursum per obedientiam uim fortitudinis ostendens, ait: uerumtamen non sicut ego uolo, sed sicut tu. Ut cum hoc imminet quod fieri nolumus, sic per infirmitatem petamus ut non fiat, quatenus per fortitudinem parati simus ut uoluntas  Conditoris nostri etiam contra nostram uoluntatem fiat.  Redemptor noster interrogatus passionis tempore, Dei se Filium testatur. Unde et conquirentes dicunt: Quid adhuc egemus testibus? ecce ipsi audiuimus blasphemias . Sed contra Deum stulte nil dixit, quia uera loquens, hoc de se infidelibus etiam moriendo intulit quod paulo post Redemptor omnibus [b 1Kb] resurgendo monstrauit.  Diabolus confessus fuerat Filium Dei , sed tamen purum illum hominem mori credidit ad cuius mortem Iudeorum persequentium animas concitauit. Sed in ipso traditionis tempore tarde iam cognouisse intelligitur, quod illa eius morte puniretur [c 1Kb] . Unde et Pilati coniugem somniis terruit, ut uir  illius a Iusti persecutione cessaret. Sed res interna dispensatione disposita nulla ualuit machinatione refragari. Expediebat ualde ut peccatorum mortem iuste morientium solueret mors iusti iniuste morientis. Quod quia diabolus usque ad tempus passionis illius ignorauit, quasi more auis illusus, diuinitatis eius laqueum pertulit, dum humanitatis eius escam momordit.  Si passionis tempore Christus de cruce descenderet, nimirum insultantibus cedens, uirtutem nobis patientie non demonstraret. Sed exspectauit paululum, tolerauit probra, irrisiones sustinuit, seruauit patientiam,  distulit admirationem; et qui de cruce descendere noluit , de sepulcro surrexit. Plus igitur est de sepulcro resurgere quam de cruce descendere. Plus fuit mortem resurgendo destruere quam uitam descendendo seruare. Cum Iudei Christum ad insultationes suas de cruce descendere minime cernerent, eum se uicisse crediderunt: nomen illius se quasi exstinxisse gauisi sunt. Sed ecce de morte nomen eius per mundum creuit, ex qua hoc infidelis turba se exstinxisse credidit; et que gaudebat occisum, dolet mortuum, quia hunc ad gloriam suam cognoscit peruenisse per penam.  Cum ad crucis horam uentum esset, Domini discipulos grauis ex persecutione Iudeorum timor inuasit: fugerunt singuli, mulieres astiterunt,  de quibus figuraliter recte beatus Iob ait: Et consumptis carnibus, remanserunt tantummodo labia circa dentes meos . Quasi ergo consummata carne, os Domini pelli sue adhesit, quia fortitudo eius, passionis tempore fugientibus discipulis, iuxta se mulieres inuenit. Stetit equidem aliquandiu Petrus in Domini passione, sed tamen post territus negauit . Stetit etiam Ioannes, cui ipso crucis tempore dictum est: Ecce mater tua . Sed perseuerare minime potuit, quia de ipso quoque scriptum est: quod adolescens quidam sequebatur illum amictus sindone super nudo, et tenuerunt eum: at ille, reiecta sindone, nudus profugit ab eis . [Lib. I in Ezech., homil. 8, n. 24.] Qui etsi post, ut uerba sui Redemptoris  audiret, ad horam crucis rediit, prius tamen territus fugit. Mulieres autem non solum non timuisse, neque fugisse, sed etiam usque ad sepulcrum stetisse memorantur. De Domino Iesu Christo ante passionem scriptum est: Ecce angeli accesserunt, et ministrabant ei . Sed tamen dum passioni propinquaret, ut humanitatis eius infirmitas monstraretur, rursum scriptum est de eo: Apparuit illi angelus de celo confortans eum . In documento ergo utriusque nature huic et angeli ministrare, hunc et angelus confortare describitur. Unus in utraque natura; quoniam qui Deus ante secula exstitit, homo factus est in fine seculorum. Cui ante passionem suam et angeli ministrant, et hunc angelus confortat. Post passionem uero atque  resurrectionem eius, huic angeli ministrare possunt, sed iam hunc confortare non possunt.  Libet inter hec mentis oculos ad illum latronem ducere, qui de fauce diaboli ascendit crucem, de cruce paradisum. Intueamur qualis ad patibulum uenerit, et qualis a patibulo abscessit. uenit reus fraterno sanguine, uenit cruentus, sed interna gratia est mutatus in cruce. Et ille qui mortem fratri intulit, morientis Domini uitam predicauit, dicens: Memento mei, Domine, dum ueneris in regnum tuum . Huius latronis in cruce claui manus pedesque ligauerunt, nichilque in eo a penis liberum, nisi cor et lingua, remanserat. Inspirante Deo totum illi obtulit quod in se liberum inuenit, ut  iuxta hoc quod scriptum est, corde crederet ad iustitiam, ore confiteretur ad salutem . Confitebatur Deum latro quem uidebat secum humana infirmitate morientem, quando negabant apostoli eum quem miracula uiderant diuina uirtute facientem.  Sed hi qui saluari hominem propriis uiribus astruunt, eamdem confessionem hominis ab ipsius esse uirtute hominis suspicantur. Quod si ita esset, in Dei laude Psalmista non diceret: Confessio et magnificentia opus eius . Ab eo itaque accipimus recta confiteri a quo nobis et magna dantur operari.  Dum iehsu angustias mortis petiit, fidem suam in gentibus dilatauit, atque ad innumera corda credentium sanctam Ecclesiam tetendit, cui per prophetam  dicitur: Dilata locum tentorii tui, et pelles tabernaculorum tuorum extende, ne parcas, longos fac funiculos tuos, et clauos tuos consolida. Ad dexteram enim et ad leuam penetrabis, et semen tuum gentes hereditabit . Que latitudo terre profecto non fieret, nisi ipse prius et uitam quam nouimus moriendo despiceret, et uitam quam non nouimus resurgendo monstraret. Redemptor noster in morte sua nostre oculos mentis aperuit, et que esset uita que sequeretur ostendit. Unde et hunc in Euangelio ordinem tenens, discipulis dicit: Sic oportebat Christum pati, et resurgere a mortuis die tertia, et predicari in nomine eius penitentiam et remissionem peccatorum per omnes gentes . Redemptor noster, ut nos a morte redimeret, ad mortem  uenit, et defectum nostre carnis in suo corpore penasque tolerauit; qui prius quam ad crucis patibulum perueniret, teneri, conspui, illudi, alapis cedi se pertulit. Ecce ad quanta propter nos uenire probra consensit!  Cum se pro nostra redemptione Dominus membrorum Satane manibus tradidit, quid aliud quam eiusdem Satane manus in se seuire permisit, ut unde ipse exterius occumberet, inde nos exterius interiusque liberaret? Si Satane manus eius potestas accipitur, eius manus Redemptor noster iuxta carnem pertulit, cuius potestatem corporis usque ad sputa, colaphos, flagella, crucem lanceamque tolerauit. Unde et Pilato, eius uidelicet corpori, ad passionem ueniens dicit: Non haberes in me potestatem, nisi tibi  esset data desuper . Sed tamen hanc potestatem, quam contra se ei extrinsecus dederat, suis seruire lucris intrinsecus compellebat. Pilatus scilicet uel Satan, qui eius Pilati caput exstiterat, sub potestate illius super quem potestatem acceperat tenebatur. Quia et superior ipse Redemptor noster disposuerat hoc [quod] inferius accidens [Edit., accedens] a persecutore tolerabat; ut cum ex mala mente infidelium surgeret, utilitati tamen electorum omnium ipsa quoque crudelitas deseruiret. Pie igitur disponebat intus quod semetipsum pati nequiter permittebat foris.  Redemptor noster, preuidens ex passione sua discipulorum animos perturbandos, eis longe ante et  eiusdem passionis penam et resurrectionis sue gloriam predicit, ut cum morientem, sicut predictum est, cernerent, etiam resurrecturum non dubitarent.



CAPUT uI. De simpla morte Christi et dupla nostra.

 Ad delenda peccata hominum ante Dei oculos Mediator Dei et hominum uenit, qui solam pro nobis mortem carnis susciperet, et ueram mortem delinquentium per umbram sue mortis deleret. Redemptor noster ad nos pia miseratione descendit, qui in morte spiritus carnisque tenebamur; unam ad nos suam mortem detulit, et duas nostras quas reperit soluit. Si Redemptor noster utramque mortem susciperet, nos a nulla  liberaret. Sed unam misericorditer accepit, et iuste utramque damnauit. Simplam suam duple nostre contulit, et duplam nostram moriens subegit. Mediator Dei et hominum homo Christus iehsu non immerito uno die in sepulcro et duabus noctibus iacuit, quia uidelicet lucem sue simple mortis tenebris duple mortis nostre adiunxit. Qui ergo solam pro nobis mortem carnis accepit, umbram mortis pertulit, et a Dei oculis culpam quam fecimus abscondit.



CAPUT uII. De resurrectione Christi.

 Mediator Dei et nominum homo Christus iehsu instaurare omnia uenit, ut, redempto humano genere, illa angelica damna  sarciret, et mensuram celestis patrie locupletius fortasse cumularet. Propter hanc instaurationem [a 1Kb] de Patre dicitur: Proposuit in eo, in dispensatione plenitudinis temporum, instaurare omnia in Christo, que in celis et que in terra sunt in ipso . In ipso quippe restaurantur ea que in terra sunt, dum peccatores ad iustitiam conuertuntur. In ipso restaurantur ea que in celis sunt, dum illuc humiliati homines redeunt unde apostate angeli superbiendo ceciderunt.  Unigenitus Patris per hoc quod homo factus est infra angelos fuit, sicut de eo scriptum est: Minuisti eum paulo minus ab angelis . Resurgens autem et ascendens in celos, omnibus  angelicis potestatibus presidet, sicut de eo illic rursum scriptum est: Omnia subiecisti sub pedibus eius . Et sicut ipse ait: Data est mihi omnis potestas in celo et in terra . [Moral. lib. XIu, c. 53, n. 68.] Redemptor noster suscepit mortem, ne mori timeremus. Ostendit resurrectionem, ut nos resurgere posse confidamus. Unde et eamdem mortem non plusquam triduanam esse uoluit, ne si in illo resurrectio differretur, in nobis omnimodo desperaretur. Dauid propheta de Redemptore nostro ait: De torrente in uia bibit, propterea exaltauit caput . Quasi enim de quodam flumine nostre passionis non in mansione bibere,  sed in uia dignatus est; quia mortem transitorie, id est, ad triduum contigit, atque in ea morte quam contigit, nequaquam sicut nos usque ad finem seculi remansit. Dum Christus die tertio resurrexit, quid in eius corpore, id est Ecclesia, sequatur ostendit. Exemplo quippe monstrauit quod promisit in premio, ut sicut ipsum resurrexisse fideles agnoscerent, ita in se ipsis in fine mundi resurrectionis premia sperarent. Ecce nos per mortem carnis usque ad finem mundi remanemus in puluere, ille autem die tertia ab ariditate mortis uiruit, et diuinitatis sue nobis potentiam in ipsa innouatione sue carnis ostendit [b 1Kb] : De torrente, inquit, in uia bibit, propterea exaltauit caput.  In humano quippe genere ab ipso mundi initio torrens mortis  effluxerat; sed de hoc torrente Dominus in uia bibit, quia mortem in transitu gustauit. Atque ideo exaltauit caput, quia hoc quod moriendo in sepulcro posuit, surgendo super angelos eleuauit; et inde antiquum hostem in eternum perculit, unde seuire contra se manus persequentium temporaliter permisit.  Samson ille fortissimus Redemptorem nostrum significauit, qui cum Gazam ciuitatem Philistinorum fuisset ingressus, Philistei ingressum eius cognoscentes protinus, ciuitatem repente obsidionibus circumdederunt, custodes deputauerunt, et Samson fortissimum se iam comprehendisse gauisi sunt  Sed quid Samson fecit agnouimus. Media nocte portas ciuitatis abstulit, et montis uerticem ascendit. Quem  hoc in facto nisi Redemptorem nostrum Samson ille significat? Quid Gaza ciuitas nisi infernum significat? Quid per Philisteos nisi Iudeorum perfidia demonstratur? Qui cum mortuum Dominum uiderunt [Edit., uiderent], eiusque corpus in sepulcro positum, custodes illico deputauerunt. Et eum, qui auctor uite claruerat, in inferni claustris retentum, quasi Samson in Gaza, se deprehendisse letati sunt. Samson uidelicet media nocte non solum exiuit, sed etiam portas tulit; quia profecto Redemptor noster ante lucem surgens, non solum liber de inferno exiuit, sed ipsa etiam inferni claustra destruxit. Portas tulit, et uerticem montis subiit, quia resurgendo claustra inferni abstulit, et ascendendo celorum regna  penetrauit.  Samson ille uirtutis robore ualidus, dum uiueret, paucos occidit; euerso uero templo maximam aduersariorum suorum multitudinem etiam ipse moriens strauit. Christo itaque Domino nostro predicante, pauci crediderunt; innumeri uero gentilium populi uiam uite illo moriente secuti sunt.  Redemptor noster, dum adhuc passibilis uiueret, superbos pertulit; passibilia uero uite mortuus strauit [c 1Kb] ; quia nimirum Dominus ab elatione superbie paucos, cum uiueret, plures uero, cum templum sui corporis solueretur, exstinxit; atque electos ex gentibus quos uiuendo sustinuit simul omnes  moriendo prostrauit.  Scriptum est: Posuisti profundum maris uiam, ut transirent liberati . Si diuini more eloquii mare seculum debet intelligi, nil prohibet profunda maris inferni claustra sentiri. Quod profundum maris Dominus petiit, cum inferni nouissima, electorum suorum animas erepturus, intrauit. Hoc namque profundum maris ante Redemptoris aduentum non uia, sed carcer fuit, quia in se etiam bonorum animas, quamuis non in locis penalibus, clausit.



CAPUT uIII. De sanctis qui ante incarnationem Christi inferni claustris detinebantur.

 Ante Redemptoris  nostri incarnationem iustorum anime non ita ad infernum descendisse creduntur ut in locis penalibus tenerentur. Sed esse superiora inferni loca, esse alia inferiora credenda sunt: ut et in superioribus iusti requiescerent, et in inferioribus iniusti cruciarentur. Omnis homo, quamuis munde probateque uite fuerit, ante aduentum Mediatoris Dei et hominis ad inferni claustra descendere dubium non est, quoniam homo, qui per se cecidit, per se ad paradisi requiem redire non potuit, nisi ueniret ille qui sue incarnationis mysterio eiusdem nobis paradisi iter aperiret. Unde recte beatus Iob Dominum postulat, dicens: Quis mihi tribuat ut in inferno protegas me ? Psalmista quoque ait: Eripuisti animam meam ex inferno inferiori . Beatus Iob ante  aduentum Christi ad infernum se descendere sciens, Conditoris sui illic protectionem postulat, ut a locis penalibus alienus existat, ubi, dum ad requiem ducitur, a suppliciis abscondatur. Unde subiungit: Ut abscondas me, donec transeat furor tuus . Furor etenim omnipotentis Dei in hoc quotidie uim sue districtionis peragit, quod uiuentes indigne dignis suppliciis demergit. Furor Dei nunc equidem transit, sed in fine pertransit; quia modo agitur, sed in mundi termino consummatur. Qui tamen iste furor, quantum ad electorum animas, in Redemptoris nostri aduentu pertransiit; quia eas ab inferni claustris ad paradisi gaudia Mediator Dei et hominum, dum ipse illuc pie descenderet, reduxit. Iustorum anime per Mediatoris aduentum erant quandoque ab inferni  locis quamuis non penalibus liberande. Hoc quoque beatus Iob preuidet, et petendo subiungit: Et constituas mihi tempus in quo recorderis mei . At ubi uenit plenitudo temporis, misit Deus Filium suum factum ex muliere, factum sub lege, ut eos qui sub lege erant redimeret . Aduentum Redemptoris nostri uir Domini Iob prestolans, in quo erant multi etiam ex gentilitate liberandi, ait: Licet hec celes in corde tuo, tamen scio quia uniuersorum memineris . Apud omnipotentem Dominum tempus sibi constitui sue recordationis petit, dicens: Ecce exspecto ut restituas mihi tempus in quo recorderis mei. In Euangelio Dominus dicit: Et ego si exaltatus  fuero a terra, omnia traham ad me ipsum ; omnia uidelicet electa. Non enim ab inferno rediens Dominus, electos simul et reprobos traxit, sed illa exinde omnia sustulit que sibi inhesisse presciuit. Per Osee prophetam Dominus dicit: Ero mors tua, o mors: ero morsus tuus, inferne . Quod enim occidimus, agimus ut penitus non sit. Ex eo enim quod mordemus, partem abstrahimus partemque relinquimus. Quia ergo in electis suis funditus Dominus occidit mortem, mors mortis exstitit; quia uero ex inferno partem abstulit partemque reliquit, non occidit funditus, sed momordit infernum: Ero, inquit, mors tua, o mors; id est, in electis meis te funditus perimo: Ero morsus tuus, inferne; quia sublatis eis, te ex parte transfigo.  Omnes electi, qui ante aduentum Redemptoris nostri in hunc mundum uenerunt, quantamlibet uirtutem iustitie haberent, ex corporibus educti, in sinu celestis patrie statim recipi nullo modo poterant, quia necdum ille uenerat qui inferni claustra sua descensione solueret, et iustorum animas in perpetua iam sede locaret. Unde beatus Iob afflictionem sentiens, et adhuc differri retributionem iustorum sciens, apte subdidit: Si sustinuero, infernus domus mea est, et in tenebris straui lectum meum . [Cap. 44, n. 49.] Priores etenim sancti a corporibus educti adhuc ab inferni locis liberari non poterant, quia necdum uenerat qui illuc sine culpa descenderet ut eos qui ibi tenebantur ex culpa liberaret: ut et pro originali noxa adhuc illuc descenderent,  et tamen ex propriis actibus supplicium non haberent. Graue tedium electis fuit post solutionem carnis adhuc speciem non uidere Creatoris, quod tedium non immerito beatus Iob tenebras uocat. Sed quia hoc ex pena infirmitatis uenit, recte eamdem mox infirmitatem subdidit, dicens: Putredini dixi: Pater meus es; Mater mea et soror mea, uermibus . [Cap. 43, n. 48.] Nos omnes, qui auctoris nostri gratia redempti sumus, hoc iam celesti munere [a 1Kb] habemus, ut cum a carnis nostre habitatione subtrahimur, mox ad celestia premia ducamur. Quia dum Conditor ac Redemptor noster claustra inferni penetrans, electorum exinde animas eduxit, nos illuc ire non patitur unde iam alios descendendo  liberauit.  Priusquam Redemptor noster morte sua humani generis penam solueret, eos etiam qui celestis patrie uias sectati sunt, post egressum carnis inferni claustra tenuerunt: non ut pena quasi peccatores plecteret, sed ut eos in locis remotioribus quiescentes, quia necdum intercessio Mediatoris aduenerat, ad ingressum regni reatus prime culpe prohiberet. Iuxta Redemptoris nostri testimonium, diues qui apud inferos torquetur in sinu Abrahe Eleazarum requiescere contemplatur . Qui profecto si adhuc in imis electi non essent, hos ille in tormentis positus non uideret. Unde et isdem Redemptor noster pro nostre culpe debito occumbens, inferna penetrat,  ut suos, qui ei inheserant, ad celestia reducat. Sed quo nunc homo redemptus ascendit, illuc profecto, si peccare noluisset, etiam sine redemptione pertingeret.



CAPUT IX. De sanctis apostolis, et predicatione eorum.

 Celorum nomine apostolorum predicantium celestis uita signatur. Ipsi igitur celi, ipsi sol in sacra Scriptura esse memorantur: celi scilicet, quia intercedendo protegunt; sol autem, quia predicando uim luminis ostendunt. Cum Iudea seuiens ad uim persecutionis infremuit, apostolorum uitam Dominus in cunctarum gentium cognitione dilatauit; et dum illa per iudicium in mundo captiua dispergitur, isti ubique per gratiam  in honorem tenduntur. Angusti celi fuerunt, cum una plebs tot egregios predicatores tenebat. Quis enim gentilium Petrum nosset, si in solius Isrelitici populi predicatione remaneret? Quis Pauli uirtutes agnosceret, nisi hunc Iudea ad nostram notitiam persequendo transmisisset? Sancti apostoli, qui flagris et contumeliis ab Isrelitica plebe repulsi sunt, per mundi fines honorantur, quia secreti mira dispensatione consilii predicatores suos Dominus, unde permisit in una gente opprimi, fecit in mundi cardines inde dilatari.  Egregius Psalmista Dauid ait: Pre fulgore in conspectu eius nubes transierunt; grando et carbones ignis . Pre fulgore enim nubes transierunt, quia predicatores sancti uniuersa mundi spatia miraculorum  claritate percurrerunt. Qui etiam grando et carbones ignis uocati sunt, quia et per correptionem feriunt, et per caritatis flammam accendunt. Sanctorum libera increpatio natura grandinis conuenienter exprimitur, grando enim ueniens percutit, liquata rigat. Sancti autem uiri corda audientium exterrentes feriunt, et blandientes infundunt. Nam quemadmodum feriunt, propheta testatur dicens: uirtutem terribilium tuorum dicent, et magnitudinem tuam narrabunt . Et quemadmodum blandientes rigent, secutus adiunxit: Memoriam abundantie suauitatis tue eructabunt, et in tua iustitia exsultabunt . [Moral. XXuII, c. 11, n. 20.] Scriptum quippe est: Fulgura multiplicabis, et conturbabis eos . Per has ergo nubes lumine suo Dominus  fulgurat, quia per predicatores sanctos insensibilitatis nostre tenebras etiam miraculis illustrat.  Cumque nubes iste, scilicet sancti apostoli, uerbis pluunt, cumque miraculis uim corusce lucis aperiunt, extremos etiam mundi terminos in diuinum amorem conuertunt. Fulgura, inquit, multiplicabis et conturbabis eos.  Fulgura quippe ex nubibus exeunt, sicut mira opera ex sanctis predicatoribus ostenduntur. Qui, ut sepe dictum est, idcirco nubes uocari solent, quia et coruscant miraculis et uerbis pluunt. Humana corda postquam per sanctorum predicationem mota non fuerint, istis miraculorum fulgoribus conturbantur. Fulgura, inquit,  multiplicabis et conturbabis eos. Ac si diceret: Dum uerba predicationis non audiunt, per predicantium miracula conturbantur. Per Habacuc prophetam dictum est: In lumine iacula tua ibunt, in splendore fulgoris armorum tuorum . Iacula Dei in lumine ire, est uerba eius aperta ueritate resonare: uerbo Domini celi firmati sunt, et spiritu oris eius omnis uirtus eorum . [Apud Pater., XI, 68.] Quid celorum nomine nisi sancti apostoli designantur? qui uerbis pluunt et coruscant miraculis, quorum uirtus ex dono Spiritus confortatur.  Quot ergo bona sunt predicantium, quasi tot sunt ornamenta celorum. uerbo Domini celi firmati sunt. uerbum enim Domini Filius est Patris. Sed eosdem celos, uidelicet  sanctos apostolos, ut tota simul Trinitas ostendatur operata, repente de sancti Spiritus diuinitate adiungitur: Et spiritu oris eius omnis uirtus eorum . Celorum uirtus de spiritu sumpta est, quia sancti apostoli mundi huius potestatibus contraire non presumerent, nisi eos sancti Spiritus fortitudo solidasset.  Hinc denique scriptum est: Cum sagittis et arcu ingrediuntur illuc ; quia nimirum sancti apostoli ad feriendum gentilis uite duritiam, cum districtis uerborum spiculis uenerunt.  Cum sanctos apostolos ad predicandum ueritas mittit, quid aliud in mundo facit, nisi grana seminis spargit, et pauca grana mittit in semine, ut multarum messium fruges recipiat ex nostra fide?  Neque enim in uniuerso mundo tanta fidelium messis exsurgeret, si de manu Domini super rationabilem terram illa electa grana predicantium sparsa non fuissent [a 1Kb] . Ipsa per se ueritas discipulis ait: Euntes in mundum uniuersum, predicate Euangelium omni creature . Potest etiam omnis creature nomine omnis natio gentium designari. Ante etenim apostolis dictum fuerat: In uiam gentium ne abieritis . Nunc autem dicitur: Predicate Euangelium omni creature. Ut scilicet prius a Iudea apostolorum repulsa predicatio, tunc nobis in adiutorium fieret, cum hanc illa ad damnationis sue testimonium superba repulisset.  Dum enim persecutio in Iudea agitur, sancta apostolorum predicatio in uniuerso mundo  dispersa est.



CAPUT X. De sanctis euangelistis

 Quatuor animalia, que sacra sepe numerat Scriptura, quatuor euangelistas designant, sicut ipsa uniuscuiusque libri euangelici exordia testantur. Nam quia ab humana generatione cepit, iure per hominem Mattheus; quia per clamorem in deserto, recte per leonem Marcus; quia a sacrificio exorsus est, bene per uitulum Lucas; quia uero a diuinitate uerbi cepit, digne per aquilam significatur Ioannes, qui dicens: In principio erat uerbum, et uerbum erat apud Deum, et Deus  erat uerbum ; dum in ipsam diuinitatis substantiam intendit, quasi more aquile oculos in solem fixit. Electi omnes, quia membra sunt Redemptoris nostri, ipse autem Redemptor noster caput est omnium electorum; per hoc quod membra eius figurata sunt, nil obstat si etiam in his omnibus et ipse signetur. Ipse unigenitus Dei Filius ueraciter factus est homo; ipse in sacrificio nostre redemptionis dignatus est mori, ut uitulus: ipse per uirtutem sue fortitudinis surrexit, ut leo. Leo etiam apertis oculis dormire perhibetur; quia in ipsa morte, in qua ex humanitate Redemptor noster dormire potuit, ex diuinitate sua immortalis permanendo uigilauit. Ipse etiam post resurrectionem suam ascendens ad celos, in superioribus est eleuatus, ut aquila. Totum  ergo simul nobis est, qui et nascendo homo et moriendo uitulus, et resurgendo leo, et ad celos ascendendo aquila factus est. Sed quia per hec animalia euangelistas quatuor, et sub eorum specie simul perfectos omnes superius significari diximus, restat ut quomodo unusquisque electorum istis animalium uisionibus exprimatur ostendamus.  Omnis etenim electus, atque in uia Domini perfectus, et homo et uitulus, leo simul et aquila est. Homo enim rationale est animal, uitulus autem in sacrificio mactari solet, leo uero fortis est bestia, sicut scriptum est: Leo fortissimus bestiarum ad nullius pauebit occursum . Aquila ad sublimia euolat, et inreuerberatis oculis solis radiis intendit. Omnis itaque qui in ratione perfectus est homo est. Et quoniam  semetipsum ab huius mundi uoluptate mortificat, uitulus est; quia uero ipsa sua spontanea mortificatione contra aduersa omnia fortitudinem securitatis habet, unde scriptum est: Iustus autem, quasi leo confidens absque terrore erit , leo est. Quia uero sublimiter contemplatur ea que celestia atque eterna sunt, aquila est. Quoniam iustus quisque per rationem homo, per sacrificium mortificationis sue uitulus, per fortitudinem securitatis leo, per contemplationem uero efficitur aquila, recte per hec sancta animalia signari unusquisque perfectus potest. Quod idcirco dicimus, ut ea que de quatuor animalibus dicta sunt, pertinere quoque etiam ad perfectorum singulos demonstremus. Posteriori tempore, quod nunc est, habet sancta Ecclesia euangelistas  atque doctores.  Quia uero Euangelium bonum nuntium dicitur, euangelistas utique appellamus qui rudibus populis bona patrie celestis annuntiant. Qui uidelicet euangeliste atque doctores et priori quidem tempore fuerunt, sed nunc usque Domino largiente permanent; quia adhuc quotidie et infideles populos ad fidem trahi, et fideles quosque in bonos mores per doctores erudiri cognoscimus.  De sanctis euangelistis Ezechiel propheta ait: Et in medio eius similitudo quatuor animalium . Quod in medio eius dicitur siue electri, siue ignis, nil obstat intelligi; quia quatuor hec animalia, sancti scilicet euangeliste, et ex eiusdem  Domini incarnatione ad fidei uirtutem solidati sunt, et in igne persecutionis multis tribulationibus afflicti.  Si requiras quid Mattheus de incarnatione Domini sentiat, hoc nimirum sentit quod Marcus, Lucas et Ioannes. Si queras quid Ioannes sentiat, hoc proculdubio quod Lucas, Marcus et Mattheus. Si requiras quid Marcus, hoc quod Mattheus, Ioannes et Lucas. Si queras quid Lucas, hoc quod Ioannes, Mattheus et Marcus sentit. Quatuor euangelistarum facies uni sunt, quia notitia fidei, qua cognoscuntur a Deo, ipsa est in uno que est simul in quatuor. Quidquid enim in uno inueneris, hoc in omnibus simul quatuor recognoscis [Edit., recte cognoscis]. Quatuor euangeliste omnipotentis Dei Filium Dominum Iesum Christum concorditer  predicant, et ad diuinitatem eius mentis oculos leuantes, penna contemplationis uolant. Euangelistarum facies ad humanitatem Domini pertinent, penne ad diuinitatem; quia in eo, quem corporeum conspiciunt, quasi faciem [Edit., facies] intendunt. Sed dum hunc esse incircumscriptum atque incorporeum ex diuinitate annuntiant, per contemplationis pennam quasi in era releuantur [Edit., leuantur]. Quia una est fides incarnationis Christi in omnibus euangelistis, et par contemplatio diuinitatis eius in singulis, recte per Ezechielem dicitur: Quatuor facies uni, et quatuor penne uni, et pedes eorum recti . Quid per pedes euangelistarum nisi gressus actuum designantur? Quatuor ergo animalium pedes recti esse describuntur, quia sanctorum euangelistarum  atque omnium perfectorum opera ad sequendam iniquitatem non sunt retorta. Hi autem pedes rectos non habent, qui ad mala mundi que reliquerunt reflectuntur. De quibus scriptum est: Canis reuersus ad suum uomitum, et sus lota in uolutabro luti .



CAPUT XI. De Scriptura ueteris et Noui Testamenti.

 Omnem scientiam atque doctrinam Scriptura sacra sine aliqua comparatione transcendit, quod uera predicat, quod ad celestem patriam uocat, quod a terrenis desideriis ad superna amplectenda cor legentis immutat, quod dictis obscurioribus exercet fortes, et paruulis humili sermone blanditur. Scriptura sacra non sic clausa est ut pauesci  debeat, nec sic patet ut uilescat, quod usu fastidium tollit, et tanto amplius diligitur quanto amplius meditatur; quod legentis animum humilibus uerbis adiuuat, sublimibus sensibus leuat; quod aliquo modo cum legentibus crescit: quod a rudibus lectoribus quasi recognoscitur, et tamen doctis semper noua reperitur. Ut de rerum pondere taceam, scientias omnes atque doctrinas sacra Scriptura ipso etiam locutionis sue more transcendit; quia uno eodemque sermone narrat textum, prodit mysterium, et sic scit preterita dicere, ut eo ipso nouerit futura predicare, et non mutato dicendi ordine, eisdem ipsis sermonibus nouit et acta describere et agenda nuntiare.  Sancta  Scriptura per legem ueteris Testamenti ad corda hominum uadit signando mysterium. Per prophetas uadit paulo apertius Dominum prophetando. Per Euangelium uadit exhibendo quem prophetauit. Per apostolos uadit predicando eum quem Pater in nostra redemptione exhibuit. Habent sacra eloquia notitiam preceptorum cum exhibitione operum. Et quasi per quatuor partes uadunt, quia distinctis temporibus loquuntur, uel certe quia in cunctis mundi regionibus incarnatum Dominum predicant.  Solent quidam scripta eiusdem sacri eloquii legentes, cum sublimiores eius sententias penetrant, minora mandata, que infirmioribus data sunt, tumenti sensu despicere, et ea uelle in alio intellectu permutare. Qui si recte in  eo alta intelligerent, mandata quoque minima despectui non haberent, quia diuina precepta sic in quibusdam loquuntur magnis, ut tamen in quibusdam congruant paruulis, qui per incrementa intelligentie quasi quibusdam passibus mentis crescant, atque ad maiora intelligenda perueniant. Ad Ezechielem prophetam Dominus dicit: Fili hominis, quodcunque inueneris, comede . Quidquid enim in sacra Scriptura inuenitur, edendum est; quia et eiusdem parua simplicem componunt uitam, et eiusdem magna subtilem edificant intelligentiam.  Sciendum nobis magnopere est quod Scripture sacre duo sunt Testamenta, que utraque Dei Spiritus scribi uoluit, ut nos ab anime morte liberaret. uel certe quia duo sunt precepta  caritatis, dilectio uidelicet Dei, et dilectio proximi, per que utraque nos sacre Scripture dicta uiuificant. Quia dilectionem Dei et proximi capimus in eloquiis diuinis, per precepta Scripture sacre reuiuiscimus, qui mortui in culpa iacebamus. Unde omnipotenti Domino per Psalmistam dicitur: In eternum non obliuiscar iustificationes tuas, quia in ipsis uiuificasti me . Iustificationes enim precepta Domini dicuntur, in quibus nos corrigendo iustificat. De quibus idem Psalmista apertius dicit: In tuis iustificationibus meditabor, non obliuiscar sermones tuos . In eis itaque nos uiuificat, quia per hec nobis spiritualem uitam demonstrat, eamque per afflatum Spiritus nostris mentibus infundit.   Sancti uiri in Scriptura sacra intelligunt quemadmodum moraliter uiuant et sese in contemplatione suspendant. Unusquisque sanctorum, quanto in hac eadem Scriptura profecerit, tanto Scriptura sacra proficit apud ipsum; quia diuina eloquia cum legente crescunt. Nam tanto illa quisque altius intelligit, quanto in eis altius intendit; quia nisi legentium mentes ad alta profecerint, diuina dicta uelut in imis non intellecta iacent. Cum legenti cuilibet sermo Scripture sacre tepidus uidetur, sensus diuini eloquii [a 1Kb] eius mentem non excitat, et in cogitatione sua nullo intellectu luminis emicat. At uero si bene uiuendi ordinem querat, et per gressum cordis  inueniat, quemadmodum pedem [Edit., gressum] boni operis ponat, tantum in sacro eloquio profectum inuenit, quantum apud illum ipse profecerit. Mira atque ineffabilis sacri eloquii uirtus agnoscitur, cum superno amore legentis animus penetratur.  Plerumque in sacro eloquio arcus nomine solet sacra Scriptura signari, sicut per Isaiam dicitur: Cum sagittis et arcu ingredientur illuc . In chorda etenim Testamentum Nouum, in cornu uero Testamentum uetus accipitur. In arcu autem dum chorda trahitur, cornu curuatur: sicut in hoc eodem sacro eloquio, dum Testamentum Nouum legitur, duritia Testamenti ueteris emollitur. Ad Scripture sacre spiritualia et blanda precepta littere se rigor inclinat; quia Testamentum Nouum,  dum quasi quodam bone operationis brachio trahitur, in Testamento ueteri seueritatis iura flectuntur. Non indecenter dicimus chordam Testamento Nouo congruere, quod de incarnatione dominica certum est exstitisse. Quasi chorda ergo trahitur, et cornu curuatur, quia dum in Testamento Nouo incarnatio Mediatoris agnoscitur, ad spiritualem intelligentiam rigor Testamenti ueteris inclinatur.



CAPUT XII. De initio nascentis Ecclesie.

 Omnipotens Deus Ecclesiam suam digna sine administratione non deserit; nam cum fortes ad premium uocat, eorum uice debiles ad certamina roborat. Cum illos suscipiendo remunerat, istis laborum uirtutes [Edit. uires] quas  remuneret subministrat. In uirtute antiquorum Patrum hi qui postmodum prelati sunt subrogantur. Quia et cum annosa arbusta succiduntur, in eorum robur tenera uirgulta succrescunt. Unde recte per Psalmistam dicitur: Pro patribus tuis nati sunt tibi filii, constitues eos principes super omnem terram . Deus in gradibus eius dignoscetur, dum suscipiet eam . [Lib. II in Ezech., homil. 3, n. 3.] Dum enim sanctam Ecclesiam Dominus suscipit, in gradibus eius dignoscitur, quia eius gloria per illius incrementa declaratur. Quantum enim sancta Ecclesia ascendendo profecerit, tantum Deus hominibus ex eius uirtutibus innotescit. De his quoque gradibus beatus Iob loquitur, dicens: Per singulos gradus meos pronuntiabo illum . [b 1Kb] Omnipotens  Deus in gradibus Ecclesie agnoscitur, quia in singulis eius uirtutibus atque miraculis, quam sit timendus et amandus, omnibus demonstratur: cum uidelicet tunc suscipit, cum a culpis suis ad eum per penitentiam redit.  Filia regum sancta Ecclesia est, que in bono opere spiritualium principum predicatione generata, gloriam intus habet, sicut scriptum est: Omnis gloria eius filie regum ab intus ; quia hoc quod quotidie agit in ostentationis iactantiam non habet.  Nam si foras gloriam quereret, intus speciem quam rex concupisceret non haberet.   Quia sancta Ecclesia exteriora sua a primordiis suis usque nunc irreprehensibilia custodit, iure de ea Psalmista ait: In fimbriis aureis circumamicta uarietate , ut et pulchra intus sibi sit et aliis foras, et se prouehens per internam gloriam, et alios erudiens per exteriora operum exempla.  Sola electorum Ecclesia unigenito Filio Dei Patris copulanda erat, quam ipse Unigenitus ex predestinatione iam et presentia extraneam non habebat. Sancta Ecclesia quot precepta ex Redemptoris nostri predicatione cognouit, quasi tot oris eius oscula accepit, sicut scriptum est: Osculetur me osculis oris sui ; ac si apertis uocibus dicat : Dudum  mihi quidem prophetarum predicamentis, quasi quibusdam labiis, osculum porrexit, nunc uero tangat me ipsa dulcedo presentie unigeniti Filii, Redemptoris mei.  Uniuerse Ecclesie, que unam catholicam faciunt, adolescentule uocantur, non uetuste per culpam, sed nouelle per gratiam; non senio steriles, sed etate mentis ad spiritualem fecunditatem congrue.  A priori populo nature legem sancta Ecclesia se scisse monstrauit, et predicationis uerba in amplo caritatis gremio suscepit. Sancta Ecclesia uerba uite audiens, et ad uere fidei conuersationem ueniens, studuit non plus sapere quam oportet sapere, sed sapere ad sobrietatem.  Sed tamen terrena  stipendia predicatoribus reddidit; que dum Paulus apostolus quasi pro nichilo acciperet dixit: Si nos uobis spiritualia seminauimus, magnum est, si a uobis carnalia metamus ? Sancta Ecclesia, que ante per fidem, obedientiam, et operationem percepit, excrescens postmodum etiam ad spiritualia dona conualescit ; ut prophetie spiritu et uirtutum gratia repleta, ampliatis iam muneribus ditescat. Unigenitus Dominus ac Redemptor noster ueniente ad se Ecclesia in illorum mentibus mansit quos ex Iudea editos non torporis frigus, sed feruor caritatis tenuit. Ex illo quippe populo Anna prophetissa, ex illo Simeon exstitit, qui in ulnas Dominum accepit. Sancta Ecclesia predicatorum suorum desiderio ex uirtute sue fidei  satisfecit. Quia enim Deum quem audiuit confessa est, predicatori suo quasi aquam refectionis obtulit, eiusque animum refrigerauit. Quod Rebecca proprie significauit, cum hydriam ab humero in ulnas posuit, et puero Abrahe ad bibendum aquam prebuit. Quia sancta Ecclesia in eo quod credidit uacua non remansit. Nam protinus predicare studuit quod audiuit, et docendo multos ex se predicatores protulit.  Quid est quod Rebecca ad Isaac dorso cameli deducitur, nisi quod per Rebeccam significatur Ecclesia, et per camelum cui presidet tortuosus moribus, atque onustus idolorum cultibus, gentilium populus designatur? Qui enim ex semetipsis sibi  inuenerunt deos quos colerent, quasi a semetipsis eis onus in dorso excreuerat quod portarent. Sancta Ecclesia quanto Redemptorem suum subtilius agnoscit, tanto carnalis uite illecebram studio humilitatis deserit, atque in semetipsam tortitudini uitiose contradicit: quod Rebecca significat cum, Isaac uiso, de camelo descendit; quia. Domino cognito, uitia sua gentilitas deseruit, et ab elatione celsitudinis ima humilitatis petit.  Sancta Ecclesia Christum sequens terrene concupiscentie uitia penitendo contexit, quod recte Rachel significauit, que idola Laban patris sui sedendo cooperuit. De hac coopertione uitiorum per prophetam dicitur: Beati quorum remisse sunt iniquitates, et quorum tecta sunt peccata . Nos igitur  Rachel illa signauit, qui idola sedendo premimus, si culpas auaritie penitendo damnamus.  In exordio nascentis Ecclesie necessaria fuerunt signa uel miracula. Ut enim ad fidem cresceret, miraculis fuerat nutrienda. In sacerdotis ueste iuxta diuinam uocem tintinnabulis mala punica coniunguntur. Quid enim per mala punica nisi unitas fidei designatur? Nam sicut in malo punico una exterius cortice multa interius grana muniuntur, sic innumeros sancte Ecclesie populos unitas fidei contegit, quos intus diuersitas meritorum tenet.



CAPUT XIII. De gratia baptismi.

 Quisquis regenerationis unda  non soluitur, reatu primi uinculi ligatus tenetur. Quod uero apud nos ualet aqua baptismatis, hoc egit apud ueteres, uel pro paruulis sola fides, uel pro maioribus uirtus sacrificii, uel pro his qui ex Abrahe stirpe prodierant mysterium circumcisionis. Unusquisque cum primi parentis culpa concipitur. sicut propheta testatur, dicens: Ecce enim in iniquitatibus conceptus sum . Et quia is quem salutis unda non diluit, originalis culpe supplicia non amittit, aperte per semetipsam ueritas perhibet, dicens: Nisi quis renatus fuerit ex aqua et Spiritu sancto, non habebit uitam eternam . [Lib. II in Eu., homil. 29, n. 3.] Tunc ueraciter fideles sumus, si quod uerbis promittimus operibus implemus. In die quippe baptismatis omnibus nos antiqui hostis operibus atque  omnibus pompis abrenuntiare promittimus. Itaque unusquisque uestrum ad considerationem suam mentis oculos reducat, et si seruat post baptismum quod ante baptismum spopondit, certus iam quia fidelis est, gaudeat.  Originale peccatum a parentibus trahimus, et nisi per gratiam baptismatis soluamur, etiam parentum peccata portamus, quia unum adhuc uidelicet cum illis sumus. Scriptum est in libro Exodi: Qui reddis iniquitatem patrum in filiis . Reddit ergo Dominus iniquitatem patrum in filiis, dum pro culpa parentis ex originali peccato animus polluitur prolis. Et rursum non reddit parentum iniquitatem in filiis, quia cum ab originali culpa per baptismum liberamur,  non iam parentum culpas, sed quas ipsi commisimus habemus.



CAPUT XIu. De communione.

 Unusquisque peccator redemptionis sue pretium sumens, confitetur ac laudat Deum, et quibus ualet uerbis, hoc ipsum [a 1Kb] proximis innotescit, sicut beatus Iob sub figura Redemptoris nostri ait: Terra, ne operias sanguinem meum . Terra namque sanguinem Christi non operuit, quia sancta Ecclesia redemptionis sue mysterium in cunctis iam mundi partibus predicauit. Ipse enim sanguis redemptionis qui sumitur clamor nostri Redemptoris est. Paulus apostolus ait: Et sanguinis Christi aspersionem melius  loquentem, quam Abel . De Abel sanguine dictum fuerat: uox sanguinis tui fratris clamat ad me de terra ; sed sanguis Iesu melius loquitur quam Abel, quia sanguis Abel mortem fratricide fratris petiit, sanguis autem Domini uitam persecutoribus impetrauit. Ut sacramentum dominice passionis in nobis non sit otiosum, debemus imitari quod sumimus, et predicare ceteris quod ueneramur. Hinc iterum beatus Iob ait: Neque inueniat in te locum latendi clamor meus. Locum enim latendi clamor eius in nobis inuenit, si hoc quod mens credit lingua tacet. Sed ne in nobis clamor eius lateat, restat ut unusquisque iuxta modum suum uiuificationis sue mysterium proximis innotescat.  Quis  namque sit sanguis Christi non iam audiendo, sed bibendo didicimus. Qui sanguis super utrumque postem ponitur , quando non solum ore corporis, sed etiam ore cordis hauritur. In utroque etenim poste agni sanguis est positus, quando sacramentum passionis Christi cum ore ad redemptionem sumitur, ad imitationem quoque intenta mente cogitatur. Quasi in nocte agni carnes comedimus, cum in sacramento modo dominicum corpus accipimus, quando adhuc ab inuicem nostras conscientias non uidemus.  Nam nichil prodest corpus et sanguinem Christi Iesu ore percipere, et ei peruersis moribus contraire. Qui scelerate uiuunt in Ecclesia, et communicare non desinunt, putantes se  tali communione mundari, discant nichil de mundatione proficere, sibi dicente Propheta: Quid est, quod dilectus meus in domo mea fecit scelera multa? Nunquid carnes sancte auferent a te malitias tuas ? Et Apostolus: Probet, inquit, se homo, et sic de pane illo edat, et de calice bibat: qui enim indigne hoc accipit, iudicium sibi manducat et bibit .



CAPUT Xu. Quid significet latitudo et longitudo Dei [b 1Kb] , sublimitas et profundum.

 Habet latitudinem, quia omnipotens Deus dilectionem suam usque ad  collectionem persequentium tendit. Habet longitudinem, quia ad uite patriam nos longanimiter tolerando perducit. Habet sublimitatem, quia ipsorum quoque intelligentiam qui recepti fuerint in superna congregatione transcendit. Habet profundum, quia damnatis inferius districtionis sue iudicium incomprehensibiliter exerit. Quatuor nobis Deus in hac uita positis singulis exercet: quia et latitudinem amando, et longitudinem tolerando, et celsitudinem, non solum nostram intelligentiam, sed etiam uota superando, et profunditatem suam exhibet, occultos et illicitos cogitationum motus districte iudicando. Celsitudo omnipotentis Dei et profunditas, quam sit inuestigabilis, nullus agnoscit, nisi qui uel contemplatione ad summa prouehi, uel occultis motibus resistens,  tentationum ceperit importunitate turbari.  Cum de Deo omnipotente nec secundum situm, nec secundum qualitatem, nec secundum habitum aut motum aliquid digne dicatur, inest tamen ei quodammodo latitudo, longitudo, altitudo, et profundum. Est in omnipotente Deo latitudo caritatis, qua nos et ab errore corrigit, et continet in ueritate. Inest ei et longitudo, que nos longanimiter malos portat, donec emendatos patrie future restituat. Inest ei et altitudo, per quam omnem sensum sue scientie immensitate exsuperat. Inest ei et profundum, quo damnandos inferius iuxta equitatem disponens, preordinat.



CAPUT XuI. De uocatione gentium ad Ecclesiam conuenientium.


 Ad fidem uocata gentilitas, Redemptoris sui uestigia osculari desiderans, nequaquam cessat ab intentione boni operis, quia in eius continuo amore suspirat. Unde et sponse uoce de eodem Redemptore suo in Canticis canticorum ita incipit: Osculetur me osculis oris sui . Osculum recte Conditoris sui desiderat, que se ei obsequi per amorem parat.  Eripiens gentilitatem Dominus superauit iugum oneris eius, cum eam aduentu suo ab illa demoniace tyrannidis seruitute liberauit. Superauit uirgam humeri eius , cum percussionem illius, que ex peruerso opere grauiter deprimebat, ab humano genere redempto compescuit. Superauit  sceptrum exactoris eius, cum regnum eiusdem diaboli, qui pro pestifera perpetratione uitiorum exigere consueuerat debita tributa penarum, de fidelium corde destruxit.  Scriptum quippe est: Cognouit bos possessorem suum, et asinus presepe domini sui . Per bouem Iudee operarii, per asinum uero gentiles populi designantur. Quis enim bos nisi iudaicus populus exstitit, cuius ceruicem iugum Legis attriuit? Et quis asinus nisi gentilitas fuit, quam quilibet seductor reperit, quasi brutum animal et nulla ratione renitens, quo uoluit errore substrauit? Bos ergo possessorem, et asinus  domini presepe cognouit; quia et Hebraicus populus Deum quem colebat, sed ignorabat, reperit; et gentilitas legis pabulum, quod non habebat, accepit. Habet denique post Mediatoris aduentum catholica Ecclesia simplices asinos, quia uocate plebes gentilium, dum ad requiem peruenire desiderant, cuncta mandatorum onera libenter portant.  Unde bene, quod hanc requiem populus gentilis appeteret, Iacob, filios alloquens, prophetica hoc studuit uoce signare, dicens: Issachar asinus fortis accubans in terminos, uidit requiem quod esset bona, et terram quod optima; et supposuit humerum ad portandum .  Isaias propheta clamat dicens: uerbum misit Dominus in Iacob, et illud cecidit in Isrel . Iacob  quippe Supplantator, Isrel uero uidens Deum dicitur. Et quid per Iacob, nisi Iudaicus; quid per Isrel, nisi gentilis populus designatur? Quia quem Iacob per carnis mortem supplantare studuit, hunc nimirum per oculos fidei gentilitas Deum uidit. Ad Iacob ergo uerbum missum in Isrel cecidit, quia quem ad se uenientem Iudaicus respuit, hunc repente confitens populus gentilis inuenit.  Cum Iudeorum populum propheta a fide perire cognosceret, et sanctos apostolos surgere in Ecclesia preuideret, per quos multi sunt ex gentibus in fidei et uite fortitudine solidati, in magna consolatione locutus est, dicens: Lateres ceciderunt, sed quadris lapidibus edificauimus . uidens quippe in sancta Ecclesia apostolos,  martyres atque doctores surgere, de laterum casu, id est de Iudeorum perditione, minus doluit, quia omnipotentis Dei edificium, id est sanctam Ecclesiam, de quadris lapidibus edificari conspexit.  Hinc idem propheta ait: Et frenum erroris, quod erat in maxillis populorum, canticum erit uobis . Frenum quippe erroris maxillas populorum constrinxerat, quando idolorum errore obligata gentilitas Deo uero confessionis laudem dare nesciebat. Sed hoc ipsum erroris frenum iam nobis in canticum uersum est, cum gaudendo psallimus atque cantamus: Omnes dii gentium demonia, Dominus autem celos fecit . Et rursum: Simulacra gentium argentum et aurum, opera manuum hominum. Os habent et non loquentur,  oculos habent et non uidebunt . Hec nos omnipotenti Domino cum psallendo dicimus, ipsum erroris nostri frenum, quod a laude Dei ora nostra ligauerat, uero Domino canticum facimus. Bene autem subinfertur: Sicut nox sanctificate solemnitatis : quia dum confessionis laudem Deo reddimus, in sanctificata solemnitate gaudemus.  Scriptum est: In cubilibus, in quibus prius dracones habitabant, orietur uiror calami et iunci . In draconum namque cubilibus uiror calami et iunci oritur, quia in eis populis, quos antiqui hostis malitia possidebat, et  doctorum scientia, et auditorum obedientia coaceruatur.  Orietur in ea uiror calami et iunci, id est, in sancta Ecclesia oriuntur scriptores et auditores; ut per calamum scriptores, per iuncum uero debeant auditores intelligi. Per aque humorem iuncus et calamus nasci solet. Ex una eademque aqua utraque proficiunt. Et calamus quidem ad scribendum assumitur, eum iunco uero scribi non potest: quid in iunco et calamo accipere debemus, nisi quod una est doctrina ueritatis que multos auditores irrigat? Sed irrigati alii ad hoc usque in uerbo Dei proficiunt, ut etiam scriptores fiant, uidelicet tanquam calami; alii uero uerbum uite audiunt, bone spei et rectorum operum uiriditatem tenent, sed tamen ad scribendum proficere  nullatenus possunt. Qui hi, qui in aqua fidei [a 1Kb] , nisi quidam, ut ita dicam, iunci sunt? Qui quidem uiridescendo proficiunt, sed litteras exprimere nequaquam possunt.  In fide Mediatoris Dei et hominum hominis Christi Iesu, et gentilitas plenitudinem gratie accepit, et Iudea per errorem perfidie hoc unde tumebat perdidit. Desertum Dominus in stagna aquarum  posuit, quia gentilitati, que prius per ariditatem mentis nullos bonorum operum fructus ferebat, fluenta sancte predicationis dedit: et ipsa, ad quam prius pro asperitate sue siccitatis uia predicatoribus non patebat, doctrine postmodum riuos emanauit.  Scriptum est: Dicam Aquiloni, Da; et Austro, Noli prohibere .  Sicut per Aquilonem gentilitas, sic per Austrum Iudea signatur. Que quasi meridiano sole incaluit; quia Redemptore in carne ueniente feruorem fidei prima suscepit. Aquiloni ergo, Da, dicitur, cum offerre Deo sue fidei munera gentilitas imperatur. Austro autem iubetur ne prohibeat, quia Hebreis in fide consistentibus precipitur, ne uitam gentium repellendo contemnant [b 1Kb] .  Sicut indumentum Christi tota generaliter Ecclesia dicitur, sic indumentum sunt Ecclesie singulorum anime, que ab errore conuerse, eamdem Ecclesiam credendo eique fideliter inherendo circumdant.  Tot nunc quasi uestibus sancta Ecclesia induitur, quot fidelium ueneratione decoratur. Sancte Ecclesie ostensis gentibus a Domino  per prophetam dicitur: uiuo ego, quia omnibus his uelut ornamento uestieris . [Moran. lib. XX, c. 29, n. 58.] Si enim sancta Ecclesia uestimentum Christi non esset, Paulus apostolus profecto non diceret: Ut exhiberet sibi gloriosam Ecclesiam non habentem maculam, aut rugam , id est, nec per peccatum maculam, nec per duplicitatem rugam; quia et per iustitiam munda est, et per simplicem intentionem tensa; que ergo abluta est ne habeat maculam, tensa est ne habeat rugam, utique uestis est.  Sancta Ecclesia in tanta multitudino gentium ad dexteram extenditur,  dum quosdam iustificandos suscipit. Ad leuam quoque dilatatur, dum ad se quosdam etiam in iniquitate permansuros admittit. Propter hanc multitudinem, que extra electorum numerum iacet, in Euangelio Dominus dicit: Multi uocati, pauci autem electi .  Cum Iudei a fide caderent, ad cognitionem fidei corda gentilium cucurrerunt: que uidelicet gentes in sacre lectionis pabulo os cordis aperiunt, et in occulto sicut pauper comedunt, quia cum festinatione et silentio uerba uite legentes sumunt.  Dum Redemptor noster angustias mortis petiit, fidem suam in gentibus dilatauit, atque in innumera corda credentium sanctam Ecclesiam tetendit. Cui per prophetam dicitur: Dilata locum tentorii tui, et pelles tabernaculorum  tuorum extende, ne parcas, longos fac funiculos tuos, et clauos tuos consolida: ad dexteram enim et ad leuam penetrabis, et semen tuum gentes hereditabit . Que latitudo terre profecto non fieret, nisi ipse prius et uitam quam nouimus moriendo despiceret, et uitam quam non nouimus resurgendo monstraret.



CAPUT XuII. De sanctis predicatoribus.

 Sancti uiri, dum uerbum predicationis bonis mentibus faciunt, ad unamquamque animam unigenito Filio coniungendam quasi prouisores fiunt. Et in his que de Domino loquuntur in semetipsis uirtutum diuitias ostendunt, ut tanto citius ad sequendum Deum pertrahant,  quanto auditoribus suis in semetipsis monstrant que narrant. Unusquisque sancte fidei predicator in semetipso gestans ornamenta uirtutum, et auditum Sancte Ecclesie scilicet per discretionis obedientiam componit, et manus per bone operationis meritum exornat [a 1Kb] . Unicuique predicatori, quasi ad manendum locus spatiosus est in auditoris corde, latitudo bonitatis. Unde et quibusdam dicitur: Capite nos, neminem lesimus, neminem corrupimus. Non angustiamini in nobis, angustiamini autem in uisceribus uestris . Ac si eis aperte diceretur: Ad suscipiendam doctrinam spatiosum locum mentis facite; sed ad cogitanda carnalia angusti remanete. Sunt plerique qui doctores suos ex temporalibus  stipendiis continere parati sunt, sed predicatores sancti percipere nolunt temporalia, nisi prius obtineant eterna. Si enim in animabus fructum non inueniunt, sumere stipendia corporalia contemnunt. Predicatores sancti, cum predicando uitam audientium obtinent, illi mox gratias reddunt de cuius hoc munere perceperunt, ut sibi in ea operatione nil tribuant, sed Auctori omnium cum lucris animarum gratiarum actiones reportent. Predicatores sancti, quamuis iam ad superiora intelligenda atque proferenda, et intellectu, et uita emicent, adhuc tamen in semetipsis contradictionem carnis sentiunt.  Nam uident aliam legem in membris suis repugnantem legi mentis sue, et captiuos reducentem [b 1Kb] in lege peccati . Quia ne magnitudo reuelationum extollat eos, datus est eis stimulus carnis sue . Habent predicatores sancti thesaurum in uasis fictilibus, ut sublimitas sit uirtutis Dei, et non ex ipsis. Qui enim per carnem celestia loquuntur, et tamen adhuc in carne contradictionem de uitio sentiunt, quid aliud quam super tortuosa camelorum dorsa diuitias ferunt? Predicatores sancti plus uolunt Deum diligi, quam timeri; sed si timorem non insinuant, ad amorem dilectionis intime non perducunt. Unde prius terribilia, et postmodum dulcia loqui solent. Sicut per Psalmistam dicitur: uirtutem terribilium tuorum dicent: et magnitudinem  tuam narrabunt .  Sancte predicationis eloquia aliquando sagittis exprimuntur, quia in eo quod uitia feriunt male uiuentium corda transfigunt. De his sagittis uenienti Redemptori dicitur: Sagitte tue acute, potentissime, populi sub te cadent in corde . De quo Isaias dicit: Mittam ex eis, qui saluati fuerint, ad gentes in mare, in Africam, in Lydiam, tenentes sagittam, in Italiam, et in Greciam . Scriptum est: Domine, inclina celos tuos, et descende . [Moral. lib. XXX, c. 13, n. 48]. Qui ergo celorum nomine nisi predicatorum ordo signatur? Nisi ergo predicatores sancti ab illa summitate [c 1Kb] contemplationis interne quam capiunt, ad infirmitatem nostram humillima predicatione,  quasi quadam inclinatione, descenderent, nunquam utique in fide filios gignerent. Nobis quippe prodesse non possent, si in sue altitudinis erectione persisterent. Sancti uiri, si cuncta predicare uellent que capiunt, cum in superna contemplatione debriantur, et non magis scientiam suam quodam moderamine et sobrietate temperarent, adhuc angusto intelligentie sinu illa superni fontis fluenta quis caperet? Cum se in predicatione sua sancti doctores attrabunt, diuinitatis notitiam nostris cordibus infundunt. Nequaquam quippe ad nos Deus descenderet, si predicatores eius in contemplationis rigore inflexibiles permanerent. Inclinantur celi, ut descendat Dominus, quia incuruantur predicatores sancti ut nos in  noua fidei luce nascamur. Quoniam si nostre infirmitati non condescenderent, nos ad suam celsitudinem nunquam leuarent. Lex est predicatoribus posita, ut uiuendo impleant quod loquendo suadere festinant; nam loquendi auctoritas perditur, quando uox opere non adiuuatur.  Sancte uniuersalis Ecclesie spiritualis quisque predicator in cunctis que dicit solerti cura se inspicit, ne in eo quod recta predicat uitio se elationis extollat, ne uita a lingua discordet, ne pacem quam in Ecclesia annuntiat, in seipso, dum bene docet et male uiuit, amittat. Studet summopere sanctus predicator  contra maledicos rumores aduersantium et defendere loquendo quod uiuit, et ornare uiuendo quod dicit. Nec in his omnibus suam, sed Auctoris gloriam querit, atque omnem sapientie gratiam, quam, ut loqueretur, accepit, non suis se estimat meritis, sed eorum intercessionibus pro quibus loquitur, accepisse. Electus quisque predicator dum se infra per humilitatem deiicit, superest, quia sue nimirum magis mercedi proficit, quod bona que exercere preualet alienis meritis reddit. Indignum se omnibus iudicat, etiam cum dignus cunctis uiuat. Optime nouit predicator quod bona que innotescunt hominibus, sine periculo esse uix possunt. Et quamuis sapientem esse se sentiat, uellet tamen esse sapiens, nec uideri, atque hoc sibi omnimodo, quod  loquendo proditur, pertimescit. Et si liceat, tacere appetit, dum esse multis tutius silentium cernit, eosque esse feliciores putat quos intra sanctam Ecclesiam locus inferior per silentium occultat. Dum ad loquendum predicator ui caritatis impellitur, ex necessitate quidem officium locutionis suscipit; sed ex magno desiderio otium taciturnitatis querit. Hoc seruat uoto, illud exercet ministerio. Hanc autem dicendi formulam arrogantes ignorant; neque enim loquuntur quia cause eueniunt, sed causas euenire appetunt ut loquantur.  Predicatores sancti hanc partem suam reputant, si intus quidem ipsi de sapientia gaudeant, foris autem alios ab errore compescant. Neque a se ita loquendo exeunt, ut gaudium mentis in ostensione ponant diserte  locutionis; sed bonum scientie in cordis secreto meditantur, et ibi gaudent ubi hoc percipiunt, non ubi inter tot tentationum laqueos innotescere compelluntur. Cum predicatores bonum quod accipiunt innotescunt, media interueniente caritate, ex profectu audientium et non ex propria ostensione gratulantur.  Sepe contingit ut sapientes uiri, cum se non audiri considerant, ori suo silentium indicant. Sed plerumque dum conspiciunt quod iniquorum facinora, ipsis tacentibus et non corripientibus, crescunt, uim quamdam spiritus sui sustinent, ut in locutionem aperte correptionis erumpant. Propheta Ieremias, cum sibi predicationis silentium indixisset, dicens: Non recordabor eius, neque loquar ultra in nomine illius, illico adiunxit:  Et factus est in corde meo quasi ignis exestuans, claususque in ossibus meis, et defeci, ferre non sustinens: audiui enim contumelias multorum . Inflammantur quippe corda iustorum, cum non correpta crescere conspiciunt acta malorum, eorumque culpe se participes credunt quos in iniquitate crescere silendo permittunt. Dauid propheta postquam sibi silentium indixerat, dicens: Posui ori meo custodiam, dum consisteret peccator aduersum me, obmutui et humiliatus sum, et silui a bonis ; in ipso suo silentio isto zelo caritatis exarsit, qui illico subdidit: Et dolor meus renouatus est: concaluit cor meum intra me, et in meditatione mea exardescet ignis . Intus cor caluit, quia dilectionis ardor per  admonitionem locutionis exterius emanare recusauit. . Ignis in meditatione cordis exarsit, quia increpatio delinquentium a correptione oris frixit. Sancti predicatores uerbis suis quasi quibusdam iaculis aduersarios feriunt, armis uero, id est miraculis, semetipsos tuentur; ut et quantum sint audiendi sonent per impetum iaculorum, et quantum sint reuerendi clarescant per arma miraculorum.  Ille in sancta Ecclesia doctus predicator est qui et noua scit proferre de suauitate regni, et uetusta dicere de terrore supplicii, ut uel pene terreant quos premia non inuitant. Audiat de regno quod amet, audiat de supplicio unusquisque quod timeat: ut torpentem animum et terre uehementer inherentem si amor  ad regnum non trahit, timor minet eterni supplicii.  Predicationis officium nonnulli laudabiliter appetunt, et ad hoc nonnulli laudabiliter coacti pertrahuntur. Quod liquide agnoscimus, si duorum prophetantium facta pensamus, quorum unus ut ad predicandum mitti debuisset sponte se prebuit, quo tamen alter pergere cum pauore recusauit. Isaias Domino querenti quem mitteret ultro se obtulit, dicens: Ecce ego, mitte me . Ieremias autem mittitur, et tamen ne mitti debeat, humiliter reluctatur, dicens: A, a, a, Domine Deus, ecce nescio loqui, quia puer ego sum . En ab utrisque exterius diuersa uox prodiit, sed non a diuerso fonte dilectionis emanauit. In utrisque prophetis subtiliter intuendum est quia et  is qui recusauit plene non restitit, et is qui mitti uoluit ante se per altaris calculum purgatum uidit; ne aut non purgatus adire quisque sacra mysteria audeat, aut quem superna gratia elegit, sub humilitatis specie superbe contradicat.  Scriptum est: Qui producit in montibus fenum, et herbam seruituti hominum . Quid per herbam nisi sustentatio predicantium demonstratur? In montibus quippe fenum, et seruituti hominum herba producitur, cum sublimes huius seculi ad fidei cognitionem uocati, sanctis predicatoribus in huius uite itinere spiritualiter sibi seruientibus transitoria alimenta largiuntur.  Plerumque etenim predicatio ad aures uenit, sed cessante interna gratia ad corde audientium  non pertransit. De cuius predicationis uerbis propter electos dicitur: Etenim sagitte tue pertransierunt . Sagitte quippe Dei pertranseunt, quando uerba predicationis eius ab auribus ad corda descendunt.



CAPUT XuIII. De mysteriis uel miraculis diuinis.

 Diuine uirtutis mysteria, que comprehendi non possunt, non intellectu discutienda sunt, sed fide ueneranda. Sciendum nobis est quia quidquid ratione hominis comprehendi potest, mirum esse iam non potest. Sed sola est in miraculis ratio, potentia facientis.  Quantumlibet intenderit  anima, nec semetipsam perfecte sufficit penetrare, quanto magis illius magnitudinem qui potuit et animam condere? Cum Dauid propheta in scientie Dei intellectu laboraret, lassescens ac deficiens ait: Mirabilis facta est scientia tua ex me, confortata est, nec potero ad eam . [Lib. I in Eu., hom. 2, n. 1.] Miracula Domini et Saluatoris nostri sic accipienda sunt, ut et in ueritate credantur facta, et tamen per significationem nobis aliquid innuant. Opera Redemptoris nostri et per potentiam aliquid ostendunt, et per mysterium aliquid loquuntur. Quod bene cecus ille significat, qui mendicans iuxta uiam sedebat . Dum igitur Conditor noster appropinquat Iericho, cecus ad lumina redit: quia dum Diuinitas defectum nostre  carnis suscepit, humanum genus lumen quod amiserat recepit. Unde enim Deus humana patitur, inde homo ad diuina subleuatur.  Perfecti uiri contemplatione mentis mysterium suauitatis intime quia utcunque possunt, uelut ex quodam corusco, pregustando tangere, eius memoriam student recolendo semper et loquendo eructare. Unde apte nos Psalmista admonet dicens: Lux orta est iustis, et rectis corde letitia. Letamini iusti in Domino, et confitemini memorie sanctitatis eius . [Lib. II in Euang., hom. 22, n. 8.] Hoc quod de mysterio incarnationis Christi intelligere et penetrare non possumus, potestati sancti Spiritus humiliter reseruamus, ut non superbe quis audeat uel contemnere, uel denuntiare quod non intelligit,  sed hoc igni tradat [a 1Kb] quod sancto Spiritui reseruat.



CAPUT XIX. De sanctis martyribus.

 Nullus in hanc uitam electorum uenit, qui non antiqui hostis aduersa sustinuit. Membra autem nostri Redemptoris exstiterunt, etiam qui ab ipso mundi exordio, dum pie uiuerent, crudelia passi sunt. Membrum nostri Redemptoris Abel se esse perhibuit, qui eius mortem de quo scriptum est: Sicut agnus coram tondente se obmutescet, et non aperiet os suum , non solum placens in sacrificio, sed etiam moriens tacendo signauit. Ab ipso mundi exordio Redemptoris nostri corpus antiquus hostis expugnare conatus  est, qui ab hominibus primis [Edit., puris] inchoans usque ad ipsum caput Ecclesie seuiendo peruenit.  Sancti martyres tribulationum bello deprehensi, cum uno eodemque tempore alios ferientes atque alios suadentes ferunt, illis opponunt scutum patientie, istis iacula intorquent doctrine. Insurgentes hostes martyres patiendo despiciunt, infirmantes uero ciues compatiendo ad salutem reducunt. Illis resistunt, ne alios subtrahant; istos metuunt, ne uitam rectitudinis funditus perdant.  uideamus castrorum Dei militem Paulum apostolum contra utraque preliantem. Foris, inquit, pugne, intus timores  . Sancti martyres ad utraque se solerter extendunt, et cum tribulationibus fortasse feriuntur, sic exteriora bella suscipiunt, ut sollicite cogitent ne proximorum interiora lacerentur. Sic sancti uiri fortes in acie bellandi assistunt, ut illinc iaculis aduersantia pectora feriant, hinc scuto postpositos debiles tueantur, atque ita utrobique uelocitate circumspectionis inuigilant; quatenus et ante se audaces confodiant, et post se trepidos a uulnere defendant.  Cum his electis Dominus noster aduersarios fidei destruit, cum his ad predicationis bella descendit, qui possunt diuina cognoscere, qui sciunt de Trinitate, que Deus est, perfecta sentire. Cum illis Christus contra hostes fidei pergit ad prelium, qui cum doctrine fluenta  hauriunt, rectitudinem operum non inflectunt. Ipsi cum Christo duce ad bellum prodeunt, qui hoc quod ore annuntiant opere ostendunt, qui fluenta doctrine spiritaliter hauriunt, nec tamen in prauis operibus carnaliter inflectuntur.  Tales secum dux noster ad predicationis prelium adduxit, qui, despecta salute corporum, hostes suos moriendo prosternerent, eorumque gladios non armis et gladiis, sed patientia superarent. Armati uenerunt sub duce suo ad prelium martyres nostri, sed cum tubis, lagenis et lampadibus. Qui sonuerunt tubis, dum predicant; confregerunt lagenas, dum soluenda in passione sua corpora hostilibus gladiis opponunt. Resplenduerunt lampadibus, dum post solutionem corporum miraculis coruscauerunt. Moxque hostes  in fugam uersi sunt, quia dum mortuorum martyrum corpora miraculis coruscare conspiciunt, luce ueritatis fracti, quod impugnauerunt crediderunt. Cecinerunt tubis milites nostri, ut lagene frangerentur. Lagene fracte sunt, ut lampades apparerent. Apparuerunt lampades, ut hostes in fugam uerterentur; id est predicauerunt martyres, donec eorum corpora in morte soluerentur. Corpora eorum in morte soluta sunt, ut miraculis coruscarent: coruscauerunt miraculis, ut hostes suos ex diuina luce prosternerent, quatenus nequaquam Deo erecti resisterent, sed eum subditi formidarent.  Christi martyres pro magno habent predicationis gratiam, corporum uero utilitatem pro minimo. Quisquis enim plus facit utilitatem corporis quam  gratiam predicationis, in sinistra tubam atque in dextra lagenam tenet. Si enim priori loco gratia predicationis attenditur, et posteriori utilitas corporis, certum est quia dextris tube, et sinistris lagene teneantur. Cum in morte passionis pro ueritate iustus efficitur, in eterne uite uiriditate recuperatur; et qui hic uirebat per fidem, illic uirescit per speciem. Plerumque ex passione iusti fideles quique ad amorem celestis patrie multiplicantur, et uiriditatem spiritalis uite accipiunt, dum hunc pro Deo fortiter egisse gratulantur. Exstincto corporaliter iusto, ipso sue passionis exemplo multorum corda suscitare, et ex fidei rectitudine uiriditatem  ostendere certissimum est.  Sanctus Ecclesie populus, cum aduersa grauiter perpeti ceperit, et infirmos suos conspexerit ad deteriora delabi, pacis sue tempora ad mentem reuocat, quando fideles suos predicationis sue opulentia pascebat. Unde apte per beatum Iob figuraliter dicitur: Ego ille quondam opulentus repente contritus sum . [Moral. lib. XIII, c. 44, n. 17.] In eo quod se repente contritum asseruit, infirmorum mentem improuidam designauit. Qui dum mala que uentura sunt preuidere nesciunt, tanto eis grauiora fiunt, quanto et ab eis inopinata tolerantur. Electus quisque martyrium, quod per infirmitatem carnis non uult, per uirtutem spiritus amat. Quidam per carnem ad penas  trepidat, per spiritum ad gloriam exsultat. Unusquisque cruciatum martyrii nolendo uult, et odiendo amat, sicut nos quoque, cum gaudium querimus salutis, amarum poculum sumimus purgationis. Amaritudo quidem in poculo displicet, sed restituenda per amaritudinem salus placet.  uoce sanctorum martyrum per Psalmistam dicitur: Humiliasti nos in loco afflictionis, et operuit nos umbra mortis . Umbra igitur mortis mors carnis accipitur, quia sicut uera mors est qua anima separatur a Deo, ita umbra mortis est qua caro separatur ab anima. Quos constat non spiritu, sed sola carne mori, nequaquam se uera morte, sed umbra dicunt mortis operiri.  Umbra enim  mortis electos Dei opprimit [a 1Kb] , cum mors carnis, que imago mortis eterne est, ab hac eos uita disiungit; quia sicut illa a Deo animam, ita hec ab anima separat corpus.  Locus afflictionis est uita presens. Martyres ergo sancti in hoc loco afflictionis humiliati sum, quia in eterna uita, id est in loco gaudii, sublimantur.  Qui ergo ad eternam patriam tendunt, nunc semetipsos temporaliter in afflictionis loco despiciunt, ut tunc in loco gaudii ueraciter sublimentur.  Quamuis occasio persecutionis in hoc tempore pacis desit, habet tamen et pax nostra martyrium suum; quia etsi carnis collum ferro non subdimus,  spiritali tamen gaudio carnalia desideria in mente trucidamus.  Nos igitur si pro Christo corpus in passione non ponimus, saltim tempore pacis animum uincamus. Placatur Deus isto sacrificio. Approbat in iudicio pietatis sue uictoriam pacis nostre; certamen nostri cordis aspicit: et qui post uincentes remunerat, nunc decertantes iuuat.



CAPUT XX. De persecutoribus martyrum.

 Antiquus hostis Ecclesie contra hanc quasi dentibus frendet, [Edit., fremit], eamque quasi terribilibus oculis  intuetur; quia per alios crudelia exercet, et per alios que exerceat prouidet. Dentes huius hostis sunt bonorum persecutores, atque carnifices, qui Ecclesie membra laniant, dum electos illius suis persecutionibus affligunt. Oculi antiqui hostis sunt hi qui contra eam prouident mala que faciant, suisque consiliis persecutorum eius crudelitates inflammant. Antiquus Ecclesie aduersarius fremit contra Ecclesiam dentibus suis, dum per crudeles reprobos in ea insequitur uitam bonorum. Intuetur hanc terribilibus oculis, quia prauorum consiliis non cessat mala exquirere, in quibus hanc semper deterius affligat.  Sciendum est quia illos precipue in sancta Ecclesia reprobi persequuntur quos multis conspiciunt esse  profuturos, qui uitam carnalium uerbo correptionis conterunt, eosque in Ecclesie corpore spiritaliter uertunt. Recte figuraliter beatus Iob ait: Percusserunt maxillam meam, satiati sunt penis meis . Maxillam ergo Ecclesie peruersi feriunt, cum bonos predicatores insequuntur. Et quia tunc reprobi grande se aliquid fecisse estimant, cum uitam predicatorum necant, post percussionem maxille apte subiungitur: Satiati sunt penis meis. Illa quippe eos pena satiat que mentem Ecclesie precipue castigat. Rursum scriptum est: Conclusit me Deus apud iniquum, et manibus impiorum me tradidit . Electorum populus apud iniquum concluditur, cum eius caro antiqui hostis persecutionibus temporaliter datur. Qui non spiritui,  sed manibus impiorum traditur; quia quo hunc in mente capere nequeunt, eo contra carnem illius crudelius inardescunt.  Persecutores sancte fidei martyribus adhuc in corpore positis restiterunt. Post solutionem uero corporum apparentibus miraculis, in fugam uersi sunt; quia pauore conterriti a persecutione fidelium cessauerunt.



CAPUT XXI. De electis omnia relinquentibus, et cum Christo iudice uenientibus.

 In fine seculi cum Deo iudices ueniunt qui nunc pro Deo iniuste iudicantur. Tunc eorum lux tanto latius emicat, quanto eos nunc  manus persequentium durius angustat. Tunc reproborum oculis patescet, quod celesti potestate subnixi sunt qui terrena omnia sponte reliquerunt. Electis suis ueritas dicit: uos, qui secuti estis me, in regeneratione, cum sederit Filius hominis in sede maiestatis sue, sedebitis et uos super duodecim sedes, iudicantes duodecim tribus Isrel . Neque enim plus quam duodecim iudices illa interni consessus curia non habebit, sed nimirum duodenario numero quantitas uniuersitatis exprimitur; quia quisquis stimulo diuini amoris excitatus, hic possessa reliquerit, illic proculdubio culmen iudiciarie potestatis obtinebit, ut simul tunc iudex cum iudice ueniat  qui nunc consideratione iudicii sese spontanea paupertate castigat. De sancte Ecclesie Sponso per Salomonem dicitur: Nobilis in portis uir eius, quando sederit cum senatoribus terre . Hinc Isaias ait: Dominus ad iudicium ueniet cum senioribus populi sui . Hinc eosdem senatores [a 1Kb] ueritas, non iam famulos, sed amicos denuntiat, dicens: Non iam dicam uos seruos, sed amicos . [Moral XX, c. 16, n. 41.] Ecce relinquentes temporalia, gloriam potestatis eterne mercati sunt. Quid itaque in hoc mundo stultius quam sua deserere? Et quid in eternitate nobilius quam cum Deo iudices uenire?  Redemptor noster iudicii sententiam cum sanctis Ecclesie predicatoribus decernit, sicut ipse in Euangelio dicit: uos, qui  reliquistis omnia, et secuti estis me, in regeneratione, cum sederit Filius hominis in sede maiestatis sue, sedebitis et uos super duodecim sedes iudicantes duodecim tribus Isrel. Omnes qui in Ecclesia modo perfecti sunt, perfectionis sue rectitudinem per Euangelium didicerunt.  Redemptori ergo nostro uniti eiusque maiestati coniuncti, cum eo iudices uidebuntur qui modo perfecta opera iuxta euangelica precepta secuti sunt. Qui in hoc seculo preceptis Domini paruit, cum illo postmodum ad iudicandos populos iudex uenit, sicut cuncta relinquentibus dicitur: Sedebitis et uos super duodecim thronos, iudicantes duodecim tribus Isrel.  Rectum quippe est, ut cum Deo de populis in iudicio disputent qui ad uerba Dei  presens seculum perfecte derelinquunt: et illi cum Deo postmodum iudices ueniant qui ei modo in uoluntaria paupertate uel in prece familiares exstiterint.  Scriptum est: Aduocauit celos sursum, et terram, ut discerneret populum suum . Celos quippe sursum aduocat, cum hi qui sua omnia relinquentes, conuersationem celestis uite tenuerunt, ad consedendum in iudicio conuocantur atque cum eo iudices ueniunt. Terra etiam sursum uocatur, cum hi qui terrenis actibus obligati fuerant, in eis tamen plus celestia quam terrena lucra quesierunt, quibus in fine dicitur: Hospes eram, et collegistis me; nudus, et operuistis me . [Moral. XXuI, c. 27, n. 51.] Electi uiri  omnia relinquentes non iudicantur et regnant, qui etiam precepta legis perfectionis uirtute [b 1Kb] transcendunt; quia nequaquam hoc solum quod cunctis diuina lex precipit implere contenti sunt, sed prestantiori desiderio plus exhibere appetunt quam preceptis generalibus audire potuerunt. Electi quique extremo iudicio non iudicantur et regnant, quia cum Auctore suo etiam iudices ueniunt. Relinquentes quippe omnia plus prompta deuotione executi sunt, quam iuberi generaliter audierunt. Speciali iussione paucis perfectioribus, et non generaliter omnibus, dicitur hoc quod adolescens diues audiuit: uade, uende omnia tua, et da pauperibus, et ueni, sequere me . Si enim sub hoc precepto cunctos  iussio generalis astringeret, culpa profecto esset aliquid nos de hoc mundo possidere. Sed aliud est quod per Scripturam sacram generaliter omnibus precipitur, aliud quod specialiter perfectioribus imperatur. Iusti omnia relinquentes recte sub generali iudicio non tenentur, qui et precepta generalia uiuendo uicerunt. Sicut enim non iudicantur et pereunt qui, suadente perfidia, lege teneri contemnunt, ita non iudicantur et regnant qui, suadente pietate, etiam ultra generalia diuine legis precepta proficiunt. Paulus apostolus uas electionis specialia precepta transcendens, plus opere exhibuit quam institutione permissionis accepit. Cum enim accepisset ut Euangelium predicans de Euangelio uiueret, et Euangelium audientibus contulit, et tamen Euangelii sumptibus  sustentari recusauit. Cur ergo iste iudicetur ut regnet qui minus quod seruaret accepit, sed maius quod uiueret inuenit?



CAPUT XXII. De tractatoribus diuinarum Scripturarum.

 Quisquis de Deo loquitur, curet necesse est ut quidquid audientium mores instruit rimetur; et hunc rectum loquendo ordinem deputet, si cum opportunitas edificationis exigit, ab eo se, quod loqui ceperat, utiliter deriuet. Sacri enim tractator eloquii morem fluminis debet imitari. Fluuius quippe dum per alueum defluit, si ualles concauas ex latere contingit, in eas protinus sui impetus cursum diuertit; cumque illas sufficienter impleuerit, repente se in alueum refundit. Sic nimirum,  sic diuini uerbi esse tractator debet, ut cum de qualibet re disserit, si fortasse iuxta positam occasionem congrue edificationis inuenerit, quasi ad uicinam uallem lingue undas intorqueat. Et cum subiuncte instructionis campum sufficienter infuderit, ad sermonis propositi alueum recurrat.  Sancti uiri in Scriptura sacra intelligunt quemadmodum moraliter uiuant, et sese in contemplatione suspendant. Unusquisque tractatorum, quanto in sacra Scriptura profecerit, tanto eadem Scriptura proficit apud ipsum; quia diuina eloquia cum legente crescunt. Nam tanto illa quisque altius intelligit, quanto in eis altius intendit; quia nisi legentium mentes ad alta profecerint, diuina dicta uelut  in imis non intellecta iacent. Si quis aperuerit cisternam, et foderit, et non operuerit eam, cecideritque bos, uel asinus in eam, dominus cisterne reddet pretium iumentorum . [Moral. XuII, c. 26, n. 38.] Quid namque est aperire cisternam, nisi intellectu ualido Scripture sacre arcana penetrare? Quid namque per bouem et asinum, id est mundum immundumque animal, nisi fidelis quisque uel infidelis accipitur? Qui ergo cisternam fodit, cooperiat, ne illuc bos uel asinus ruat, id est, qui in sacro eloquio iam alta intelligit, sublimes sensus coram non capientibus per silentium tegat; ne per scandalum mentis, aut fidelem paruulum, aut infidelem, qui credere potuisset, interimat. Ex morte enim iumentorum  debet pretium: quia illud scilicet amisisse [Edit., admisisse] conuincitur, unde ad agendam penitentiam reus tenetur. Quisquis ad alta scientie fluenta perueniens, cum hec apud bruta audientium corda non contegit, pene reus addicitur, si per uerba eius in scandalum siue munda seu immunda mens capiatur. Coram infirmis et paruulis mentibus tegenda est alta scientia, ne unde cor docentium ad summa attollitur, inde infirmitas auditorum ad ima delabatur.  Quid ueritatis dicta, nisi reficiende mentis alimenta credenda sunt, que modis alternantibus multipliciter disserendo, ferculum oris offerimus; ut inuitati lectoris quasi conuiue nostri fastidium repellamus? qui dum sibi multa oblata considerat, quod elegantius decernit,  assumat. Aliquando exponere aperta historie uerba negligimus, ne tardius ad obscura ueniamus; aliquando autem intelligi iuxta litteram nequeunt, quia superficietenus accepta, nequaquam instructionem legentibus, sed errorem gignunt. uerba scilicet littere, dum collata sibi conuenire nequeunt, aliud in se aliquid quod queratur ostendunt, ac si quibusdam uocibus dicant: Dum nostra nos conspicitis superficie destrui, hoc in nobis querite, quod ordinatum sibique congruens apud nos ualeat intus inueniri.  Aliquando autem qui uerba accipere historie iuxta litteram negligit, oblatum sibi ueritatis lumen abscondit; cumque laboriose inuenire in eis aliud intrinsecus appetit, hoc quod foris sine difficultate assequi poterat, amittit. Diuinus etenim sermo  sicut mysteriis prudenter exercet, sic plerumque superficie simplices refouet. Habet in publico unde paruulos nutriat, seruat in secreto unde mentes sublimium in admiratione suspendat. Quasi quidam quippe est fluuius, ut ita dixerim, planus et altus, in quo et agnus ambulet et elephas natet. Ut ergo uniuscuiusque loci opportunitas postulat, ita se per studium ordo expositionis immutat; quatenus tanto uerius sensum diuine locutionis inueniat, quanto, ut res queque exegerit, per causarum species alternat. Per sacra eloquia ab eorum tractatoribus infructuose loquacitatis leuitas studiose compescitur, dum in templo Dei nemus plantare prohibetur. Et cuncti procul dubio scimus, quia quoties in foliis male lete segetis culmi proficiunt, minori plenitudine spicarum grana  turgescunt.  Scriptum est: Gloria regum celare uerbum: et gloria Dei est inuestigare sermonem ; quia et honor est hominum eorum secreta abscondere, et gloria Dei est mysteria sermonis eius aperire. Ipsa autem per se ueritas discipulis dicit: Que dico uobis in tenebris dicite in lumine ; id est, aperte exponite que in allegoriarum obscuritatibus auditis. Magne utilitatis est ipsa obscuritas eloquiorum Dei, quia exercet sensum, ut fatigatione dilatetur, et exercitatus capiat quod capere non potest otiosus.



CAPUT XXIII. Ne sacra nimium scrutentur eloquia.


 Diuine sententie aliquando interius rimande sunt, aliquando exterius obseruande. Scriptum quippe est: Qui fortiter exprimit [Edit., premit] ubera ad eliciendum lac, exprimit butyrum: et qui uehementer [a 1Kb] emulgitur, elicit sanguinem . Ubera quippe fortiter premimus cum uerba sacri eloquii subtili intellectu pensamus, qua pressione dum lac querimus, butyrum inuenimus; quia dum nutriri uel tenui intellectu querimus, ubertate interne pinguedinis ungimur. Quod tamen nec nimie, nec semper agendum est, ne, dum lac queritur ab uberibus, sanguis sequatur. Plerique tractatorum, dum uerba sacri eloquii plus quam debent discutiunt,  in carnalem intellectum cadunt. Sanguinem quippe elicit qui uehementer emulgitur, quia et carnale efficitur hoc quod ex nimia spiritus discussione sentitur. Plerumque necessarium est ut nonnulla sacre legis uerba iuxta pondus historie perscrutemur; ne si hec animus plus quam necesse est spiritaliter inuestiget, a uerborum eius uberibus sanguis nobis pro lacte respondeat. Dum sacra Scriptura quedam mystica in suorum operum narratione permiscet, ad hec necesse est ut mens concita redeat ad que hanc ipse, ut datur intelligi, sermo [Edit., ordo] loquentis uocet. Scriptum est in Prouerbiis: Mel inuenisti, comede quod sufficit tibi, ne forte satiatus euomas illud . [Moral. XuI, c. 5, n. 8.] Mel quippe inuenire est sancti intellectus dulcedinem degustare. Quod  tunc sufficienter comeditur, quando nostra intelligentia iuxta mensuram sensus sub moderamine tenetur. Nam satiatus mel euomit, qui plus appetens penetrare quam capit, et illud perdit unde potuit enutriri.  Dulcedinem spiritalis intelligentie qui ultra quam capit comedere appetit, etiam quod comederat uomit; quia dum summa intelligere ultra uires querit, etiam que bene intellexerat amittit. Gloria inuisibilis Conditoris, que moderate inquisita nos erigit, ultra uires perscrutata premit. Unde recte per Salomonem dicitur: Sicut qui mel multum comedit, non est ei bonum: sic qui scrutator [Edit., perscrutator] est maiestatis, opprimetur gloria . Quidquid in Scriptura sacra non  intelligimus, non superbe reprehendere, sed uenerari humiliter debemus. . Unde et de Domino scriptum est: Palpebre eius interrogant filios hominum . Palpebre quippe eius iudicia ipsius sunt, que aliquid nobis claudunt, aliquid aperiunt. Palpebre quippe Dei, scilicet eius iudicia, aperiendo nos interrogant, si intelligendo non extollimur. Claudendo nos interrogant, si non despicimus que intelligere non ualemus.



CAPUT XXIu. De sancte Ecclesie assiduis incrementis.

 Sancta electorum Ecclesia, cum ab hoc mundo in sanctis precibus ardenti amore se erigit, per desertum quod  deserit ascendit sicut uirgula fumi ex aromatibus myrrhe et thuris . Fumus itaque de incenso nascitur; et per Psalmistam dicitur: Dirigatur oratio mea sicut incensum in conspectu tuo . Fumus excutere lacrymas solet. Itaque fumus est ex aromatibus compunctio orationis concepta ex uirtutibus amoris.  Sancta Ecclesia sicut fumi uirgula ex aromatibus ascendit, quia ex uite sue uirtutibus in interni quotidie incensi rectitudinem proficit, nec sparsa per cogitationes diffluit, sed sese intra arcana cordis in rigoris uirga constringit. Sancta Ecclesia, que quotidie agit dum recogitare semper ac retractare non desinit, myrrham quidem et thus habet in opere, sed puluerem in cogitatione. Bene autem dicitur myrrhe et  thuris.  Thus enim ex lege Domino in sacrificio incenditur. Per myrrham uero corpora mortua condiuntur, ne a uermibus corrumpantur. Myrrhe ergo [et thuris sacrificium offerrunt] qui et carnem afficiunt, ne eis corruptionis uitia dominentur, et redolentem in conspectu Domini amoris sui hostiam incendunt. Notandum ualde est quod in Ecclesia uirtutes bene operantium non pigmenta, sed pulueres dicuntur. Cum enim quelibet bona agimus, pigmenta offerimus; cum uero ipsa etiam bona que agimus retractamus, et ne quid in his sinistrum sit iudicio retractationis attendimus, quasi ex pigmentis puluerem facimus, ut orationem nostram Domino per discretionem et amorem subtilius incendamus.  Sancta Ecclesia Sponsi sui speciem uidere in diuinitate desiderans, nec tamen ualens, quia eternitatis illius formam, quam intueri concupierat, ab eius oculis assumpta humanitate [a 1Kb] abscondebat, merens dicit: En ipse stat post parietem nostrum : ac si aperte dicat: Ego hunc in diuinitatis sue iam specie uidere desidero, sed adhuc a uisione illius per assumpte carnis parietem excludor.  Humanis oculis hoc quod de mortali natura Redemptor noster assumpsit, ostendit, et in seipso inuisibilis permansit; in aperto se uidere querenti Ecclesie, quasi post parietem stetit, quia uidendum se manifesta maiestate non prebuit Quasi enim post parietem stetit, quia humanitatis naturam quam assumpsit,  ostendit, et diuinitatis naturam humanis oculis occultauit.  Sancta Ecclesia, siue unaqueque electa anima celesti Sponso est amica per amorem, columba per spiritum, formosa per morum pulchritudinem. Que cum iam de corruptione carnis educitur, ei proculdubio hiems transit, quia presentis uite torpor abscedit. Imber quoque abit et recedit, quia cum ad contemplandum in sua substantia omnipotentem Deum educitur, iam uerborum gutte necessarie non erunt ut pluuia debeat predicationis infundi. Nam quod minus audire potuit, amplius uidebit. Tunc apparent flores in terra, cum de eterne beatitudinis uita quedam  suauitatis primordia pregustare Ecclesia ceperit, et quasi iam in floribus odoratur exiens quod, postquam egressa fuerit, in fructu uberius habebit.  Ferculum regis nostri  sancta Ecclesia est, que de fortibus Patribus, id est de imputribilibus mentibus, est constructa; que recte ferculum dicitur, quia ipsa fert quotidie animas ad eternum conuiuium Conditoris sui. De sancta Ecclesia scriptum est: Penne columbe deargentate, et posteriora dorsi eius in specie auri . Que enim hic spiritu mansuetudinis impleta quasi columba pennas deargentatas habet, in posteriora dorsi speciem auri continet, quia hic predicatores suos sermonis luce induit. In posteriori autem seculo fulgorem in se claritatis ostendit. Maxima  multitudo fidelium in exordio nascentis Ecclesie per martyrii sanguinem peruenit ad regnum. Rex noster ascensum purpureum fecit in ferculo , quia ad clarum quod intus aspicitur per tribulationem sanguinis peruenitur.  Alia est Ecclesie pulchritudo morum, in qua nunc cernitur, atque alia pulchritudo premiorum, in qua tunc per Conditoris sui speciem subleuabitur, cuius membra uidelicet omnes electi, quia ad cuncta simpliciter incedunt, eius oculi columbarum uocantur: qui magna luce inradiant, quia et signorum miraculis coruscant.  - Sicut uitta coccinea labia tua, sponsa . uitta quippe crines capitis astringit. Labia sponse sicut uitta sunt, quia exhortatione sancte Ecclesie cuncte in auditorum  mentibus diffuse cogitationes ligantur, ne remisse diffluant, ne sese per illicita spargant, ne sparse cordis oculos deprimant, sed quasi ad unam se intentionem colligant, dum uitta eas sancte predicationis ligat.  Quam recte et coccineam asserit, quia sanctorum predicatio solo caritatis ardore flammescit. Hinc rursum scriptum est: Duo ubera tua sicut duo hinnuli capree gemelti, qui pascuntur in liliis . Que enim sunt duo ubera, nisi ex Iudea ac gentilitate uterque populus ueniens, qui in sancte Ecclesie corpore per intentionem sapientie arcano est cordis infixus? Ex populo Iudaico uel gentili hi qui in sancta Ecclesia electi sunt, idcirco capree hinnulis comparantur, quia per humilitatem quidem paruos se ac peccatores  intelligunt; sed his per caritatem currentibus, si qua obstacula de impedimento temporalitatis obuiant, transeunt, et datis contemplationis saltibus ad superna conscendunt. Qui ut hec agant, precedentium sanctorum exempla conspiciunt. Unde et in liliis pasci referuntur. Quid enim per lilia, nisi illorum uita declaratur, qui ueraciter dicunt: Christi bonus odor sumus in omni loco ? Sicut cortex mali punici gene tue, absque occultis tuis . [Lib. II in Ezech. homil. 4, n. 8.] Gene quippe sunt sancte Ecclesie spirituales Patres, qui nunc in ea miraculis coruscant, et uelut in eius facie uenerabiles apparent. Cum enim uidemus multos mira  agere, uentura prophetare, mundum perfecte relinquere, celestibus desideriis ardere, sicut cortex mali punici sancte Ecclesie gene rubent. Bene ergo, cum miraretur sponsus genas Ecclesie, subdidit: Absque occultis tuis; ac si aperte diceretur: Ea quidem que in te non latent magna sunt, sed illa ualde ineffabilia que latent.  Plerumque Ecclesia aurore comparata describitur, que per cognitionem fidei a peccatorum suorum tenebris in clara luce iustitie commutatur. Unde et hanc sponsus admiratur, dicens: Que est ista que ascendit quasi aurora consurgens ? Quasi aurora quippe electorum surgit Ecclesia, que prauitatis pristine tenebras deserit, et sese in noui luminis splendore transformat.  Sicut  uniuscuiusque hominis, sic sancte Ecclesie etas describitur. Paruula quippe tunc erat, cum a natiuitate recens uerbum uite predicare non poterat. Unde nunc de illa dicitur: Soror nostra paruula est, et ubera non habet . Sancta Ecclesia priusquam proficeret per incrementa uirtutis, infirmis quibusque auditoribus prebere non potuit ubera predicationis. Adulta uero Ecclesia dicitur quando Dei uerbo copulata, sancto repleta Spiritu, per predicationis ministerium in filiorum conceptione fetatur, quos exhortando parturit conuertendo parit.  Sancta Ecclesia postquam mortem ac resurrectionem Domini, ascensionemque descripsit, clamat ei prophetico plena spiritu: Fuge, dilecte mi, fuge . Ac si diceret: Tu  qui ex carne comprehensibilis factus es, ex diuinitate tua intelligentiam nostram excede, et in te ipso nobis incomprehensibilis permane.



CAPUT XXu. De prosperis uel aduersis huius mundi.

 Sancti uiri, cum sibi suppetere prospera huius mundi conspiciunt, pauida suspicione turbantur. Timent enim ne hic laborum suorum fructus recipiant. Timent ne quod diuina iustitia latens in eis uulnus aspiciat, et exterioribus eos muneribus cumulans ab intimis repellat. Cum taciti electi uiri cogitant quod nec bona agunt nisi ut soli Deo placeant, nec in ipsa affluentia sue prosperitatis exsultant, minus quidem de prosperis occulta contra se iudicia metuunt; sed tamen eadem prospera,  quia se ab intima intentione prepediunt, egre ferunt, et moleste presentis uite blandimenta tolerant, quia per hec se utcunque retardari in interno desiderio non ignorant. Plus in hoc mundo honor quam despectio occupat, et magis prosperitatis sublimitas quam necessitatis aduersitas grauat. Per hanc namque nonnunquam cum homo exterius premitur, ad concupiscenda que intus sunt liberior [Edit., liberius] relaxatur. Per illam uero animus, dum multis parere cogitur, a desiderii sui cursu retinetur. Sancti uiri magis in hoc seculo prospera quam aduersa formidant: sciunt namque quia mens, dum blanda occupatione premitur, aliquando libens ad exteriora  deriuatur. Sciunt quia sepe sic hanc clandestina cogitatio decipit, ut quomodo permutetur ignoret. Electi uiri pensant eterna bona que cupiunt, et cognoscunt quam nichil sit omne quod blande temporaliter arridet. Cuncta que huius mundi sunt prospera mens eorum eo egre tolerat, quo superne felicitatis est amore sauciata. Tantoque magis in presentis dulcedinis aspernatione erigitur, quanto hanc conspicit quia furtiue sibi in eterne glorie despectu blanditur.  Sancti uiri ita prosperitatem seculi despicientes calcant, sicut et aduersitatem eius calcantes tolerant. Per magnam denique mentis celsitudinem mundi sibi et aduersa et prospera substernentes dicunt: Sicut tenebre eius, ita et lumen eius . Ac si apertius  dicant: Sicut intentionis nostre fortitudinem eius tristia non premunt, ita hanc nec blanda corrumpunt. Sancti uiri, qui se in huius exsilii erumna miseros agnoscunt, clarescere in eius prosperitate refugiunt. Unde bene per beatum Iob dicitur: Quare data est misero lux ? Lux enim miseris datur, quando hi qui sublimia contemplantes esse se in hac peregrinatione miseros agnoscunt, claritatem transitorie prosperitatis accipiunt. Cum ualde iusti defleant quia tarde ad patriam redeunt, tolerare insuper honoris onera compelluntur. Amor eos eternorum conterit, et gloria de temporalibus arridet. Electi uiri, dum cogitant que sint que in infimis tenent, et que sint que in [Edit., de] sublimibus non uident, que sint que se [a 1Kb] in terra fulciunt, que autem de  celestibus perdiderunt, prosperitatis sue merore mordentur, quia etsi uident nequaquam se ab ea funditus opprimi, pensant tamen sollicite cogitationem suam in amore Domini, et in eius dispensatione partiri.  Siendum est quia plerumque in prosperis importuna tentatione mens tangitur, sed tamen aliquando et aduersa exterius patimur, et intus tentationis impulsu fatigamur; ut et carnem flagella crucient, et tamen ad mentem carnalis suggestio inundet.  Beatus Iob, considerans humanum genus quanta in rebus prosperis fiducia subleuetur, uel quanta ex aduersis perturbatione frangatur, ad illum, quem habere in paradiso potuit, incommutabilitatis statum mente recurrit, et mortalitatis lapsum per  prospera et aduersa uariantem, quam despicabilem cerneret maledicendo declarauit, dicens: Pereat dies in qua natus sum, et nox in qua dictum est: Conceptus est homo . Quasi dies quedam est, cum mundi huius prosperitas arridet. Sed dies iste in noctem desinit, quia sepe temporalis prosperitas ad tribulationis tenebras perducit. Prosperitatis diem propheta despexerat, cum dicebat: Diem hominis non concupiui, tu scis . Tribulationis noctem postremo incarnationis sue tempore passurum se Dominus nuntiabat, cum per Psalmistam quasi ex preterito diceret: Usque ad noctem increpauerunt me renes mei . [Moral. XII,  c. 2, n. 2.] Statutum quippe homini est, uel quantum hunc mundi prosperitas sequatur, uel quantum aduersitas feriat; ne electos eius aut immoderata prosperitas eleuet, aut nimia aduersitas grauet.



CAPUT XXuI. De hereticis.

 Omnis heretice prauitatis auctores, cum dispensationem Dei peruerse interpretari non metuunt, profecto plebes subditas non in eam uiam que Christus est, sed in inuium trahunt. Super quos recte quoque effusa contentio dicitur, quia suis sibi uicissim allegationibus contradicunt. Arius tres personas in Diuinitate suscipiens, tres etiam deos credidit. Quem contra Sabellius unum  Deum suscipiens, unam credidit esse personam. Inter quos sancta Ecclesia rectum predicationis sue tramitem indeclinabiliter tenens, et unum Deum predicans, tres personas contra Sabellium asserit, et tres personas asserens, unum Deum contra Arium confitetur. Quia in sacro eloquio Manicheus uirginitatem laudari comperit, coniugia damnauit. At contra Iouinianus, quia concedi coniugia cognouit, uirginitatis munditiam despexit. Unde fit ut semper hereticis peruersa intelligentia confusis uicissim sibi eorum nequitia et in culpa concordet, et in sententia discrepet. Sancta Ecclesia per medias hereticorum utrarumque partium lites, ordinata pace, graditur, et sic scit superiora bona suscipere, ut nouerit etiam inferiora uenerari; quatenus nec summa equet infimis,  nec rursum ima despiciat, cum summa ueneratur.  Fraudem Deo heretici exhibent, quia ea astruunt que nequaquam ipsi pro quo loquuntur placent; eumque, dum quasi defendere nituntur, offendunt; dum in aduersitate eius currunt [Edit., corruunt], cui uidentur ex predicatione famulari. Inimicus et defensor est, qui Deum quem [Edit., quo] predicat impugnat.  Omnis quippe hereticus omnipotenti Deo inimicus et defensor est, quia unde hunc quasi defendere nititur, inde ueritati illius aduersatur. Quia autem latere Deum nichil potest, hoc in eis iudicat quod intus sentiunt, non quod famulari foris uidentur.  Omnes heretici, dum predicationem sancte Ecclesie fecunditatemque illius deridendo contemnunt, quid aliud quam partum matris despiciunt? Quam non immerito eorum quoque matrem dicimus, quia de ipsa exeunt qui contra ipsam loquuntur, Ioanne attestante, qui ait: A nobis exierunt, sed non erant ex nobis; nam si fuissent ex nobis, mansissent utique nobiscum . [In Prefat. in B. Iob., c. 7, n. 16.] Omnes heretici in his que de Domino loquuntur, dum non intentione recta, sed appetitione temporalis glorie, uideri predicatores appetunt, uetustas sola nominantur. Mentes fidelium ad contemplanda superna se erigunt; sed dum hereticorum uerba peruertere recta contemplantes appeunt, quasi speculam dissipare conantur. Nisi heretici  Dominum contemnerent, nequaquam de illo peruersa sentirent; et nisi uetustatis cor traherent, in noue uite intelligentia non errarent. Et nisi speculationem bonorum destruerent, nequaquam eos superna iudicia tam districto examine pro uerborum suorum culpa reprobarent. Contemnendo igitur Dominum heretici in uetustate iniquitatis sue se retinent, sed in uetustate retinendo prauis suis sermonibus speculationi rectorum nocent.  Habent hoc heretici proprium, ut malis bona permisceant, quatenus facile sensui audientis illudant. Si semper heretici praua dicerent, citius in sua prauitate cogniti, quod uellent minime suaderent. Rursum, si semper recta sentirent, profecto heretici non essent [Edit., fuissent]. Sed dum fallendi  arte ad utraque deseruiunt, et ex malis bona inficiunt, et ex bonis mala ut recipiantur abscondunt. Sicut qui ueneni poculum porrigit, ora poculi dulcedine mellis tangit, dumque hoc quod dulce est primo attactu delibatur, etiam illud quod est mortiferum indubitanter absorbetur: ita heretici permiscent recta peruersis, ut ostendendo bona auditores sibi attrahant, et exhibendo mala latenti eos peste corrumpant.  Ieremias propheta sub specie onagri hereticum quemlibet designat dicens: Onager assuetus in solitudine, in desiderio anime sue attraxit uentum amoris sui . Onager quippe agreste est animal; et recte in hoc loco onagris comparantur heretici, quia in suis uoluptatibus dimissi a uinculis sunt fidei et rationis  alieni. Hereticus quisque quasi onager in solitudine assuetus est, quia dum terram cordis sui discipline uirtute non excolit, ibi habitat ubi fructus non est. Qui [Edit., quia] in desiderio anime sue uentum amoris sui attrahit, quia ea que ex desiderio scientie in mente concepit, inflare preualet, non edificare; quos contra dicitur: Scientia inflat, caritas uero edificat .



CAPUT XXuII. De fide.

 Fides illarum rerum argumentum est que apparere non possunt; que enim sunt apparentia fidem non habent, sed agnitionem, sicut Paulus apostolus ait: Est enim fides  sperandarum substantia rerum, argumentum non apparentium . Isaias ait: Nisi credideritis, non intelligetis .  Tunc enim uere ad intelligendum sapimus, cum cunctis que Conditor dicit credulitatis nostre fidem prebemus. Que si non prima in corde nostro gignitur, reliqua queque esse bona non possunt, etiamsi bona uideantur. Scriptum quippe est: Sine fide impossibile est placere Deo .  In Euangelio ueritas ait: Qui crediderit, et baptizatus fuerit, saluus erit: qui uero non crediderit, condemnabitur . Fortasse unusquisque apud semetipsum dicat: Ego iam credidi, saluus ero. uerum dicit, si fidem operibus tenet. uera etenim  fides est, que hoc quod uerbis dicit moribus non contradicit. De quibusdam falsis fidelibus dicit Paulus apostolus: Confitentur se nosse Deum, factis autem negant . Hinc Ioannes ait: Qui dicit se nosse Deum, et mandata eius non custodit, mendax est . Quod cum ita sit, fidei nostre ueritatem in uite nostre consideratione debemus agnoscere. Tunc enim ueraciter fideles sumus, si quod uerbis promittimus operibus implemus. In die baptismatis omnibus nos antiqui hostis operibus atque omnibus pompis abrenuntiare promisimus. Itaque unusquisque uestrum ad considerationem suam mentis oculos reducat; et si seruat post baptismum quod ante baptismum spopondit, certus iam quia fidelis est, gaudeat. Sed ecce quod promisit homo in baptismate  minime seruauit, et qui esse fidelis debuit [a 1Kb] , ad exercenda praua opera, ad concupiscendas mundi pompas dilapsus est. uideamus si iam scit plangere quod errauit. Apud misericordem namque iudicem nec ille fallax habebitur qui ad ueritatem reuertitur etiam postquam mentitur: quia omnipotens Deus dum libenter nostram penitentiam suscipit, ipse suo iudicio hoc quod errauimus abscondit, et in gremio fidei colligit [b 1Kb] .  Per sancte fidei credulitatem ab omnipotente Deo cognoscimur, sicut ipse de suis ouibus dicit: Ego sum Pastor bonus, et cognosco meas oues, et cognoscunt me mee .  Sic sunt uniuersi consistentes in fide, sicut multa membra uno continentur in corpore: que per  officium quidem diuersa sunt, sed quo sibi uicissim congruunt, unum fiunt. Unde fit ut pes per oculum uideat, et per pedes oculi gradiantur, ori auditus aurium seruiat, et ad auditum oris [c 1Kb] lingua concurrat, suffragetur manibus uenter, uentri operentur manus. In ipsa igitur corporis positione accipimus quod in actione seruemus. Nimis itaque turpe est non imitari quod sumus.  Funiculi nomine aliquando fides exprimitur, sicut scriptum est: Funiculus triplex difficile rumpitur ; quia uidelicet fides, que de cognitione Trinitatis ab ore predicantium texitur, fortis in electis permanens, in solo reproborum corde dissipatur.



CAPUT XXuIII. De Spe.


 Ad unam uocationis spem nequaquam pertingitur, si non eadem [Edit., ad eam] unita cum proximis mente curratur, sicut ait Apostolus: Unum corpus et unus spiritus, sicut uocati estis in una spe uocationis uestre . [Moral. lib. XuIII, c. 40, n. 64.] In corde fidelium tres summopere manere uirtutes testatur Apostolus dicens: Nunc autem manet fides, spes, caritas ; quas cunctas, subita repletus gratia, et accepit latro et seruauit in cruce. Fidem latro habuit, qui regnaturum Dominum credidit, quem secum pariter  morientem uidit. Spem habuit, qui regni eius aditum postulauit dicens: Memento mei, dum ueneris in regnum tuum . Charitatem quoque in morte sua uiuaciter tenuit, qui fratrem et conlatronem pro simili scelere morientem, et de iniquitate sua arguit, et ei uitam, quam cognouerat, predicauit dicens: Neque tu times Deum, qui in eadem damnatione es. Et nos quidem iuste; nam digna factis recipimus, hic uero nichil mali gessit . Ille qui talis ad crucem uenit ex culpa, ecce qualis a cruce recedit ex gratia. Confitebatur idem latro Dominum, quem uidebat secum humana infirmitate morientem; quando negabant apostoli eum quem miracula uiderant diuina uirtute facientem.  Quasi in hortis unaqueque anima habitat,  que iam uiriditate spei est et bonorum operum caritate repleta. Sicca quippe spes est huius seculi, quia omnia que hic amantur cum festinatione marcescunt.  Quoties nobis celestia demonstrantur, spiritus quidem pauore se concutit, sed tamen spes presumit. Inde namque spes ad maiora audenda se erigit unde turbatur spiritus, queque [Edit., quia ea que] superna sunt prior uidet.



CAPUT XXIX. De caritate.


 Perfectionis uinculum caritas dicitur, quia omne bonum quod agitur, nimirum per illam, ne pereat, ligatur. A tentatore namque citius quodlibet opus euellitur, si solutum a uinculo caritatis inuenitur. Si uniuscuiusque mens Dei ac proximi dilectione constringitur, cum tentationum motus quelibet ei iniusta suggesserint, obicem se illis ipsa dilectio opponit, et praue suasionis undam uirtutum hostiis ac uecte intimi amoris frangit.  Mandata Dei pro iussione facere seruientis et obedientis est, diligendo autem facere obedientis est et amantis; quia per scientiam caritas misericordie discitur [d 1Kb] , et per  caritatem misericordie scientia multiplicatur, quasi ala in nobis alam percutit, quia uirtus uirtutem excitat . Omne mandatum de sola dilectione est, et omnia unum preceptum sunt. Quia quidquid precipitur, in sola caritate solidatur. Precepta dominica et multa sunt et unum: multa per diuersitatem operis, unum in radice dilectionis. Qualiter autem ista dilectio sit tenenda, ipse insinuat qui in plerisque Scripture sue sententiis et amicos iubet diligi in se, et inimicos diligi propter se. Ille enim ueraciter caritatem habet, qui et amicum diligit in Deo, et inimicum diligit propter  Deum. Sunt nonnulli qui diligunt proximos, sed per affectum cognationis et carnis. Quibus tamen in hac dilectione sacra eloquia non contradicunt. Sed aliud est quod sponte impenditur nature, aliud quod preceptis dominicis ex caritate debetur obedientie. Qui proximos suos carnaliter diligunt, illa sublimia dilectionis premia non assequuntur, quia amorem suum non spiritualiter, sed carnaliter, impendunt. Proinde cum Dominus diceret: Hoc est mandatum meum, ut diligatis inuicem , protinus addidit: Sicut dilexi uos. Ac si aperte dicat: Ad hoc amate ad quod amaui uos. Una  et summa est probatio caritatis, si et ipse diligitur qui aduersatur. Hinc est quod ipsa ueritas et crucis patibulum sustinet, et tamen ipsis suis persecutoribus affectum  dilectionis impendit dicens: Pater, ignosce illis, quia nesciunt quid faciunt . Quid ergo mirum si inimicos diligant discipuli dum uiuunt, quando et tunc inimicos diligit cum occiditur Magister?  uirtus caritatis ut inuicta sit in perturbatione, nutriatur per misericordiam in tranquillitate; quatenus omnipotenti Deo primum discat sua impendere, postmodum se. In Euangelio ueritas ait: uos autem dixi amicos, quia omnia quecunque audiui a Patre meo, nota feci uobis . [Num. 4.] Que sunt omnia que audiuit a Patre suo, que nota fieri uoluit seruis suis, ut eos efficeret amicos suos, nisi gaudia interne caritatis, nisi illa festa superne patrie, que nostris quotidie mentibus per aspirationem sui amoris imprimit? Dum  enim audita supercelestia amamus, amata iam nouimus, quia amor ipse notitia est. Nemo cum quempiam diligit, habere se protinus caritatem putet, nisi prius ipsam uim sue dilectionis examinet.  Nam si quis quemlibet amat, sed propter Deum non amat, caritatem non habet, sed habere se putat. Charitas uera est cum et in Deo diligitur amicus, et propter Deum diligitur inimicus. Ille enim propter Deum diligit eos quos diligit, qui iam et eos diligere a quibus non diligitur scit.  Quisquis caritatem habet, etiam dona alia percipit; quisquis caritatem non habet, etiam dona que percepisse uidebatur, amittit. Necesse nobis est ut per omne quod agimus in caritatis custodia uigilemus. Charitas  uera est amicum diligere in Deo, et inimicum diligere propter Deum. Quam quisquis non habet, omne bonum amittit quod habet.  Nos cum contra malignos spiritus spiritalis certaminis aciem ponimus, summopere necesse est ut per caritatem semper uniti atque constricti, et nunquam interrupti per discordiam inueniamur. Quelibet bona in nobis opera fuerint, si caritas desit, per malum discordie locus aperitur in acie, unde ad feriendos nos ualeat hostis intrare.  Duo sunt precepta caritatis, Dei uidelicet amor et proximi; et minus quam inter duos caritas haberi non potest. Nemo  enim proprie ad semetipsum habere caritatem dicitur, sed dilectio in alterum tendit ut esse caritas possit. Redemptor noster binos ad predicandum discipulos mittit, quatenus hoc nobis tacitus insinuet quia qui caritatem erga alterum non habet, predicationis officium suscipere nullatenus debet.  In edificio lapis lapidem portat, quia lapis super lapidem ponitur; et qui portat alterum, portatur ab altero. Sic itaque sic in sancta Ecclesia, unusquisque et portat alterum, et portatur ab altero. Nam uicissim se proximi tolerant, ut per eos edificium caritatis surgat. Hinc enim Paulus admonet, dicens: Inuicem onera uestra portate, et sic adimplebitis legem Christi .



CAPUT XXX. De gratia preueniente et subsequente nos.


 Ex omnipotentis Dei gratia ad bona opera conari quidem possumus, sed hec implere non possumus, si ipse non adiuuet qui iubet. Paulus apostolus discipulos admonet, dicens: Cum metu et tremore uestram ipsorum salutem operamini . Illico quis in eis hec ipsa bona operaretur adiunxit, dicens: Deus enim est qui operatur in uobis et uelle et perficere pro bona uoluntate . Hinc est quod ipsa ueritas discipulis dicit: Sine me nichil potestis facere . Considerandum nobis est, quia si bona nostra sic [a 1Kb] omnipotentis Dei dona sunt ut in eis aliquid nostrum non sit, cur nos quasi pro meritis eternam retributionem querimus? Si autem  ita nostra sunt ut dona Dei omnipotentis non sint, cur ex eis omnipotenti Deo gratias agimus? Sciendum quia mala nostra solummodo nostra sunt, bona autem nostra et omnipotentis Dei sunt et nostra; quia ipse aspirando nos preuenit ut uelimus, qui adiuuando subsequitur ne inaniter uelimus, sed possimus implere quod uolumus. Preueniente gratia et bona uoluntate subsequente, hoc quod omnipotentis Dei donum est, fit meritum nostrum. Quod bene Paulus breui sententia explicat dicens: Plus illis omnibus laboraui : Qui ne uideretur sue uirtuti tribuisse quod fecerat, adiunxit: Non autem ego, sed gratia Dei mecum. Quia celesti dono Paulus preuentus est, quasi alienum se a bono suo opere agnouit, dicens: Non autem ego. Sed quia preueniens gratia  liberum in eo arbitrium fecerat in bonum, quo libero arbitrio eamdem gratiam subsecutus est in opere, adiunxit: Sed gratia Dei mecum: ac si diceret: In bono opere laboraui non ego, sed et ego. In eo enim quod solo Domini dono preuentus sum, non ego. In eo autem quod donum uoluntate subsecutus, et ego.  Respicere Dei est ea que amissa ac perdita fuerant ad suam gratiam reformare. Respiciendo namque leuitatis nostre mala cercuit et magna merita maturitatis dedit.  Beatus Iob ait: Luna non splendet, et stelle non sunt munde in conspectu eius . Quia nec sancta Ecclesia  uirtute propria tot miraculis emicat, nisi hanc preuenientis gratie dona perfundant. Nec singulorum bene uiuentium mentes a peccatorum maculis munde sunt, si remota pietate iudicentur. Apud districti iudicis oculos sua unumquemque corruptibilitas inquinat, nisi hanc quotidie gratia parcentis tergat.



CAPUT XXXI. De quatuor regentium ordinibus.

 Sancta Ecclesia ad eruditionem fidelium populorum quatuor regentium ordines accepit, quos Paulus apostolus ex dono omnipotentis Domini enumerat dicens: Ipse dedit quosdam quidem apostolos, quosdam autem prophetas, alios uero euangelistas, alios autem pastores et doctores . Pastores namque et  doctores unum regentium ordinem nominat, quia gregem Dei ipse ueraciter pascit qui docet. Habuit in exordiis suis sancta Ecclesia apostolos et prophetas. Prophetas autem dicimus, non eos qui in ueteri populo fuerunt, sed eos qui in sancta Ecclesia post apostolos sunt exorti. Posteriori tempore, quod nunc est, habet euangelistas atque doctores. Quia uero Euangelium bonum nuntium dicitur, euangelistas utique appellamus qui rudibus populis bona patrie celestis annuntiant. Euangeliste atque doctores et priori quidem tempore fuerunt, sed nunc usque Domino largiente permanent, quia adhuc quotidie et infideles populos ad finem trahi, et fideles quosque in bonos mores per doctores erudiri cognoscimus.



CAPUT XXXII De pastoribus animarum, quales in Ecclesia eligi debeant.


 Cum rerum necessitas exposcit, pensandum ualde est ad culmen quisque regiminis qualiter ueniat, atque ad hoc rite perueniens qualiter uiuat, et bene uiuens qualiter doceat, et recte docens infirmitatem suam quotidie quanta consideratione cognoscat; ne aut humilitas accessum fugiat, aut peruentioni uita contradicat [a 1Kb] , aut uitam doctrina destituat, aut doctrinam presumptio extollat. Prius ergo appetitum timor temperet, post autem magisterium, quod a non querente suscipitur, uita commendet. Ac deinde  necesse est ut pastoris bonum quod uiuendo ostenditur, etiam loquendo propagetur  Ad extremum uero superest ut perfecta queque opera consideratio proprie infirmitatis deprimat; ne hec ante occulti [b 1Kb] arbitris oculos tumor elationis exstinguat. Isaias propheta ait: Clama, ne cesses, sicut tuba exalta uocem tuam . Preconis quippe officium sumit quisquis ad sacerdotium accedit, ut ante aduentum iudicis, qui terribiliter sequitur, ipse scilicet clamando gradiatur. Sacerdos ergo si predicationis est nescius, quam clamoris uocem daturus est preco mutus?  Fortes perseuerantesque  doctores uelut imputribilia ligna querendi sunt, qui instructioni sacrorum uoluminum semper inherentes sancte Ecclesie unitatem denuntiant, et quasi intromissi circulis arcam Domini portent. uectibus arcam Testamenti portare est bonis doctoribus sanctam Ecclesiam ad rudes infidelium mentes predicando deduci. Qui auro quoque iubentur operiri, ut cum sermone aliis insonant, ipsi etiam uite splendore fulgescant. Necesse est igitur ut qui ad officium predicationis excubant, a sacre lectionis studio non recedant. Ad hoc namque uectes esse in circulis arce semper iubentur, ut cum portari arcam opportunitas exigit, de intromittendis uectibus portandi tarditas nulla generetur; quia uidelicet cum spirituale aliquid a subditis pastor inquiritur,  ignominiosum ualde est, si tunc querat discere cum questionem debet enodare. Circulis arce federis uectes inhereant, ut doctores semper in suis cordibus eloquia sacra meditantes, Testamenti arcam sine mora eleuent, si quidquid necesse est protinus docent. Unde bene primus pastor Ecclesie pastores ceteros admonet, dicens: Parati semper ad satisfactionem de ea, que in nobis est, spe . Ac si aperte dicat: Ut ad portandam arcam nulla mora prepediat, uectes a circulis nunquam recedant.  Sancti uiri, dum presunt, non in se potestatem ordinis, sed equalitatem conditionis attendant. Nec preesse gaudeant hominibus, sed  prodesse. Sciendum quod antiqui Patres nostri, non tam reges hominum quam pastores pecorum fuisse memorantur. Cum Ne Dominus filiisque eius post diluuium diceret: Crescite et multiplicamini, et implete terram, subdidit: Et terror uester ac tremor sit super cuncta animalia terre . Homo quippe animalibus irrationabilibus, non autem ceteris hominibus, natura prelatus est. Idcirco ei dicitur ut ab animalibus et non ab homine timeatur, quia contra naturam superbire est ab equali uelle timeri. Cuncti qui presunt non in se potestatem debent ordinis, sed equalitatem pensare conditionis, nam, sicut prefati sumus, antiqui Patres nostri pastores pecorum, et non reges hominum fuisse memorantur. Necesse est ut rectores a subditis timeantur,  quando ab eisdem Deum minime deprehendunt timeri, ut humana saltem formidine peccare metuant qui diuina iudicia non formidant. Nequaquam prepositi ex [c 1Kb] subiectorum timore superbiant, in quo, non suam gloriam, sed subditorum iustitiam querunt. In eo autem quod metum sibi a peruerse uiuentibus exigunt, quasi non hominibus, sed animalibus dominantur, quia uidelicet ex qua parte bestiales sunt subditi, ex ea etiam debent formidine [Edit., formidini] iacere substrati.  Facies sancte Ecclesie sunt hi qui in locis regiminum positi apparent primi, ut ex eorum specie sit honor fidelis populi,  etiam si quid in corpore latet deforme. Qui nimirum prelati plebibus plangunt culpas infirmantium, seque sic de alienis lapsibus ac si de propriis affligunt. Sepe rectores boni, dum quosdam uident ad ueniam post culpas redire, quosdam uero in iniquitate persistere, occulta omnipotentis Dei iudicia mirantur, sed penetrare nequeunt. Obstupescunt enim que non intelligunt.  Ille modis omnibus debet ad exemplum uiuendi pertrahi qui cunctis carnis passionibus moriens iam spiritaliter uiuit, qui prospera mundi postposuit, qui nulla aduersa pertimescit, qui sola interna desiderat. Cuius intentioni bene congruens, nec omnino per imbecillitatem, nec ualde per contumeliam corpus repugnat [a 1Kb] . Ipse nichilominus ad  dignitatem pastoralis officii debet prouehi qui ad aliena cupienda non ducitur, sed propria largitur; qui per pietatis uiscera citius ad ignoscendum flectitur, sed nusquam plusquam deceat ignoscens, ab arce rectitudinis inclinatur: qui nulla illicita perpetrat, sed perpetrata ab aliis ut propria deplorat; qui ex affectu cordis aliene infirmitati compatitur, sicque in bonis proximi, sicut in suis profectibus letatur. Ad dignitatem pontificalis excellentie rite peruenit qui ita se imitabilem ceteris in cunctis que agit insinuat, ut inter eos non habeat quod saltem de transactis erubescat; qui sic studet uiuere, ut proximorum quoque corda arentia doctrine ualeat fluentibus [Edit., fluentis] irrigare; qui orationis  usu et experimento iam didicit quod obtinere a Domino que poposcerit possit; cui per effectus uocem iam quasi specialiter dicitur: Adhuc loquente te dicam: Ecce adsum . Si fortasse quisquam ueniat ut pro se ad intercedendum nos apud potentem quempiam uirum, qui sibi iratus, nobis uero est incognitus, ducat, protinus respondemus: Ad intercedendum uenire non possumus, quia familiaritatis eius notitiam non habemus. Si ergo homo apud hominem, de quo minime presumit, fieri intercessor erubescit, qua mente apud Deum intercessionis locum pro populo arripit qui familiarem se eius gratie esse per uite meritum nescit? Aut ab eo quomodo aliis ueniam postulabit, qui utrum sibi sit placatus ignorat? Qua in re est  adhuc aliud sollicitius formidandum, ne qui placare posse iram creditur, hanc ipse ex proprio reatu mereatur. Cuncti liquido nouimus quia cum is qui displicet ad intercedendum mittitur, irati animus ad deteriora prouocatur. Qui adhuc desideriis terrenis astringitur, caueat ne districti iram iudicis grauius accendens, dum loco delectatur glorie, fiat subditis auctor ruine.  Solerter se quisque metiatur, ne locum regiminis assumere audeat, si adhuc in se uitium damnabiliter regnat, ne is quem crimen deprauat proprium intercessor fieri appetat pro culpis aliorum



CAPUT XXXIII. De Rectoribus, qualiter uite conuersationem habeant.


 Rector semper cogitatione sit mundus, quatenus nulla hunc immunditia polluat qui hoc suscepit officium ut in alienis quoque cordibus pollutionis maculas tergat. Necesse est ut esse munda studeat manus que diluere sordes aliorum curat, ne tacta queque deterius inquinet, si sordida insequens lutum tenet. Hinc namque per prophetam dicitur: Mundamini qui fertis uasa Domini . Domini etenim uasa ferunt qui proximorum animas ad eterna sacraria perducendas in sue conuersationis fide suscipiunt. Apud semetipsos quantum debeant mundari conspiciant qui ad eternitatis templum uasa uiuentia in sinu proprie  sponsionis portant. Hinc diuina uoce precipitur ut in Aaron pectore rationale iudicii uittis ligantibus imprimatur , quatenus sacerdotale cor nequaquam cogitationes fluxe possideant, sed ratio sola constringat. Nec indiscretum quid uel inutile cogitet qui ad exemplum aliis constitutus ex grauitate uite semper debet ostendere quantam in pectore rationem portet. In iudicii rationale, quod in Aaron pectore ponitur, precipitur ut duodecim patriarcharum nomina describantur. Ascriptos etenim Patres semper in pectore ferre, est antiquorum uitam sine intermissione cogitare. Tunc sacerdos irreprehensibiliter graditur, cum exempla Patrum precedentium indesinenter intuetur; cum sanctorum uestigia sine cessatione considerat, et cogitationes  illicitas deprimit, ne extra ordinis limitem operis pedem tendat. Debet rector subtili semper examine bona malaque discernere, et que uel quibus, quando uel qualiter congruant studiose cogitare; nichilque proprium querere, sed sua commoda propinquorum deputare.  Sit rector operatione precipuus, ut uite uiam subditis bene uiuendo denuntiet, et grex, qui pastoris uocem moresque sequitur, per exempla melius quam per uerba gradiatur. Per diuinam legem precipitur ut sacerdos in sacrificium armum dextrum , accipiat et separatum, ut non solum sit eius operatio utilis, sed etiam singularis: nec inter malos tantummodo que recta sunt faciat, sed bene quoque operantes  subditos, sicut honore ordinis superat, ita etiam morum uirtute transcendat. Sacerdoti in esu pectusculum cum armo tribuitur, ut quod de sacrificio precipitur sumere, hoc de semetipso auctori discat immolare; et non solum pectore que recta sunt cogitet, sed spectatores suos ad sublimia armo operis inuitet. Nulla presentis uite rector appetat, nulla pertimescat, blandimenta mundi respecto intimo timore despiciat; terrores autem considerato interne dulcedinis blandimento contemnat.  Sit rector singulis compassione proximus, pre cunctis contemplatione suspensus, ut et per pietatis uiscera in se infirmitatem ceterorum transferat, et per speculationis altitudinem semetipsum  quoque inuisibilia appetendo transcendat: ne aut alta petens proximorum infima [Edit., infirma] despiciat, aut infimis [Edit., infirmis] proximorum congruens, appetere alta relinquat. Pastores, non solum sursum sanctum Caput Ecclesie, uidelicet Dominum, contemplando appetunt, sed deorsum quoque ad membra illius miserando descendunt. Hinc Moyses crebro tabernaculum intrat et exit; et qui intus in contemplationem rapitur, foris infirmantium negotiis urgetur. Intus Dei arcana considerat, foris onera carnalium portat. Moyses sanctus de rebus dubiis semper ad tabernaculum recurrit, et coram Testamenti arca Deum consulit: exemplum proculdubio rectoribus prebens, ut cum foris ambigunt quod disponant, ad mentem semper quasi ad tabernaculum  redeant; et uelut coram Testamenti arca Dominum consulant, si de his in quibus dubitant apud semetipsos intus sacri eloquii paginas requirant. Ipsa scilicet ueritas, per susceptionem nobis nostre humanitatis ostensa, in monte orationi inheret, miracula in urbibus exercet , imitationis uidelicet uiam bonis rectoribus sternens; ut si etiam summa contemplando appetunt, necessitatibus tamen infirmantium compatiendo misceantur. Tunc ad alta caritas mirabiliter surgit, cum ad ima proximorum se misericorditer attrahit; et quo benigne descendit ad infima, ualenter recurrat ad summa. Qui regimine pastorali sunt aliis prelati, tales se exhibeant, quibus subiecti occulta sua prodere non erubescant;  ut cum tentationum fluctus paruuli tolerant, ad pastoris mentem, quasi ad matris sinum, recurrant. Et hoc quod se inquinari pulsantis culpe sordibus preuident, exhortationis eius solatio ac lacrymis orationis lauent.  Sit rector internorum curam in exteriorum occupatione non minuens, exteriorum prouidentiam in internorum sollicitudine non relinquens; ne aut exterioribus deditus ab intimis corruat, aut solis interioribus occupatus, que foris debet proximis non impendat. A subiectis inferiora gerenda sunt, a rectoribus summa cogitanda, ut scilicet oculum qui prouidendis gressibus preeminet cura pulueris non obturbet [Edit., obscuret]. Caput subiectorum sunt cuncti qui presunt; et ut recta pedes ualeant itinera carpere, hec proculdubio  caput debet ex alto prouidere, ne a prouectus sui itinere pedes torpeant, cum curuata rectitudine corporis caput sese ad terram declinat. Cuncti qui presunt habere quidem sollicitudines exteriores debent, nec tamen eis uehementer incumbere. Sacerdotes recte et caput prohibentur radere, et comam non nutrire, ut cogitationes carnis de uita subditorum et non funditus amputent, nec rursus ad crescendum nimis relaxent. Sacerdotibus per legem precipitur, ut tondentes tondeant capita sua , ut uidelicet cure temporalis sollicitudines, et quantum necesse est, prouideant [a 1Kb] , et tamen recidantur citius, ne immoderatius excrescant. Dum igitur et per administratam exteriorem prouidentiam  corporum uita protegitur, et rursus per moderatam cordis intentionem non impeditur, capilli in capite sacerdotis et seruantur, ut cutem cooperiant, et resecantur, ne oculos claudant.  Necesse est ut rector solerter inuigilet, ne hunc cupido placendi hominibus pulset; ne cum studiose interiora penetrat, cum prouide exteriora subministrat, se magis a subditis diligi quam ueritatem querat; ne cum bonis actibus fultus a mundo uidetur alienus, hunc auctoris reddat extraneum amor suus. Hostis Redemptoris est qui per recta opera que facit, eius uice ab Ecclesia amari concupiscit; quia adulterine cogitationis reus est, si placere puer sponse oculis appetit per quem sponsus dona transmisit. Rectores boni, dum priuato se diligere amore  nesciunt, libere puritatis uerbum a subditis obsequium humilitatis credunt. Necessarium ualde rectoribus est ut cura regiminis tanta moderaminis arte temperetur, quatenus subditorum mens, cum quedam recta sentire potuerit, sic in uocis libertatem prodeat, ut tamen libertas in superbiam non erumpat; ne dum fortasse immoderatius lingue eis libertas conceditur, uite ab his humilitas amittatur. Oportet igitur ut rectores boni sic placere hominibus appetant, ut sue estimationis dulcedine proximos in affectum ueritatis trahant, non ut se amari desiderent, sed ut dilectionem suam quasi quamdam uiam faciant per quam corda audientium ad amorem Conditoris introducant. Difficile quippe est ut, quamlibet  recta denuntians, predicator qui non diligitur libenter audiatur. Debet ergo qui preest et studere se amari, et tamen amorem suum pro semetipso non querere, ne inueniatur ei cui seruire per officium cernitur occulta cogitationis tyrannide resultare: quod bene Paulus apostolus insinuat, cum sui nobis studii occulta manifestat, dicens: Sicut et ego per omnia omnibus placeo . Qui tamen rursus dicit: Si adhuc hominibus placerem, Christi seruus non essem : Placet ergo Paulus et non placet, quia in eo quod placere appetit, non se, sed per se, hominibus placere ueritatem querit.  Necesse est ut rector animarum uirtutes ac uitia uigilanti cura discernat, ne aut cor tenacia occupet, et parcum se uideri in dispensationibus  exsultet; aut cum effuse quid perditur, largum se quasi miserando glorietur; aut remittendo quod ferire debuit, ad eterna supplicia subditos pertrahat; aut immaniter feriendo quod delinquitur, ipse grauius delinquat: aut hoc quod agi recte ac grauiter potuit, immature preueniens leuiget; aut bone actionis meritum differendo ad deteriora permutet.  Omne hoc quod premisimus rite a rectore agitur, si superne formidinis et dilectionis spiritu afflatus studiose quotidie sacri eloquii precepta meditetur; ut in eo uim sollicitudinis et erga celestem uitam prouide circumspectionis, quam humane conuersationis usus indesinenter destruit, diuine admonitionis uerba restaurent; et qui ad  uetustatem per societatem secularium ducitur, ad amorem semper spiritalis patrie compunctionis aspiratione renouetur.



CAPUT XXXIu. De humilitate prepositorum.

Sit rector discretus in silentio, utilis in uerbo, ne aut tacenda proferat, aut proferenda reticescat. Nam sicut incauta locutio in errorem pertrahit, ita indiscretum silentium hos qui erudiri poterant in errore derelinquit.  Sit rector bene agentibus per humilitatem socius, contra delinquentium uitia per zelum iustitie erectus: ut et bonis in nullo se preponat, et cum prauorum culpa exigit, potestatem protinus sui prioratus agnoscat; quatenus et honore suppresso, equalem se subditis  bene uiuentibus deputet, et erga peruersos iura rectitudinis exercere non formidet. Omnes homines natura equales genuit, sed uariante meritorum ordine alios aliis culpa postponit. Ipsa autem diuersitas, que accessit ex uitio, diuino iudicio dispensatur; ut quia omnis homo eque stare non ualet, alter regatur ab altero. Cuncti qui presunt non in se potestatem debent ordinis, sed equalitatem pensare conditionis: nec preesse hominibus gaudeant, sed prodesse. Quam uidelicet potentiam bene regit qui et tenere illam nouerit et impugnare. Bene hanc regit, qui scit per illam super culpas erigi, scit cum illa ceteris equalitate componi. Quam tamen potestatem recte dispensat qui sollicite nouerit  et sumere ex illa quod iuuat, et expugnare quod tentat, et equalem se cum illa ceteris cernere, et tamen se peccantibus zelo ultionis anteferre.  Predicator quisque studeat ut minas potentium ratiocinatione mitiget, ut oppressorum angustias, quanto preualet, ope leuet; ut foris resistentibus opponat patientiam, et intus superbientibus exhibeat cum patientia disciplinam: ut erga errata subditorum sic mansuetudo zelum temperet, quatenus a iustitie studio non eneruet; sic ad ultionem zelus ferueat, ne tamen pietatis limitem feruendo transcendat. Rectoris officium esse debet ut ingratos beneficiis ad amorem prouocet, ut gratos quosque ministeriis in amore seruet: ut proximorum mala cum corrigere non ualet,  taceat; et quecunque corrigi loquendo possunt [a 1Kb] , silentium consensum esse pertimescat.



CAPUT XXXu. Qualiter prelati subiectos doceant ac semetipsos discreta circumspectione preuideant.

 Quia igitur qualis esse debeat pastor superius ostendimus, nunc qualiter doceat demonstremus. Non una eademque cunctis exhortatio congruit, quia nec cunctos par morum qualitas astringit. Sepe namque aliis officiunt que aliis prosunt, quia et plerumque herbe que hec animalia nutriunt, alia occidunt, et lenis sibilus equos mitigat, catulos instigat; et medicamentum quod hunc  morbum imminuit, alteri uires iungit: et panis, qui uitam fortium roborat, paruulorum necat. Pro qualitate igitur audientium formari debet sermo doctorum, ut et ad sua singulis congruat, et tamen a communis edificationis arte nunquam recedat. Quid enim sunt intente mentes auditorum, nisi, ut ita dixerim, quedam in cithara tensiones strate chordarum, quas tangendi artifex, ut non sibimetipsi dissimile canticum faciat, dissimiliter pulsat? Et idcirco chorde consonam modulationem reddunt, quia uno quidem plectro, sed non uno quidem impulsu feriuntur. Doctor quisque, ut una cunctos uirtute caritatis edificet, ex una doctrina, non una eademque exhortatione tangere corda audientium debet.  Doctor etenim qui loci sui necessitate  exigitur summa dicere, hac eadem necessitate compellitur summa monstrare. Illa namque uox libentius auditorum cor penetrat quam dicentis uita commendat, quia quod loquendo imperat, ostendendo adiuuat ut fiat. Per prophetam Dominus dicit: Super montem excelsum ascende tu, qui euangelizas Sion . Ut uidelicet qui celesti predicatione utitur, ima iam terrenorum operum deserens, in rerum culmine stare uideatur, tantoque facilius subditos ad meliora pertrahat, quanto per uite meritum de supernis clamat. Recte etiam sacerdos superhumerale ex auro, hyacintho, purpura, bis tincto cocco, et torta fieri bysso habere [b 1Kb] precipitur; ut quanta uirtutum diuersitate clarescere debeat, demonstretur. In sacerdotis quippe habitu ante omnia  aurum fulget, ut in eo intellectus sapientie principaliter emicet. Cui hyacinthus, qui ereo colore resplendet, adiungitur; ut per omne quod intelligendo penetrat, non ad fauores infimos, sed ad amorem celestium surgat; ne dum suis incautus laudibus capitur, ipso etiam ueritatis intellectu uacuetur. Auro uidelicet, hyacintho ac purpure bis tinctus coccus adiungitur, ut ante interni Iudicis oculos omnia uirtutum bona ex caritate decorentur, et cuncta que coram hominibus rutilant, hec in conspectu occulti arbitris flamma intimi amoris incendat. Que uero scilicet caritas, quia Deum simul ac proximum diligit, quasi ex duplici tinctura fulgescit. Qui sic ad auctoris speciem anhelat ut proximorum curam negligat,  uel sic proximorum curam exsequitur ut a diuino amore torpescat, quia unum horum quodlibet negligit, in superhumeralis ornamento habere coccum bis tinctum nescit.  Cum rector se ad loquendum preparat, sub quanto cautele studio loquatur attendat; ne si inordinate ad loquendum rapitur, erroris uulnere audientium corda feriantur, et cum fortasse sapiens uideri desiderat, unitatis compagem insipienter abscidat. In Euangelio ueritas ait: Habete sal in uobis, et pacem habete inter uos . Per sal quippe uerbi sapientia designatur. Qui igitur loqui sapienter nititur, magnopere metuat ne eius eloquio audientium unitas  confundatur. Hinc Paulus ait: Non plus sapere quam oportet sapere, sed sapere ad sobrietatem . Ne igitur rector incautus ad loquendum proruat, hoc quod iam premisimus, per semetipsam discipulis ueritas clamat: Habete sal in uobis, et pacem habete inter uos . Ac si figurate per habitum sacerdotis dicat: Mala punica tintinnabulis iungite; ut per omne quod dicitis unitatem fidei cauta obseruatione teneatis. Sacerdos uero semper uocem predicationis habeat, ne superni inspectoris iudicium ex silentio offendat. Sacerdos in tabernaculum ingrediens uel egrediens moritur si de eo sonitus non auditur, quia iram contra se occulti Iudicis exigit, si sine predicationis sonitu incedit. Apte tintinnabula uestimentis pontificis describuntur inserta.  uestimenta etenim sacerdotis quid aliud quam recta opera debemus accipere, Propheta attestante, qui ait: Sacerdotes tui induantur iustitia ? uestimentis itaque illius tintinnabula inherent, ut uite uiam cum lingue sonitu ipsa quoque opera sacerdotis clament.  Nos quia infirmi homines sumus, cum de Deo hominibus loquimur, debemus primum meminisse quid sumus, ut ex propria infirmitate pensemus quo docendi ordine infirmis fratribus consulamus. Consideremus igitur quia aut tales sumus quales nonnullos corrigimus, aut tales aliquando fuimus, etsi iam diuina gratia operante non sumus, ut tanto eos temperantius corde humili corrigamus, quanto nosmetipsos uerius in his quos emendamus agnoscimus. Si  nos sacerdotes tales nec fuimus nec sumus quales adhuc illi sunt quos emendare curamus, ne cor nostrum forte superbiat, et de ipsa innocentia peius ruat, quorum mala corrigimus, alia eorum bona nobis ante oculos reuocemus: que si omnino nulla sunt, ad occulta Dei iudicia recurramus. Quia sicut nos nullis meritis hoc ipsum bonum quod habemus accepimus, ita illos quoque potest gratia superne uirtutis infundere, ut excitati posterius, etiam ipsa possint bona que nos ante accepimus preuenire. Quis enim crederet quod per apostolatus meritum Saulus lapidatum Stephanum precessurus erat, qui in morte eius lapidantium uestimenta seruabat ? His ergo primum cogitationibus humiliari cor debet,  et tunc demum delinquentium iniquitas increpari.



CAPUT XXXuI De zelo pastoralis officii erga subditos.

 Omnis spiritalis zelus doctoris animam frigit, quia ualde cruciatur dum infirmos quosque eterna deserere, et rebus temporalibus delectari conspicit. Nullum quippe omnipotenti Deo tale est sacrificium, quale est zelus animarum, sicut Psalmista ait: Zelus domus tue comedit me . Paulus apostolus zelo animarum cruciatus, dicebat: Quis infirmatur, et ego non infirmor? Quis scandalizatur, et ego non uror ? Ipsum suum cor, quod animarum  zelo succenderat, quid aliud quam sartaginem fecerat, in quo amore uirtutum contra uitia ardebat? Quod enim urebatur, sartago erat. Inardescebat enim et coquebat, quia incendebatur amaritudine; sed uirtutum alimenta preparabat ex sua afflicta cogitatione.  Quid est quod Ezechiel propheta sartaginem inter se et ciuitatem murum ferreum ponit , nisi quod idem zelus fortis, qui nunc in mente doctoris agitur, in die extremi iudicii inter eum et animam quam a uitiis zelatur [a 1Kb] testis est? Ut etsi audire is qui docetur noluerit, doctor tamen pro zelo quem exhibet de auditoris negligentia reus non sit. Murum ferreum propheta inter se et ciuitatem ponit, quia in ultionis tempore inde doctor a damnationis periculo munitur, unde nunc per  zelum custodie cordis frixuram patitur. Quantum frixura cordis, que per spiritalem zelum agitur, omnipotentem Deum placat, aperte ostenditur, cum offerri per legem simila in sacrificium iubetur. Scriptum quippe est: In sartagine oleo conspersa frigetur, offeretque eam calidam in odorem suauissimum Domino sacerdos, qui patri iure successerit, et tota cremabitur in altari . Tunc simila in sartagine frigitur, cum munda mens iusti zeli sancti ardore crematur. Que conspergi oleo precipitur, id est caritas misericordie [b 1Kb] misceri, que in conspectu omnipotentis Dei ardet et lucet. Conspergatur ergo oleo mens que in sartagine frigitur, quia sancti zeli districtio necesse est ut ex misericordie uirtute et ardeat et clarescat. Amat enim eumdem ipsum  quem insequi uidetur. Unde et calida in odorem suauissimum Domino offerri precipitur, quia si amorem zelus non habet, ea que de sartagine offertur calorem simila amisit. Notandum ualde est quis similam offerre precipitur, uidelicet sacerdos, qui patri iure successerit. Ille enim sacerdos patri iure succedit, qui esse se omnipotentis Domini filium moribus demonstrat, atque a nobilitate intima operum suorum ignobilitate non discrepat. Que in altari tota cremari precipitur, ut uidelicet holocaustum fiat. Simila itaque in sartagine est munda mens iusti in zeli spiritualis afflictione, que per sollicitudinem animarum frigitur; et non solum sacrificium, sed etiam holocaustum Domino esse deputatur. Sumamus  ergo sartaginem ferream, et ponamus eam murum ferreum inter nos et ciuitatem, id est, assumamus zelum fortem, ut inter nos et auditoris nostri animam inueniamus hanc postmodum fortem munitionem. Tunc enim hunc murum ferreum inuenturi sumus, si nunc eum fortiter tenemus, uidelicet docendo, custodiendo, suadendo, increpando, mulcendo, terrendo, aliquando leniter, aliquando uero etiam seuerius agendo. De qua seueritate per Ezechielem recte subditur: Et obfirmabis faciem tuam ad eam , et erit in obsidionem. [Num. 31.] Quid est obfirmare faciem ad Ierusalem in latere descriptam, nisi ut ei anime cui celestis  pacis uisionem doctor denuntiat, si adhuc eam infirmari in suis actibus cernit, remissiorem et clementiorem se minime ostendat? Scriptum est: Filie tibi sunt? Serua corpus illarum, et non ostendas hilarem faciem tuam ad illas . Infirme quippe anime, atque ad appetitum mundi dedite, aliquando melius ex seueritate seruantur: ut obfirmata facies, id est, per seueritatis custodiam ab omni spe friuole remissionis obducta [a 1Kb] , inconstantem animam terreat, atque a delectatione uitiorum districtionis uigore constringat. Quod cum a doctore agitur, semper necesse est ut dulcedo et humilitas in corde teneatur; quatenus et multum amet, et nunquam contra eum per elationem superbiat, cui tamen amorem suum et humilitatem pro utilitate  eius prodere recusat.  Circumdat doctor auditoris animam, cum in omne quod in hac uita agitur tentationum laqueos apponi posse denuntiat; ut dum ubique fit mens pauida, ubique circumspecta, quanto timidior, tanto uigilantior uiuat.  Ipse namque zelus rectitudinis, dum inquietudine mentem agitat, eius mox aciem obscurat, ut altiora in commotione non uideat que bene prius tranquilla cernebat. Sed inde subtilius ad alta reducitur, unde ad tempus ne uideat reuerberatur. Nam ipsa recti emulatio eterna post paululum in tranquillitate largius aperit, que hec interim per commotionem claudit; et unde mens turbatur ne uideat, inde proficit ut ad uidendum uerius clarescat:  sicut infirmanti oculo cum collyrium mittitur, lux penitus negatur; sed inde eam post paululum ueraciter recipit, unde hanc ad tempus salubriter amittit. Nunquam commotioni contemplatio iungitur, nec preualet mens perturbata conspicere ad quod uix tranquilla ualet inhiare; quia nec solis radius cernitur; cum commote nubes celi faciem obducunt; nec turbatus fons respicientis imaginem reddit, quam tranquillus propriam ostendit, quia quo eius unda palpitat, eo in se speciem similitudinis obscurat.  Cum per zelum animus mouetur, curandum summopere est ne hec eadem, que instrumento uirtutis adsumitur, menti ira dominetur; ne quasi domina preeat, sed uelut ancilla ad obsequium parata a rationis tergo nunquam recedat.  Tunc enim robustius contra uitia erigitur, cum subdita rationi famulatur. Quantumlibet ira ex zelo rectitudinis surgat, immoderatam mentem dilacerat. Rationi protinus seruire contemnit, et tanto se impudentius dilatat, quanto impatientie uitium uirtutem putat. Necesse est ut hoc ante omnia qui zelo rectitudinis mouetur attendat, ne ira extra mentis dominium transeat, sed in ultione peccati tempus modumque considerans, surgentem animi perturbationem subtilius retractando restringat, animositatem reprimat, et motus feruidos sub equitate disponat, ut eo fiat iustior ultor alienus, quo prius exstititit uictor suus. Qui zelo rectitudinis mouetur, sic culpas delinquentium corrigat, ut ante ipse qui corrigit  per patientiam crescat, et feruorem suum transcendendo diiudicet, ne intemperanter excitatus ipso zelo rectitudinis, longe a rectitudine aberret.



CAPUT XXXuII. Ut indigni atque imperiti ad pastorale magisterium accedere non presumant.

 Sunt plerique pastorum qui dum metiri se nesciunt que non didicerunt docere concupiscunt, qui pondus magisterii tanto leuius estimant, quanto uim magnitudinis illius ignorant; ut quia indocti ac precipites doctrine arcem tenere appetunt, a precipitationis sue ausibus in ipsa locutionis ianua repellantur . Nulla ars doceri presumitur, nisi intenta prius meditatione discatur. Ab imperitis ergo pastorale magisterium  qua temeritate suscipitur, quando ars est artium regimen animarum? Quis cogitationum uulnera occultiora esse nesciat uulneribus uiscerum? Et tamen sepe qui nequaquam spiritalia precepta cognouerunt, cordis se medicos profiteri non metuunt, dum qui pigmentorum uim nesciunt, uideri medici carnis erubescunt. Sunt nonnulli qui intra sanctam Ecclesiam per speciem regiminis gloriam affectant honoris: uideri doctores appetunt, transcendere ceteros concupiscunt, atque, attestante ueritate, primos in cenis recubitus, primas in conuentibus cathedras querunt : qui susceptum cure pastoralis officium ministrare digne tanto magis nequeunt, quanto ad humilitatis magisterium ex sola elatione peruenerunt.  Ipsa quippe in magisterio lingua confunditur, quando aliud discitur, et aliud docetur. Contra indignos pastores Dominus per prophetam queritur, dicens: Ipsi regnauerunt, et non ex me: principes exstiterunt, et non cognoui . Ex se namque et non ex arbitrio summi rectoris regnant, qui nullis fulti uirtutibus nequaquam diuinitus uocati, sed sua cupidine accensi, culmen regiminis rapiunt potius quam assequuntur. Inutiles sacerdotes internus iudex et prouehit et non cognoscit; quia quos permittendo tolerat, profecto per iudicium reprobationis ignorat. Unde ad se quibusdam et post miracula uenientibus dicit: Recedite a me, operarii iniquitatis, nescio qui estis . Pastorum imperitia uoce ueritatis increpatur, cum per prophetam dicitur: Ipsi  pastores ignorauerunt intelligentiam . Quos rursum Dominus detestatur, dicens: Et tenentes legem nescierunt me . Et nesciri ergo se ab eis ueritas queritur, et nescire se principatum nescientium protestatur; quia profecto hi qui ea que sunt Domini nesciunt, a Domino nesciuntur, Paulo attestante, qui ait: Si quis autem ignorat, ignorabitur . Plerumque pastorum imperitia meritis congruit subiectorum, quia quamuis lumen scientie sua culpa exigente non habeant, districto tamen iudicio agitur, ut per eorum ignorantiam hi etiam qui sequuntur offendant. Hinc namque in Euangelio per semetipsam ueritas dicit: Si cecus  ceco ducatum prebeat, ambo in foueam cadunt . Hinc Psalmista, non optantis animo, sed prophetantis mysterio [a 1Kb] denuntiat, dicens: Obscurentur oculi eorum, ne uideant, et dorsum illorum semper incurua . Oculi quippe sunt qui in ipsa honoris summi facie positi prouidendi itineris officium susceperunt; quibus hi nimirum qui subsequenter inherent dorsa nominantur. Obscuratis ergo oculis dorsum flectitur, quia cum lumen scientie perdunt qui preeunt, profecto ad portanda peccatorum curuantur onera qui sequuntur.  Indigni quique tanti reatus pondere fugerent, si ueritatis sententiam sollicita cordis aure pensarent, que ait: Qui scandalizauerit unum de pusillis istis qui in me credunt, expedit  ei ut suspendatur mola asinaria collo eius, et demergatur in profundum maris . [Cap. 3.] Ne temerare sacra regimina quisquis his impar est audeat, et per concupiscentiam culminis ducatum suscipiat perditionis. Hinc enim pie Iacobus prohibet, dicens: Nolite plures magistri fieri, fratres mei . Hinc ipse Dei hominumque Mediator regnum percipere uitauit in terris, qui supernorum spirituum quoque scientiam sensumque transcendens ante secula regnat in celis. Plerumque aduersitatis magisterio sub disciplina cor premitur; quod si ad regiminis culmen erupit, in elationem protinus usu glorie permutatur. Sic Saul, qui indignum se prius considerans fugerat, mox ut regni gubernacula percepit, intumuit: honorari namque  coram populo cupiens, dum reprehendi publice noluit, ipsum qui in regno se unxerat scidit . Sic Dauid propheta auctoris iudicio pene in cunctis actibus placens, mox ut pressure pondere caruit, in tumorem uulneris erupit, factusque est in morte uiri crudeliter rigidus, qui in appetitu femine fuit eneruiter fluxus: et qui malis ante nouerat pie parcere, in bonorum quoque necem post didicit sine obstaculo retractationis anhelare . Prius quippe ferire deprehensum persecutorem noluit, et post cum damno desudantis exercitus etiam deuotum militem exstinxit. Quem profecto ab electorum numero culpa longius raperet, nisi hunc ad ueniam  flagella reuocassent. Plerumque qui subire magisterium pastorale cupiunt, nonnulla quoque bona opera animo proponunt. Et quamuis hoc elationis intentione appetant, operaturos tamen se magna pertractant: fitque ut aliud in imis intentio supprimat, aliud tractantis animo superficies cogitationis ostendat. Nam sibi ipsa de se mens sepe mentitur, et fingit se de bono opere amare quod non amat, de mundi autem gloria non amare quod amat; sepe mens principare appetens fit ad hoc pauida cum querit, audax cum peruenit. Tendens enim, ne non perueniat trepidat; sed repente perueniens, iure sibi  hoc debitum ad quod peruenerit putat. Cumque percepti principatus officio perfrui seculariter ceperit, libenter obliuiscitur quidquid religiose cogitauit. Necesse est ut cum cogitatio extra usum ducitur, protinus mentis oculus ad opera transacta reuocetur: ac penset quisquis quid subiectus egerit, et repente cognoscit si prelatus bona agere que proposuerit possit. Nequaquam ualet in culmine humilitatem discere, qui in imis positus non desiit superbire. Nescit laudem, cum suppetit fugere, qui ad hanc didicit cum deesset, anhelare. Nequaquam uincere auaritiam potest, quando ad multorum sustentationem tenditur is cui sufficere propria nec soli potuerunt. Ex ante acta ergo uita se quisque inueniat, ne in appetitu se culminis imago cogitationis illudat.  Plerumque in occupatione regiminis ipse quoque boni operis usus perditur qui in tranquillitate tenebatur, quia quieto mari recte nauem et imperitus dirigit, turbatus [b 1Kb] autem tempestatis fluctibus etiam peritus se nauta confundit. Quid est potestas culminis nisi tempestas mentis? In qua cogitationum semper procellis cordis nauis quatitur, huc illucque incessanter impellitur, ut per repentinos excessus oris et operis, quasi per obuiantia saxa, frangatur. Inter hec que protulimus, quid sequendum est, quid tenendum, nisi ut uirtutibus pollens coactus ad regimen ueniat, uirtutibus uacuus nec coactus accedat? Ille si omnino renititur, caueat ne acceptam pecuniam in sudarium ligans, de eius occultatione iudicetur . Pecuniam quippe in sudario  ligare est percepta dona sub otio lenti torporis abscondere. Indignus quisque, cum regimen appetit, attendat ne per exemplum praui operis phariseorum more ad ingressum regni tendentibus obstaculum fiat , qui, iuxta Magistri uocem, nec ipsi intrant, nec alios intrare permittunt. Considerandum quoque est quia cum causam populi electus presul suscipit, quasi ad egrum medicus accedit. Si ergo adhuc eius in opere passiones uiuunt, qua presumptione percussum mederi properat qui in facie uulnus portat?



CAPUT XXXuIII. De collata episcopis potestate ligandi atque soluendi.

 Predicatores  sancti qui districtum Dei iudicium metuunt animarum iudices fiunt, et alios damnant uel liberant, qui semetipsos damnari metuebant. Horum profecto nunc in Ecclesia episcopi locum tenent. Soluendi atque ligandi auctoritatem suscipiunt, qui gradum regiminis sortiuntur. Grandis honor pontificalis, sed graue pondus est istius honoris. Durum quippe est ut qui nescit tenere moderamina uite sue, iudex uite fiat aliene. Plerumque contingit ut ipse iudicii locum teneat, cui ad locum uita minime concordat. Et sepe agitur ut uel damnet immeritos, uel alios ipse ligatus soluat. Sepe in soluendis ac  ligandis subditis sue uoluntatis motus, non autem causarum merita sequitur. Unde fit ut ipsa hac ligandi et soluendi potestate se priuet, qui hanc pro suis uoluntatibus et non pro subiectorum meritis [Edit., moribus] exercet. Sepe fit ut erga quemlibet proximum odio uel gratia moueatur pastor. Iudicare autem digne de subditis nequeunt qui in subditorum causis sua uel odia uel gratiam sequuntur. Unde recte per prophetam dicitur: Mortificabant animas que non moriuntur, et uiuificabant animas que non uiuunt . Non morientem quippe mortificat qui iustum damnat, et non uicturum uiuificare nititur qui reum a supplicio absoluere conatur.  Deus omnipotens, ut nos a precipitate sententie prolatione  compesceret, cum omnia nuda et aperta sint oculis eius, mala tamen Sodome noluit audita iudicare, qui ait: Descendam et uidebo, utrum clamorem qui uenit ad me opere compleuerint, an non est ita, ut sciam . Omnipotens itaque Dominus et omnia sciens, cur ante probationem quasi dubitat, nisi ut grauitatis exemplum nobis proponat, ne mala hominum ante presumamus credere quam probare? Quid hoc exemplo nisi nos admonemur, ne ad proferendam sententiam unquam precipites esse debeamus, ne temere indiscussa iudicemus, ne quelibet mala audita nos moueant, ne passim dicta sine probatione credamus? Cause uidelicet pensande sunt, et tunc ligandi atque soluendi potestas exercenda.  uidendum  que culpa, aut que sit penitentia secuta post culpam, ut quos omnipotens Deus per compunctionis gratiam uisitat, illos pastoris sententia absoluat. Tunc uera est absolutio presidentis, cum interni arbitrium sequitur iudicis. Quod bene quatriduani mortui resuscitatio illa significat, que uidelicet demonstrat quia prius mortuum Dominus uocauit et uiuificauit dicens: Lazare, ueni foras ; et postmodum is qui uiuens egressus fuerat a discipulis est solutus, sicut scriptum est: Cumque egressus esset, qui fuerat ligatus institis, tunc dixit iehsu discipulis suis: Soluite eum et sinite abire . Scilicet ut pastores Ecclesie ei penam debeant amouere quam meruit qui non erubuit confiteri quod fecit. Sub magno moderamine pastores Ecclesie  uel soluere studeant uel ligare. Sed utrum iuste an iniuste obliget pastor, pastoris tamen sententia gregi timenda est: ne is qui subest, et cum iniuste forsitan ligatur, obligationis sue sententiam ex alia culpa mereatur. Pastor quisque uel absoluere indiscrete timeat, uel ligare. Is autem qui sub manu pastoris est, ligari timeat iuste [a 1Kb] uel iniuste. Nec pastoris sui iudicium temere reprehendat, ne et si iniuste ligatus est, ex ipsa tumide reprehensionis superbia, culpa que non erat, fiat.



CAPUT XXXIX. De pastoribus non recte gradientibus.

 Sunt nonnulli qui solerti  cura spiritualia precepta perscrutantur, sed que intelligendo penetrant uiuendo conculcant. Repente docent que non opere, sed meditatione didicerunt, et quod uerbis predicant moribus impugnant. Unde fit ut cum pastor per abrupta graditur, ad precipitium grex sequatur. Per prophetam Dominus contra contemptibilem pastorum scientiam queritur, dicens: Cum ipsi limpidissimam aquam biberetis, reliquam pedibus uestris turbabatis, et oues mee, que [Edit., qua] conculcata pedibus uestris fuerant, pascebantur, et que pedes uestri turbauerant, hec bibebant . Aquam quippe limpidissimam pastores bibunt, cum fluenta ueritatis recte intelligentes hauriunt, sed eamdem aquam pedibus turbare est sancte meditationis studia male uiuendo corrumpere.  Aquam scilicet pastorum turbatam pedibus oues bibunt, cum subiecti quique non sectantur uerba que audiunt, sed sola que conspiciunt exempla prauitatis imitantur. Qui cum dicta sitiunt, quia per opera peruertuntur, quasi corruptis fontibus in potibus lutum sumunt. Nemo amplius in Ecclesia nocet quam qui peruerse agens nomen uel ordinem sanctitatis habet. Delinquentem namque hunc redarguere nullus presumit, et in exemplum culpa uehementer extenditur, quando pro reuerentia ordinis peccator honoratur. Qui ad sanctitatis speciem deductus uel uerbo ceteros destruit uel exemplo, melius profecto fuerat ut hunc ad mortem sub exteriori habitu terrena acta constringerent, quam sacra officia in culpa ceteris imitabilem demonstrarent: quia nimirum  si solus caderet, utcunque hunc tolerabilior inferni pena cruciaret.  Sepe suscepta cura regiminis cor per diuersa diuerberat, et impar quisque inuenitur ad singula, dum confusa mente diuiditur ad multa. Unde quidam sapiens prouide prohibet dicens: Fili, ne in multis sint actus tui ; quia uidelicet nequaquam plene in uniuscuiusque operis ratione colligitur, dum mens per diuersa partitur. Cumque foras per insolentem curam trahitur, a timoris intimi soliditate uacuatur. Dum mens in exteriorum fit dispositione sollicita, sui est solummodo ignara, et scit multa cogitare se nesciens. Nam cum plus quam necesse est se exterioribus implicat, quasi occupata in itinere obliuiscitur quo tendebat. Ita ut ab studio sue inquisitionis  aliena, ne ipsa quidem que patitur damna consideret, et per quanta delinquat ignoret. Ezechias Rex peccare se minime credidit, cum uenientibus ad se alienigenis cellas aromatum ostendit : sed in damnatione [Edit., damnationem] secuture prolis ex eo iram Iudicis pertulit , quod se facere licenter estimauit. Sepe dum multa suppetunt, dumque agi possunt [que] subiecti, quia acta sunt, admirentur, in cogitatione se animus eleuat, et plene in se iram Iudicis prouocat, quamuis per iniqua foras opera non erumpat. Intus quippe est qui iudicat, intus quod iudicatur. Cum ergo in corde delinquimus, latet homines quid apud nos  agimus, sed tamen ipso Iudice teste peccamus. Hec proferentes non potestatem regiminis reprehendimus, sed ab appetitu illius cordis infirmitatem munimus, ne imperfecti quique culmen arripere regiminis audeant, et qui in planis stantes titubant, in precipiti pedem ponant. Cecus pastor est, qui superne lumen contemplationis ignorat ; qui presentis uite tenebris pressus, dum uenturam lucem nequaquam diligendo conspicit , quo gressum operis porrigat, nescit. Claudus uero rector est, qui quidem quo pergere debeat aspicit, sed per infirmitatem mentis uite uiam perfecte non ualet tenere quam uidet; quia ad uirtutis statum dum fluxa consuetudo non erigitur, quo ex desiderio nititur [a 1Kb] , illuc gressus  efficaciter non sequuntur. Paruo autem naso est, qui ad tenendam mensuram discretionis idoneus non est. Naso quippe odores fetoresque discernimus. Recte ergo per nasum discretio exprimitur, per quam uirtutes eligimus, delicta reprobamus. Sunt nonnulli qui, dum estimari hebetes nolunt, sepe se in quibusdam inquisitionibus plusquam necesse est exercentes ex nimia subtilitate falluntur. Unde recte dicitur: uel grandi et torto naso . Nasus etenim grandis et tortus est discretionis subtilitas immoderata, que dum plus quam decet excreuerit, actionis sue rectitudinem ipsa confundit. Fracto pede uel manu est, qui uiam Domini pergere omnino non ualet, atque a bonis actibus funditus exsors uacat; quatenus hec non ut claudus saltem  cum infirmitate teneat, sed ab his omnimodo alienus existat. Gibbus uero est, quem terrene sollicitudinis pondus deprimit, ne unquam ad superna respiciat, sed solis his que [in] infimis calcantur intendat. Qui etsi aliquando aliquid ex bono patrie celestis audierit, ad hoc nimirum peruerse consuetudinis pondere pregrauatus, cordis faciem non attollit, quia cogitationis statum erigere non ualet quem terrene usus sollicitudinis curuum tenet. Lippus namque est, cuius quidem ingenium ad cognitionem ueritatis emicat, sed tamen hoc carnalia opera obscurant. In lippis quippe oculis pupille sane sunt, sed humore defluente infirmantia palpebra [b 1Kb] grossescunt. Quorum quia infusione crebro atteritur [Edit., atteruntur], etiam acies pupille uitiatur. Sunt nonnulli  quorum sensum carnalis uite operatio sauciat, qui uidere recta subtiliter per ingenium poterant, sed usu prauorum actum caligant. Lippus itaque est, cuius sensum natura exacuit, sed conuersationis prauitas confundit. Cui bene per angelum dicitur: Collyrio inunge oculos tuos, ut uideas . Collyrio quippe oculos, ut uideamus, inungimus, cum ad cognoscendam ueri luminis claritatem intellectus nostri aciem medicamine bone operationis adiuuamus. Albuginem habet sacerdos in oculo, qui  ueritatis lucem uidere non sinitur, quia arrogantia sapientie siue iustitie cecatur. Pupilla namque oculi nigra uidet, albuginem tolerans nil uidet, quia uidelicet sensus humane cogitationis, si stultum se peccatoremque intelligit, cogitationem intime claritatis apprehendit. Si autem candorem sibi iustitie seu sapientie tribuit, a luce se superne cogitationis  excludit, et eo claritatem ueri luminis nequaquam penetrat, quo se apud se per arrogantiam exaltat. Sicut de quibusdam dicitur: Dicentes enim se esse sapientes, stulti facti sunt . Iugem habet scabiem in corpore, cui carnis petulantia sine cessatione dominatur in mente [c 1Kb] . In scabie etenim feruor uiscerum ad cutem trahitur. Per quam recte luxuria designatur, quia  si cordis tentatio usque ad operationem prosilit, nimirum feruor intimus usque ad cutis scabiem prorumpit: foras corpus scabies sauciat, quia dum in cognitione uoluptas non reprimitur, etiam in actione dominatur. Quasi enim cutis pruriginem Paulus curabat abstergere, cum dicebat: Tentatio uos non apprehendat, nisi humana ; ac si aperte diceret: Humanum quidem est in corde tentationem perpeti, demoniacum uero est [in] tentationis certamine et in operatione superari. Impetiginem habet in corpore quisquis auaritia uastatur in mente, que si in paruis non compescitur, nimirum sine mensura dilatatur. Impetigo quippe sine dolore corpus occupat, et absque occupati tedio excrescens membrorum decorem fedat; quia et  auaritia capti animum, dum quasi delectat, exulcerat; dum adipiscenda queque cogitationi obiicit, ad inimicitias accendit, et dolorem in uulnere non facit, quia estuanti animo ex culpa abundantiam promittit. Decor membrorum per impetiginem perditur, quia aliarum quoque uirtutum per auaritiam pulchritudo deprauatur; et quasi totum corpus exasperat, quia per uniuersa uitia animum supplantat, Paulo attestante, qui ait: Radix omnium malorum est cupiditas . Ponderosus est qui turpitudinem non exercet opere, sed tamen ab hac cogitatione continua sine moderamine grauatur in mente: qui nequaquam quidem usque ad opus nefarium rapitur, sed eius animus uoluptate luxurie  sine ullo repugnationis stimulo delectatur. uitium quippe est ponderis, cum humor uiscerum ad uirilia labitur, que profecto cum molestia dedecoris intumescunt. Ponderosus est, qui totis cogitationibus ad lasciuiam defluens pondus turpitudinis gestat in corde; et quamuis praua non exerceat opere, ab his tamen non euellitur mente. Nec ad usum boni operis in aperto ualet surgere, quia graue hunc in abditis pondus turpat [d 1Kb] . Quisquis ergo quolibet horum uitio subigitur, panes Domino offerre prohibetur, ne profecto diluere aliena delicta non ualeat  is quem adhuc propria deuastant.  Cum sacerdos non agit bona que loquitur, ei etiam sermo subtrahitur, ne loqui audeat quod non operatur, sicut per prophetam dicitur: Peccatori autem dixit Deus: Quare tu enarras iustitias meas, et assumis testamentum meum per os tuum ? Unde etiam Psalmista deprecatur dicens: Et ne auferas de ore meo uerbum ueritatis usquequaque . Perpendit namque quod omnipotens Deus ueritatis uerbum facientibus tribuit, et non facientibus tollit. Qui ergo hoc de ore suo non auferri petiit, quid aliud quam gratiam bone operationis quesiuit? Ac si aperte diceret: A bono opere errare me non sinas, ne dum amitto ordinem bene uiuendi, rectitudinem perdam loquendi. Plerumque  doctor qui docere audet quod negligit agere, cum desierit bona loqui que operari contempsit, docere subiectos incipit praua que agit, ut iusto omnipotentis Dei iudicio in bono iam nec linguam habeat qui habere bonam uitam recusat; quatenus cum mens eius terrenarum rerum amore incenditur, de terrenis rebus semper loquatur. Unde in Euangelio ueritas dicit: Ex abundantia cordis os loquitur . Bonus homo de bono thesauro profert bona, et malus homo de malo thesauro profert mala . Hinc etiam Ioannes ait: Ipsi de mundo sunt, ideo de mundo loquuntur .



CAPUT XL. De episcopis qui pro ordinationibus munera libenter accipiunt.


 Nonnulli episcoporum donum accepti Spiritus in usum solent negotiationis inflectere, et miraculorum signa ad auaritie obsequium declinare.  Hinc est enim quod Simon per impositionem manus edita miracula concupiscens [a 1Kb] , percipere donum Spiritus sancti pecunia uoluit, scilicet, ut deterius uenderet quod male comparasset. Redemptor noster flagello de resticulis facto de templo turbas eiecit, cathedras uendentium columbas euertit . Columbas quippe uendere est impositionem manus, qua Spiritus accipitur, non ad uite meritum, sed ad premium dare. Sunt nonnulli qui nummorum quidem premia ex ordinatione non accipiunt, et tamen sacros ordines  pro humana gratia largiuntur, atque de largitate eadem laudis solummodo retributionem querunt. Hi nimirum, quod gratis acceptum est gratis non tribuunt; quia de impenso officio sanctitatis nummum fauoris expetunt. Cum iustum uirum describeret Isaias propheta ait: Qui excutit manus suas ab omni munere . Neque enim dicit: Qui excutit manus suas a munere, sed adiunxit ab omni: quia aliud est munus ab obsequio, aliud munus a manu, aliud munus a lingua. Munus ab obsequio est subiectio indebite impensa; munus a manu, pecunia; munus a lingua, fauor. Qui ergo sacros ordines tribuit, tunc ab omni munere manus excutit, quando in diuinis rebus non solum ullam pecuniam, sed  etiam humanam gratiam non requirit.  Plerumque fit ut quisquis aurum, uel bona corporalia ab hominibus accipere contemnat, sed quia hec non accipit, maiores ab eis recipere laudes querat. Et fortasse munus se accepisse non estimat, quia bona corporalia accipere recusat. Sicut superius dictum est, aliquando munus a manu, aliquando uero ab ore porrigitur, nam qui nummum tribuit, munus ex manu dedit; qui autem uerbum laudis impendit, munus ab ore protulit. Plerumque sacerdos etsi exteriora dona, que terrene forsitan necessitati congruunt, pro impositione manuum accipere recusat, plus est quod sibi retribui appetit, cum ultra meritum laudari desiderans, munus ab ore querit.



CAPUT XLI. De his qui in regimine prodesse possunt, sed idem officium per quietem propriam refugiunt.


 Sunt nonnulli qui eximia uirtutum dona percipiunt, et pro exercitatione ceterorum magnis muneribus exaltantur; qui studio castitatis mundi, abstinentie robore ualidi, doctrine dapibus referti, patientie longanimitate humiles, auctoritatis fortitudine erecti, [pietatis gratia benigni, iustitie seueritate] districti sunt. Qui nimirum culmen regiminum si uocati suscipere renuunt, ipsa sibi plerumque dona adimunt, que non pro se tantummodo, sed etiam pro aliis acceperunt. Cumque sua et non aliorum lucra cogitant, ipsis se, que priuata habere appetunt, bonis priuant. Discipulis  in Euangelio ueritas dicit: Non potest ciuitas abscondi super montem posita, neque accendunt lucernam, et ponunt eam sub modio, sed super candelabrum, ut luceat omnibus qui in domo sunt . Hinc Petro ait: Simon Ioannis, amas me ? Qui cum se amare protinus respondisset, audiuit: Si diligis me, pasce oues meas. Si ergo dilectionis testimonium est cura pastionis, quisquis uirtutibus pollens gregem Dei renuit pascere, pastorem summum conuincitur non amare. Si nostram sicut proximi curam gerimus, quasi utrumque pedem per calceamentum munimus. Qui uero suam cogitans utilitatem, proximorum negligit, quasi unius pedis calceamentum cum dedecore amittit. Sunt nonnulli qui magnis muneribus ditati, dum solius contemplationis  studiis inardescunt, parere utilitati proximorum in predicatione refugiunt, secretum quietis diligunt, secessum speculationis appetunt. De quo si districte iudicentur, ex tantis procul dubio rei sunt quantis uenientes ad publicum prodesse potuerunt. Qua mente is qui proximis profuturus enitesceret, utilitati ceterorum secretum preponit suum, quando ipse summi Patris Unigenitus, ut multis prodesset de sinu Patris egressus est ad publicum nostrum?  Sunt nonnulli qui ex sola humilitate refugiunt, ne eis quibus se impares estimant preferantur. Quorum profecto humilitas, si ceteris quoque uirtutibus cingitur, tunc ante oculos  Dei uera est, cum ad respuendum hoc quod utiliter subire precipitur pertinax non est. Neque enim uere est humilis qui superni nutus arbitrium ut debeat preesse intelligit, et tamen preesse contemnit. Diuinis dispositionibus subditus, atque a uitio obstinationis alienus, cum sibi regiminis culmen imperatur, si iam donis preuentus est, quibus et aliis prosit, et ex corde debet fugere, et inuitus obedire.



CAPUT XLII. De subiectis bonis sub pastorali regimine constitutis.

 Admonendi sunt subditi ne prepositorum suorum uitam temere iudicent, si quid eos fortasse agere reprehensibiliter uident, ne unde recte mala redarguunt, inde per elationis impulsum  in profundiora mergantur. Admonendi sunt subditi ne cum culpas prepositorum considerant, contra eos audaciores fiant, sed sic, si qua ualde sunt eorum praua, apud semetipsos diiudicent, ut tamen diuino timore constricti, ferre sub eis iugum reuerentie non recusent. Quod melius ostendimus, si Dauid factum ad medium deducamus. Saul quippe persecutor, cum ad purgandum uentrem speluncam fuisset ingressus, illic cum uiris suis Dauid inerat, qui iam tam longo tempore persecutionis eius mala tolerabat. Cumque eum uiri sui ad feriendum Saul accenderent, fregit eos responsionibus, quia manum mittere in christum Domini non deberet. Qui tamen occulte surrexit, et oram chlamydis eius abscidit . Quid per Saul nisi mali rectores,  quid per Dauid nisi boni subditi designantur? Saul igitur uentrem purgare est prauos prepositos conceptam in corde malitiam usque ad opera miseri odoris extendere, et cogitata apud se noxia factis exterioribus exsequendo monstrare. Dauid namque Saul ferire metuit, quia pie subditorum mentes ab omni se peste obtrectationis abstinentes, prepositorum uitam nullo lingue gladio percutiunt, etiam cum de imperfectione reprehendunt. Boni subditi, quando pro infirmitate abstinere sese uix possunt, ut extrema quedam atque exteriora prepositorum mala, sed tamen humiliter, loquantur, quasi oram chalmydis silenter incidunt. Quia uidelicet dum prelate dignitati saltem innoxie et latenter derogant, quasi Regis superpositi uestem fedant; sed  tamen ad semetipsos redeunt, seque uehementissime, uel de tenuissima uerbi laceratione reprehendunt. Unde bene et illic scriptum est: Post hec Dauid percussit cor suum, eo quod abscidisset oram chlamydis Saul . Facta prepositorum oris gladio ferienda non sunt, etiam cum recte reprehendenda iudicantur. Si quando uero contra eos uel in minimis lingua labitur, necesse est ut per afflictionem penitentie cor prematur; quatenus ad semetipsum redeat, et cum preposite potestati deliquerit, eius contra se iudicium, a quo sibi prelatus [Ed., prelata] est, perhorrescat. Nam cum prepositis delinquimus, eius ordinationi, qui eos nobis  pretulit, obuiamus. Unde Moyses quoque, cum contra se et Aaron conqueri populum cognouisset, ait: Nos enim quid sumus? Nec contra nos est murmur uestrum, sed contra Dominum . [Reg. Past., part. III, c. 10.] Admonendi sunt beneuoli subditi, ut sic alienis bonis congaudeant, quatenus habere et propria concupiscant. Sic proximorum facta diligendo laudent, ut etiam imitando multiplicent, ne si in hoc presentis uite stadio ad certamen alienum deuoti fautores, sed pigri exspectatores assistant, eo post certamen sine brauio remaneant, quo nunc in certamine non laborant; et tunc eorum palmas afflicti respiciant in quorum nunc laboribus otiosi perdurant. ualde peccamus, si aliena bene gesta non diligimus. Sed nil mercedis  agimus, si ea que diligimus, in quantum possumus, non imitamur. Dicendum est beneuolis subditis, quia si imitari bona minime festinant que laudantes approbant, sic eis uirtutum sanctitas, sicut stultis exspectatoribus ludicrarum artium uanitas placet. Illi namque aurigarum ac histrionum gesta fauoribus efferunt, nec tamen tales esse desiderant quales illos conspiciunt esse quos laudant. Mirantur eos placita egisse, sed tamen similiter deuitant placere. Dicendum est beneuolis subditis, ut cum proximorum facta conspiciunt, ad suum cor redeant, et de alienis actibus non presumant, ne bona laudent, et agere recusent, grauius quippe extrema ultione feriendi sunt quibus placuit quod imitari noluerunt.



CAPUT XLIII. De inuidis uel proteruis subditis.


 Plerumque subditi sub pastorali regimine constituti, dum ualde de se elati presumunt, exprobrando ceteros dedignantur, et singulariter summa estimant cuncta que agunt. Subtiliter itaque ab arguente discutienda sunt opera proteruorum, ut in quo sibi placent ostendantur quia Deo displicent. Tunc proteruos melius corrigimus, cum ea que bene egisse credunt male acta monstramus; et unde adepta gloria creditur, inde utilis confusio subsequatur. Nonnunquam subditi, cum se uitium proteruie minime perpetrare cognoscunt, compendiosius ad correctionem ueniunt, si alterius culpe manifestioris, et ex latere requisite in proprio [a 1Kb] confunduntur; ut ex eo quod defendere nequeunt,  cognoscant se tenere improbe quod defendunt. Cum proterue Paulus Corinthios aduersum se inuicem uideret inflatos, ut alius Apollo, alius Pauli, alius Cephe, alius Christi esse se diceret , incestus culpam in medium deduxit, que apud eos et perpetrata fuerat, et incorrecta remanebat, dicens: Auditur inter uos fornicatio, et talis fornicatio, qualis nec inter gentes, ita ut uxorem patris quis habeat. Et uos inflati estis, et non magis luctum habuistis, ut tolleretur de medio uestrum qui opus fecit . Ac si aperte dicat: Quid uos per proteruiam huius uel illius dicitis, qui per dissolutionem negligentie nullius uos esse monstratis?   Admonendi sunt inuidi subditi, ut perpendant quante cecitatis sunt qui alieno profectu deficiunt, aliena exaltatione [a 1Kb] contabescunt. Quante infelicitatis sunt, qui melioratione proximi deteriores fiunt; dumque augmenta aliene prosperitatis aspiciunt, apud semetipsos anxie afflicti, cordis sui peste moriuntur. Quid inuidis infelicius, quos dum conspecta felicitas afficit, pena nequiores reddit? Aliorum uero bona, que habere non possunt, si diligerent, sua fecissent [Ed., facerent]. Nostra nimirum sunt bona aliorum, que, etsi imitari non possumus, amamus in aliis; et amantium fiunt queque amantur in nobis. Hinc ergo pensent inuidi, quante uirtutis est caritas, que alieni laboris opera nostra sine labore facit.  Dum se inuidi a liuore minime custodiunt, in antiquam uersuti hostis nequitiam demerguntur. De illo namque scriptum est: Inuidia diaboli mors intrauit in orbem terrarum . Quia enim ipse celum perdidit, condito hoc homini inuidit, et damnationem suam perditus adhuc alios perdendo cumulauit. Cognoscant inuidi quantis lapsibus subcrescentis ruine subiaceant, quia dum liuorem a corde non proiiciunt, ad apertas operum nequitias deuoluuntur. Nisi enim Cain inuidisset acceptam fratris hostiam, minime peruenisset ad exstinguendam uitam. Unde scriptum est: Et respexit Dominus ad Abel, et ad munera eius; ad Cain uero et ad munera illius non respexit. Iratusque est Cain uehementer, et concidit uultus eius . Itaque liuor sacrificii fratricidii  seminarium fuit. Nam quem meliorem se esse doluit, ne utcumque esset, amputauit. Dicendum est inuidis quia dum se ista intrinsecus peste consumunt, etiam quidquid in se aliud boni habere uidentur, interimunt. Unde scriptum est: uita carnium sanitas cordis; putredo ossium inuidia . Per liuoris uitium ante Dei oculos pereunt etiam que humanis oculis fortia uidentur. Ossa quippe per inuidiam putrescere est, quedam etiam robusta deperire . Ille est uere humilis subiectus in bonis, qui non est defensor in malis. Nam dum de malis suis subiectus arguitur, et contra uerba arguentis accenditur, quando de bonis suis quasi humiliter titubat, per humilitatis  uocem ornari appetit, non doceri.



CAPUT XLIu. De clericis, quales eos oporteat esse.

 Clericus admonendus est quatenus sic uiuat, ut bonum exemplum uite sue secularibus prebeat. In clerico si quid iuste reprehenditur, ex eius uitio ipsa religionis nostre estimatio grauatur.  Clerici discant ut que a senioribus suis iubentur impleant, ut humiliter eorum imperiis subiaceant; ut nec subiectio eos conterat, nec locus superior extollat. Clerici discant quomodo ante occulti arbitris [b 1Kb] oculos per humilitatem et obedientiam sua interiora  componant, quatenus non reprobi puniantur, sed cum electis eterna premia sortiantur. Admonendi sunt clerici, ut tanto circa se sollicitius uiuant, quanto eos aliena cura non implicat. Dicendum est clericis, ne prepositorum suorum uitam temere iudicent, si quid eos fortasse agere reprehensibiliter uident; ne unde recte mala redarguunt, inde per elationis impulsum in profundiora demergantur. Admonendi sunt clerici, ne cum culpas suorum prepositorum considerant, sic eorum praua apud semetipsos diiudicent, ut tamen diuino timore constricti, ferre sub eis iugum reuerentie non recusent; quia facta prepositorum oris gladio ferienda non sunt, etiam cum recte reprehendenda iudicantur.  Plerosque clericos ab impudentie uitio  non nisi increpatio dura compescit, quia dum se delinquere nesciunt, necesse est ut a pluribus increpentur. uerecundos clericos plerumque ad melius exhortatio modesta componit, quia ad conuersionem sufficit quod doctor eis mala sua saltem leniter ad memoriam reducit. Maior profectus modestis clericis adducitur, si hoc quod in eis reprehenditur quasi manu lingue blandientis ex latere tangatur.  Pusillanimes clericos aptius ad iter bene agendi reducimus, si quedam illorum bona ex latere requiramus, ut dum in eis alia reprehendendo corripimus, alia amplectendo laudemus, quatenus eorum teneritudinem laus audita nutriat, quam culpa increpata castigat. Plerumque utilius apud clericos proficimus, si et eorum bene  gesta memoramus.  Et si qua ab eis inordinate gesta sunt, non iam tanquam perpetrata corripimus, sed quasi adhuc ne perpetrari debeant prohibemus. Plerique clericorum dum in culpa sua deprehendi metuunt, semper improbas defensiones querunt, semper pauidis suspicionibus agitantur. Nihil quippe est ad defendendum puritate tutius, nichil ad dicendum ueritate facilius. Nam dum fallaciam suam tueri cogitur, labore duro cor fatigatur. Plerumque in culpa clerici deprehensi, dum quales sint cognosci refugiunt, sese sub fallacie uelamen [Ed., uelamine] abscondunt, et hoc quod peccant, quodque iam aperte cernitur, excusare moliuntur. Plerumque contingit ut is qui prauorum  clericorum culpas corripere studet, asperse falsitatis nebulis seductus, pene amisisse se uideat quod de eis iam certum tenebat. Per prophetam dicitur: Ibi habuit foueam ericius . Ericii quippe nomine impure mentis seseque callide defendentis duplicitas designatur. Ericius namque cum apprehenditur, eius et caput cernitur, et pedes uidentur, et corpus omne conspicitur; sed mox ut apprehensus fuerit, semetipsum in spheram colligit, pedes introrsus subtrahit, caput abscondit, et intra tenentis manus totum simul amittitur quod totum simul ante uidebatur. Cum impure mentes in suis excessibus comprehenduntur, quasi caput  ericii cernitur, quia quo initio ad culpam peccator accesserit, uidetur. Pedes ericii conspiciuntur: quia quibus uestigiis nequitia sit perpetrata cognoscitur, et tamen adductis repente excusationibus, impura mens introrsus pedes colligit, quia cuncta iniquitatis sue uestigia abscondit. Caput subtrahit: quia miris defensionibus nec inchoasse malum aliquod ostendit. Quasi sphera in manu tenentis ericius remanet: quia is qui corripit, cuncta que iam cognouerat subito amittit, inuolutumque intra conscientiam [a 1Kb] tenet peccatorem; et qui totum iam deprehendendo uiderat, tergiuersatione praue defensionis illusus, totum pariter ignorat. Foueam ericius habet in reprobis; quia malitiose mentis duplicitas sese intra se colligens abscondit in tenebris defensionis. Per Habacuc  prophetam dicitur: [b 1Kb] Ecce dies Domini uenit magnus, et horribilis super omnes ciuitates munitas, et super omnes angulos excelsos. Quid enim per ciuitates munitas exprimitur, nisi suspecte mentes, et fallaci semper defensione circumdate, que quoties earum culpa corripitur, ueritatis ad se iacula non admittunt? Quid per excelsos angulos  nisi impura corda signantur? que dum ueritatis simplicitatem fugiunt, ad semetipsa quodammodo duplicitatis peruersitate replicantur. Ira quippe extremi iudicii humana corda et defensionibus contra ueritatem clausa destruit, et duplicitatibus inuoluta dissoluit. Tunc munite ciuitates cadunt, quia mentes Deo impenetrate damnabuntur. Tunc excelsi anguli corruunt,  quia corda que se per impuritatis prudentiam erigunt per iustitie sententiam prosternuntur.



CAPUT XLu. De uita, uel conuersatione monachorum.

 Omnes monachi seculum relinquentes punire flendo non desinunt que deliquerunt. Graui se merore afficiunt, quia longe huc a facie Conditoris proiecti, adhuc in eterne patrie gaudiis non sunt. De quorum corde bene per Salomonem dicitur: Cor, quod nouit amaritudinem anime sue, in gaudio illius non miscebitur extraneus . Corda bonorum monachorum amaritudinem suam nouerunt, quia erumnam exsilii, qua proiecti lacerantur, intelligunt; et quam  sint tranquilla que perdiderunt, quam confusa in quibus ceciderunt, sentiunt.  Monachi, qui in amaritudine anime sunt, mori mundo funditus concupiscunt; ut sicut in seculo ipsi nichil appetunt, ita iam a seculo nulla obligatione teneantur. Plerumque contingit ut iam monachus mundum mente non teneat, sed tamen monachum quibusdam occupationibus astringat, et ipse quidem mundo iam mortuus est, sed ipsi mundus adhuc uiuit. Adhuc namque mundus eum concupiscit [Ed., conspicit], dum alio intentum in suis actionibus rapere contendit. Paulus apostolus, cum seculum perfecte despiceret, et talem se factum uideret, quem iam  hoc seculum concupiscere omnino non posset, ruptis huius uite uinculis, liber dicit: Mihi mundus crucifixus est, et ego mundo . Mundus quippe ei crucifixus fuerat, quia hunc, cordi suo iam mortuum, non amabat. Sed et seipsum mundo crucifixerat, quia talem se ei exhibere studuit, ut ab eo quasi mortuus concupisci non posset. Si uno in loco sint mortuus et uiuens, etsi mortuus uiuum non uidet, uiuus tamen mortuum uidet; si uero utrique sunt mortui, alter alterum nequaquam uidet. Ita qui iam mundum non amat, sed tamen ab illo uel non uolens amatur, etsi ipse uelut mortuus mundum non uidet, hunc tamen mundus adhuc non mortuus uidet. Si uero nec ipse in amore mundum retinet, nec rursum a mundi amore retinetur, uicissim  sibi utrique exstincti sunt; quia dum alter alterum non appetit, quasi mortuum mortuus non attendit. Paulus uas electionis, quia nec mundi gloriam querebat, nec a mundi gloria ipse querebatur; et se mundo et mundum sibi crucifixum esse gloriatur. Quod quia multi monachi appetunt, sed tamen usque ad culmen exstinctionis omnimode non assurgunt, recte gementes dicunt: Quare data est misero lux, et uita his qui in amaritudine anime sunt ? Cum huius mundi gloria tristibus gementibusque tribuitur, pena se ualidissimi timoris afficiunt; quia etsi ipsi mundum non tenent adhuc tamen tales se esse metuunt qui a mundo teneantur: quia nisi ei quantulumcunque uiuerent, hos ad usum suum procul dubio non amaret. Mare  enim uiua corpora in semetipso retinet, nam mortua extra se protinus expellit.  Nonnunquam monachi idcirco ad concepta desideria minime perueniunt, ut ipsa interueniente tarditate ad eadem desideria laxato mentis sinu dilatentur; et que extenuari fortasse impleta poterant, magna dispositione agitur ut repulsa multiplicius crescant. Plerique monachorum sic in presens seculum mortificari appetunt ut iam perfecte, si liceat, Conditoris sui faciem contemplentur. Sed eorum desiderium differtur, ut proficiat; et tarditatis sue sinu nutritur, ut crescat. In Canticis canticorum sponsa sponsi sui faciem anhelans, clamat: In lectulo meo per noctes quesiui quem diligit anima mea; quesiui illum,  et non inueni . Abscondit se sponsus, cum queritur, ut non inuentus ardentius queratur; et differtur querens sponsa ne inueniat, ut tarditate sua capacior reddita, multiplicius quandoque inueniat quod querebat.  Cum spiritales monachi plene mortificationem suam appetunt, quanto fiunt uiciniores ad finem, tanto se exhibent ardentiores in opere. Laborando ergo non deficiunt, sed magis ad usum laboris crescunt; qui quo iam premia propinquiora considerant, eo in opere delectabilius exsudant. Paulus apostolus quasi quibusdam monachis absconditum eterne patrie thesaurum querentibus, dicit: Non deserentes collectionem notram,  sicut est consuetudinis quorumdam, sed consolantes, et tanto magis, quanto uideritis appropinquantem diem . Laborantem quippe consolari est pariter in labore persistere, quia subleuatio laboris est uisio collaborantis.  Plerique monachorum, quia ab operibus mundi non torpore, sed uirtute sopiuntur, laboriosius dormiunt quam uigilare potuerunt; quia in eo quod actiones huius seculi deserentes superant, robusto conflictu quotidie contra semetipsos pugnant, ne mens per negligentiam torpeat, ne subacta otio, ad desideria immunda frigescat, ne in ipsis bonis desideriis plus iusto inferueat, ne sub discretionis specie sibimet parcendo, a perfectione languescat. Bonus monachus ab huius mundi inquieta concupiscentia se penitus  subtrahit, ac terrenarum actionum strepitum deserit, et per quietis studium eius mens uirtutibus intenta, quasi uigilans dormit. Unusquisque monachus ad contemplanda interna minime perducitur, nisi ab his que exterius implicant, studiose subtrahitur [Ed., subtrahatur]. Hinc etenim per semetipsam ueritas dicit: Nemo potest duobus dominis seruire . Hinc Paulus ait: Nemo militans Deo, implicat se negotiis secularibus, ut ei placeat cui se probauit . Per Prophetam Dominus admonet, dicens: uacate, et uidete, quoniam ego sum Deus . Quia uidelicet nequaquam notitia interna conspicitur, nisi ab externa implicatione cessetur.



CAPUT XLuI. De humilitate, uel opere eorum.


Admonendus est monachus ut reuerentiam habitus sui in actu, in locutione, in cogitatione sua semper circumspiciat, atque ea que mundi sunt perfecte deserat, et quod ostendit humanis oculis habitu, hoc ante Dei oculos moribus pretendat.  Pie monachorum mentes, cum deest exteriorum curarum administratio, in his exterioribus implicari non querunt. Grauiter autem etiam, cum adsunt, ferunt, quia per exteriorum curam a se exire pertimescunt. Omnes monachi qui in curis exterioribus spargi refugiunt, simplices in cogitatione, atque in conscientie sue habitatione consistunt. Hinc de Iacob scriptum est: Iacob autem  uir simplex habitabat in tabernaculis . In tabernaculis habitare, est sese intra secreta mentis restringere, et nequaquam exterius per desideria dissipare. Electi monachi, cum eis transitoria prosperitas arridet, fauorem mundi quasi nescientes dissimulant, et forti gressu interius hoc, unde exterius subleuantur, calcant. Electi monachi nullis praue actionis clamoribus perstrepunt, nullo cupiditatum temporalium turbulento appetitu rapiuntur, sed nimirum curis [a 1Kb] presentis uite necessariis immoderatius occupari refugiunt.  Sepe bona agentes monachi, paterna adhuc flagella sentiunt, ut tanto perfectiores ad hereditatem ueniant,  quanto eos pie feriens disciplina quotidie etiam de minimis purgat.



CAPUT XLuII. De remissa conuersatione ipsorum.

 Sunt nonnulli qui post uitam perditam ad semetipsos redeunt, et accusante se conscientia, peruersa itinera relinquunt, commutant opera, antique sue prauitati contradicunt, terrenas actiones fugiunt, desideria superna sectantur; sed priusquam in eisdem sanctis desideriis solidentur, per torporem mentis ad ea que diiudicare ceperant redeunt, atque ad mala que fugere disposuerant recurrunt. Sepe contingit ut pro utilitate multorum etiam sancti uiri exterioribus actibus  seruiant, et populorum gubernationibus occupentur; hoc infirmi aspicientes, et per uetustam adhuc superbiam querentes imitari, exterioribus se actionibus inserunt; sed quanto ad eas non eruditi disciplinis spiritualibus ueniunt, tanto eas carnaliter exsequuntur. Nisi prius cor longo studio, et diutina conuersatione in desideriis celestibus conualescat, cum ad exteriora agenda refunditur, ab omni statu boni operis eradicatur.  Sunt nonnulli qui post peruersa itinera sanctas uias sectari appetunt; sed priusquam in eis, ut diximus, desideria bona roborentur, quedam illos presentis seculi prosperitas accipit, que eos rebus exterioribus implicat, et eorum mentem, dum  calore intimi amoris retrahit, quasi ex frigore exstinguit, et quidquid  in eis de uirtutum flore apparere uidebatur, interficit. Si quid boni fortasse infirmus ac tepidus monachus agere ceperit, priusquam in eo per longitudinem temporis conualescat, ad exteriora delabitur, et peruerse deserit que recte inchoasse uidebatur. In terrenis quippe actibus ualde frigescit animus, si necdum fuerit per intima dona solidatus. ualde necesse est ut loca maiora, uel exteriora opera, que humanis sunt necessitatibus profutura, illic exercenda suscipiant qui hec diiudicare atque sub semetipsis premere ex uirtute intima nouerunt. Cum infirmus quisque, uel ad locum regiminis, uel ad exteriora agenda retrahitur, quo quasi extra se ducitur, eradicatur; quia et arbor que radices prius in altum non mittit, citius uentorum impetu sternitur,  si se ad altam uerticem [b 1Kb] extollit; eoque citius ad ima corruit, quo altius in ere sine radicibus excreuit. Nonnunquam florentem uineam non frigus, sed estus arefacit. Cumque immoderato calore tangitur, discusso flore botrus tabescit. Et plerumque contingit, ut hi qui ad bona opera recta intentione non ueniunt, cum placere se hominibus uident, ad exercenda hec eadem opera uehementius accendantur, humanis placitura oculis agere anxie studeant, et quasi in sancto studio feruescant. Quid itaque istos, nisi in flore estus contingit [Ed., contigit], quos humane laudis appetitio a fructu alienos fecit? In Canticis canticorum per Salomonem dicitur:  Mane surgamus ad uineas, uideamus si floruit uinea, si flores fructus parturiunt . Florescunt quippe uinee, cum mentes fidelium bona opera proponunt. Sed fructus non pariunt, si ab eo quod proposuerint, aliquibus uicti erroribus, infirmantur.  Non ergo intuendum est si uinee floreant, sed si flores ad partum fructuum conualescant; quia nil mirum est si quis bona inchet, sed ualde mirabile est si intentione recta in bono opere perduret. Unde fit plerumque ut si in bono opere recta intentio non teneatur [Ed., non tenetur], etiam ipsum hoc opus, quod bonum creditur, amittatur.  Oliua cum in flore est, si immoderata nebula tangitur, a plenitudine fructuum uacuatur. Et quoties inchoantes quique bona opera, laudari  ab aspicientibus ceperint, atque in suis laudibus delectari, fit caligo intelligentie in cogitatione, ut iam discernere nequeant qua intentione quid faciant, et fructum perdant operis, uelut ex nebula fauoris.  Quosdam sepe monachos uidimus terrena que possederant reliquisse, et nil iam transitorium querere, nullis pro hac uita iurgiis admisceri. Cumque hoc in se quisque ostendit, quasi oliua florem protulit. Sed cum quidam ex talibus rursum ceperint mundi gloriam, quam contempserant, querere, et terrenis rebus, quas spreuisse uidebantur, insatiabiliter inhiare, uacare iurgiis, proximorum lesiones exquirere; nimirum proiecit oliua florem quem proposuit, quia rudimenta boni studii ad perfecta opera non perduxit. Sciendum  summopere est quia plerumque monachis hoc euenire consueuit qui Deum puro ac simplici studio non sequuntur, quod in libro beati Iob scriptum est: Congregatio hypocrite sterilis . Cepta enim bona non amitterent, si hypocrite non fuissent. Congregant uero et hypocrite bona opera, sed eorum sterilis est ipsa congregatio; quia per hoc quod agunt, fructum recipere in eterna retributione non appetunt. Fecundi ac uirides in suis operibus humanis oculis uidentur, sed in conspectu occulti Iudicis in fecundi et aridi apparent.



CAPUT XLuIII. De monachis curis seculi se implicantibus.

 Nequaquam mens monachi  ad superna attollitur, si curarum tumultibus continue in infimis occupatur. Quid enim de Deo occupata obtineat, que de illo apprehendere aliquid etiam uacans laborat? Bene autem per Psalmistam dicitur: uacate, et uidete quoniam ego sum Deus : quia qui uacare Deo negligit, suo sibi iudicio lumen eius uisionis abscondit. Monachi, qui rebus temporalibus occupantur, tunc bene exteriora disponunt, cum sollicite ad interiora refugiunt; cum nequaquam foras perturbationum strepitus diligunt, sed apud semetipsos intus in tranquillitatis sinu requiescunt.  Praue monachorum mentes temporalium rerum tumultus  intra semetipsas uersare non cessant, etiam cum uacant. In cogitatione enim seruant depicta que amant, et quamuis nichil exterius faciant, apud semetipsas tamen sub pondere inquiete quietis elaborant. Quibus si earumdem rerum administratio prebeatur, semetipsas funditus deserunt; et fugitiua hec temporalia per cogitationum passus sequuntur [a 1Kb] . In libro Genesis scriptum est: Factus est Esau gnarus uenandi, et homo agricola . Quid enim per uenationem Esau, nisi eorum monachorum uita figuratur qui in exterioribus uoluptatibus fusi carnalia acta sequuntur? Qui etiam agricola esse describitur, quia amatores huius seculi tanto magis exteriora incolunt [b 1Kb] , quanto interiora sua inculta derelinquunt.  Dissimulanda  sunt monachis que exterius fauent, reprimenda [que interius perstrepunt, declinanda] que quasi necessaria inuoluunt; et tamen in his omnibus adhuc districti examinis flagella metuenda. Plerumque ipsa nostra perfectio culpa non caret, nisi hanc seuerus Iudex in subtili lance examinis misericorditer penset.  Curis enim secularibus intenti, tanto insensibiliores intus efficimur, quanto ad ea que foris sunt studiosiores uidemur. Usu cure terrene a celesti desiderio obdurescit animus; et dum ipso sua usu durus efficitur per actionem seculi, ad ea emolliri non ualet que pertinent ad caritatem Dei. Sancta Ecclesia de membris suis infirmantibus dicit: Posuerunt me custodem in uineis, uineam meam non  custodiui . uinee quippe nostre actiones sunt, quas usu quotidiani laboris excolimus. Sed custodes in uineis positi, nostram uineam minime custodimus, quia dum extraneis cogitationibus [Ed., actionibus] implicamur, ministerium actionis nostre negligimus.



CAPUT XLIX. De tepiditate monachorum.

 Nonnulli monachorum mundi quidem actiones fugiunt, sed nullis uirtutibus exercentur. Hi nimirum torpore, non studio dormiunt; et idcirco interna non conspiciunt, quia caput non in lapide, sed in terra posuerunt. Plerumque monachis contingit, ut quanto securius  ab externis actionibus cessant, tanto latius immunde in se cogitationis strepitum per otium congerant. Unde sub Iudee specie per prophetam torpens otio anima defletur, cum dicitur: uiderunt eam hostes, et deriserunt sabbata eius . Precepto legis ab exteriori opere in sabbato cessatur. Hostes ergo sabbata uidentes irrident, cum maligni spiritus ipsa uacationis otia ad cogitationes illicitas pertrahunt; ut unaqueque anima quo remota ab externis actionibus Deo seruire creditur, eo magis eorum tyrannidi illicita cogitando famuletur.  Per sapientissimum Salomonem dicitur: Qui mollis et dissolutus est in opere suo, frater est suo  opera dissipantis . Inchoata bona fortis operantis manus ad perfectionem non subleuat, si ipsa operandi remissio contra hoc quod operatum est pugnat. Monachus qui cepta bona districte non exsequitur dissolutione negligentie manum destruentis imitatur. Sardis Ecclesie ab angelo dicitur: Esto uigilans, et confirma cetera, que moritura erant: non enim inuenio opera tua plena coram Deo meo . Quia igitur plena coram Deo eius  opera inuenta non fuerant, moritura reliqua etiam que erant gesta, predicebat. Si quod mortis in nobis est [a 1Kb] , ad uitam non accenditur, hoc etiam exstinguitur quod quasi adhuc uiuum tenetur. In hoc mundo humana anima quasi more nauis est contra ictum fluminis conscendentis: uno in loco stare non permittitur, quia ad ima relabitur, nisi ad summa conetur.



LIBER TERTIUS.



CAPUT PRIMUM. De uoluntate Dei ac permissu.


  Iustus et misericors Deus mortalium acta disponens, alia concedit propitius, alia permittit iratus: [atque ea, que permittit,] sic tolerat, ut hec in sui consilii usum uertat. Miro modo fit ut quod sine uoluntate Dei agitur, uoluntati Dei contrarium non sit; quia dum in bonum usum mala facta uertuntur, eius consilio militant etiam que eius consilio repugnant. Scriptum est: Magna opera Domini, exquisita in omnes uoluntates eius . Sic namque eius opera magna sunt, ut per omne quod ab hominibus agitur, eius uoluntas exquiratur. Nam sepe inde perficitur unde repelli putabatur. Rursum scriptum est: Omnia quecunque uoluit Dominus fecit in celo et in terra . Hinc Salomon ait: Non est sapientia, non est prudentia, non est consilium  contra Dominum . Restat ergo ut in cunctis que agimus uim superne uoluntatis inquiramus, cui uidelicet cognite debet nostra actio deuote famulari, et quasi ducem sui itineris persequi, ne ei etiam nolens seruiat, si hanc superbiens declinat. uitari enim uis superni consilii nequaquam potest; sed magna sibi uirtute hanc temperat, qui se sub eius nutibus refrenat: eiusque sibi pondera leuigat, qui hanc subiecto cordis humero uolens portat.



CAPUT II. De dispensatione diuina.

 Magna est omnipotentis Dei dispensatio, et plerumque contingit ut quibus maiora dona [Ed., bona] prestat, quedam minora non tribuat, ut semper eorum animus habeat unde ipse se  [a 1Kb] reprehendat. Plerumque electi appetunt perfecti esse, nec possunt; elaborant in hoc quod a Domino acceperunt, nec tamen laborando preualent. In his autem que accepta habent se minime extollunt, et discunt quia ex semetipsis maiora bona non habent, qui in semetipsis uincere parua uitia non possunt. Perducto Dominus ad terram promissionis populo, cunctos fortes atque prepotentes aduersarios eius exstinguens, Philistheos atque Chananeos diutius reseruauit, ut, sicut scriptum est, in eis experiretur  Isrel . Nonnunquam, ut dictum est, eis etiam Dominus quibus magna dona tribuit parua  quedam reprehensibilia relinquit, ut semper habeant contra quod bellum gerant, et deuictis magnis hostibus, mentem non erigant, quando eos adhuc aduersarii etiam minime fatigant. Miro modo fit ut una eademque mens et uirtute polleat, et ex infirmitate lassescat, quatenus et ex parte constructa sit, et ex parte se conspiciat esse destructam; ut per bonum quod querit et habere non ualet, illud seruet humiliter quod habet. Quid igitur mirum quod hoc de homine dicimus, quando illa superna regio in ciuibus suis ex parte damna pertulit, et ex parte fortiter stetit, ut electi angelorum spiritus dum alios per superbiam cecidisse conspicerent, ipsi tanto robustius quanto humilius starent? Sic ergo et in unaquaque anima agitur, ut in humilitatis custodia [Ed., custodiam]  aliquando ad lucra maxima ex minimo damno seruetur.  Plerumque hi qui magnis iam uirtutibus splendent, adhuc de obscuritate culpe aliquid renitentes sustinent, ut etiam magna uite claritate luceant, et tamen adhuc noctis reliquias nolentes trahant. Magna dispensatione omnipotentis Dei agitur, ut mens proficiens ad uirtutem iustitie [b 1Kb] sua melius infirmitate roboretur, et inde uerius in bonis luceat unde eam etiam nolentem parua reprehensibilia humiliter obscurant. Cum Isrelitico populo percepta repromissionis terra partiretur, Ephraim tribui Chananeus gentilis populus non occisus, sed factus tributarius dicitur, sicut scriptum est: Habitauit Chananeus in medio Ephraim tributarius . Quid Chananeus, gentilis  uidelicet populus, nisi uitium signat? Et sepe in [c 1Kb] magnis uirtutibus terram repromissionis ingredimur, quia spe intima de eternitate roboramur. Sed dum inter acta sublimia uitia quedam parua retinemus, quasi Chananeum uiuere in terra nostra concedimus. Chananeus igitur tributarius efficitur, quia hoc ipsum uitium quod subigere non possumus ad usum nostre utilitatis humiliter retorquemus, ut eo de se mens et in summis uilia sentiat, quo suis uiribus etiam parua que appetit non expugnat.



CAPUT III. Qualiter sacra Scriptura maledicti promat sententiam.


 Cum certo nouimus quod maledictum Scriptura sacra prohibet, cur recte aliquando fieri dicimus quod uitari eodem sacro eloquio non ignoramus? Sed sciendum nobis est quod Scriptura sacra duobus modis maledictum memorat, aliud uidelicet quod approbat, aliud quod damnat. Aliter enim maledictum profertur iudicio iustitie, aliter liuero uindicte. Maledictum iudicio iustitie, ipso primo homine peccante [a 1Kb] , prolatum est, cum audiuit: Maledicta terra in operibus tuis . Maledictum iustitie iudicio profertur, cum ad Abraham dicitur: Maledicam maledicentibus tibi . Rursum quia maledictum non iudicio iustitie,  sed liuore uindicte promitur, uoce Pauli predicantis admonemur, qui ait: Benedicite, et nolite maledicere . Et rursum: Neque maledici regnum Dei possidebunt . Deus omnipotens maledicere dicitur, et tamen maledicere homo prohibetur; quia quod homo agit malitia uindicte, Deus non facit nisi examine et uirtute iustitie. Cum sancti uiri maledictionis sententiam proferunt, non ad hanc ex uoto ultionis, sed ex iustitia examinis [b 1Kb] erumpunt. Intus enim subtile Dei iudicium aspiciunt, et mala foras exsurgentia, quia maledicto debeant feriri [Ed., ferire], cognoscunt: et eo in maledicto non peccant, quo ab interno iudicio non discordant. Petrus apostolus in offerentem sibi pecunias Simonem sententiam maledictionis  intorsit, dicens: Pecunia tua tecum sit in perditionem . Qui enim non ait, est, sed sit, non indicatiuo, sed optatiuo modo se hec diuisse signauit. Elias denique duobus quinquagenariis ad se uenientibus dixit: Si homo Dei sum, descendat ignis de celo, et consumat uos . Quorum utrorumque sententia quanta ueritatis ratione conualuit, terminus cause monstrauit. Nam et Simon eterna perditione interiit, et duos quinquagenarios desuper ueniens flamma consumpsit. uirtus subsequens testificatur qua mente maledictionis sententia promitur. Cum enim et maledicentis innocentia permanet, et tamen eum qui maledicitur usque ad interitum maledictio absorbet, ex utriusque partis fine colligitur quia ab uno et intimo iudice in reum sententia  sumpta iaculatur.  Si subtiliter beati uniuscuiusque, qualiter in Scriptura sacra maledicti promat sententiam, uerba pensamus, non est eius maledictio ex malitia delinquentis, sed ex rectitudine iudicis; non est ira commoti, sed doctrina tranquilli. Qui enim tam recta maledicens intulit, non perturbationis uitio succubuit, sed doctrine magisterium impendit.



CAPUT Iu. De quinque etatibus mundi atque hominibus.

 Sciendum magnopere est quia sicut in corpore, ita etiam sunt incrementa  etatis in mente. Prima quippe hominis etas infantia est, cum etsi innocenter uiuit, nescit tamen fari innocentiam quam habet. Ac deinde pueritia sequitur. in qua iam ualet dicere quod uult; cui succedit adolescentia, que uidelicet prima est etas in operatione: quam iuuentus sequitur, scilicet apta fortitudini; ac postmodum senectus, etiam per tempus iam congrua maturitati. Primam etatem aptam bonis actibus adolescentiam nouimus; et iusti uiri, cum in magna mentis maturitate proficiunt, nonnunquam ad memoriam actionum suarum initium reducunt; seque tantum de suis primordiis reprehendunt, quantum ex grauitate mentis altius profecerint, quia eo indiscretos se fuisse inueniunt, quo discretionis arcem postmodum plenius consequuntur. Mane quippe intellectus  nostri pueritia est.  Hora autem tertia adolescentia intelligi potest, quia quasi iam sol in altum proficit, dum calor etatis crescit. Sexta uero iuuentus est; quia uelut in centro sol figitur, dum in ea plenitudo roboris solidatur. Nona autem senectus intelligitur, in qua uelut sol ab alto axe descendit, quia etas [c 1Kb] a calore iuuentutis deficit. Undecima uero hora est ea etas, que decrepita, uel ueterana dicitur. Unde Greci ualde seniores, non gerontas, sed presbyteros appellant, ut plus quam senes esse insinuent quos prouectiores uocant.  Dum infantia ad pueritiam, pueritia ad adolescentiam, adolescentia ad iuuentutem, iuuentus ad senectutem, senectus transit ad mortem, in cursu uite presentis ipsis suis augmentis  homo ad detrimenta impellitur; et inde semper deficit, unde se proficere in spatium uite credit. Fixum in hoc mundo statum habere non possumus, ubi transituri uenimus; atque hoc ipsum nostrum uiuere, quotidie a uita transire est. Mens etenim mutabilitatis sue pondere ad aliud semper impellitur quam est, et nisi in statu suo arcta custodie disciplina teneatur, semper in deteriora dilabitur.  Que enim semper stantem deseruit, statum quem habere potuit amisit. Ad uitam uidelicet bonam dum alius in pueritia, alius in adolescentia, alius in iuuentute, alius in senectute, atque alius in decrepita etate perducitur, quasi diuersis horis operarii ad uineam uocantur.   Sancta Ecclesia ab Abel iusto usque ad ultimum electum, qui in fine mundi nasciturus est, quot sanctos protulit, quasi tot palmites misit. Euangelicus paterfamilias ad excolendam uineam suam mane, hora tertia, sexta, nona, et undecima operarios conducit; quia a mundi huius initio usque in finem ad erudiendam plebem fidelium predicatores congregare non desistit [d 1Kb] . Mane etenim mundi fuit [e 1Kb] cum sequenti hora ab Adam usque ad Ne. Hora uero tertia a Ne usque Ad Abraham. Sexta quoque ab Abraham usque ad Moysem. Nona autem a Moyse usque ad aduentum Domini. Undecima uero  ab aduentu Domini usque ad finem mundi. In qua predicatores sancti apostoli missi sunt, qui mercedem plenam tarde uenientes acceperunt. Ad erudiendam ergo Dominus plebem suam, quasi ad excolendam uineam suam, nullo tempore destitit operarios mittere; quia et prius per Patres, et postmodum per legis doctores et prophetas, et ad extremum per apostolos plebis sue mores excoluit, et quasi per operarios in uinee cultura magnopere laborauit.



CAPUT u. De breuitate uel miseria uite presentis.

 Quid sunt nationes [a 1Kb] in mundo nisi quidam flores in campo? Tendamus oculos cordis in hac latitudine [b 1Kb] mundi presentis,  et ecce quasi tot floribus, quot hominibus plenus est. uita itaque in carne, flos in feno est. Unde bene per Psalmistam dicitur: Homo sicut fenum dies eius: et sicut flos agri ita florebit . Isaias quoque ait: Omnis caro fenum, et omnis gloria eius sicut flos agri . Homo etenim more floris procedit ex occulto, et subito apparet in publico: qui statim ex publico per mortem retrahitur ad occultum. Carnis nos uiriditas ostendit, sed ariditas pulueris ab aspectibus retrahit. Quasi flos apparuimus qui non eramus, quasi flos arescimus qui temporaliter apparebamus. Et quia per momenta homo quotidie compellitur ad mortem, recte in libro beati Iob dicitur: Et fugit uelut umbra, et nunquam in eodem statu permanet .   Homo hic uiuendi uires ad modicum accepit, ut in perpetuum transeat, ubi eius uitam terminus non concludat; sed in hac breuitate ubi roboratus est, colligit unde in perpetuitate inueniat, uel ut semper gaudeat, uel ut suscepta supplicia non euadat.  Omne quod transit breue est, etiam si tardius terminari uideatur. In mortis autem semita, per quam non reuertimur, ambulamus; non quod ad uitam carnis minime resurgendo reducimur, sed quod ad labores huius uite mortalis, uel ad conquirenda laboris [Ed., laboribus] premia iterum non uenimus.  Qui considerat qualis erit in morte, semper fit timidus in operatione, atque unde in oculis suis iam quasi non  uiuit, inde ueraciter in oculis sui Conditoris uiuat. Nil quod transeat appetit, cunctis presentis uite desideriis contradicit; et pene mortuum se considerat, quia moriturum minime ignorat. Perfecta uita est mortis imitatio, quam dum iusti sollicite peragunt, culparum laqueos euadunt. Unde scriptum est: In omnibus operibus tuis memorare nouissima tua, et in eternum non peccabis . Quamlibet longum fuerit tempus uite presentis, eo ipso breue est quo permanens non est. Neque enim dignum est ut diutinum iudicetur quidquid fine circumscribitur.  Beatus Iob, humane conditionis miseriam considerans, ait: Homo natus de muliere, breui uiuens tempore, repletur multis miseriis . [Moral. XI, c. 49, n. 66.] Ecce sancti uiri uocibus pena hominibus [c 1Kb] breuiter est expressa, quia et angustatur ad uitam et dilatatur ad miseriam. Si enim subtiliter consideretur omne quod hic agitur, pena et miseria est. Ipsi etenim corruptioni carnis seruire ad necesaria atque concessa, miseria est: ut contra frigus uestimenta, contra famem alimenta, contra estum frigora requirantur. Multa cautela custoditur salus corporis, sed plerumque etiam custodita amittitur, amissa cum graui labore reparatur; et tamen reparata semper in dubio permanet: quid hoc aliud quam mortalis uite miseria est? Amamus amicos, qui suspectione offendi ualeant [d 1Kb] ;  formidamus inimicos, atque securi de eis non sumus utique quos formidamus. Plerumque inimicis sic fidenter quasi amicis loquimur; et nonnunquam pura uerba proximorum, et multum nos fortasse diligentium, quasi uerba suscipimus inimicorum; et qui falli nunquam uel fallere uolumus, ex cautela nostra grauius erramus. Humane uite miseria est, quod amissa celesti patria repulsus homo delectatur exsilio, grauatur curis, et tamen cogitare dissimulat quam graue sit quia multa cogitantur; quod priuatus est interno lumine, et tamen in hac uita diu uult perpeti cecitatem suam; quid hoc aliud quam de pena nostra nata miseria est? Sed quamuis diu hic stare desideret, ipso tamen cursu uite mortalis impellitur ut egrediatur.  Pauca sunt bona omnia presentis uite, quamlibet multa uideantur; sed tunc fidelis seruus super multa constituitur, quando, deuicta omni corruptionis molestia, de eternis gaudiis in illa celesti sede gloriatur. Tunc seruus ad Domini sui gaudium perfecte intromittitur, quando in eterna illa patria assumptus, atque angelorum cetibus admixtus, sic interius gaudet de munere, ut non sit iam quod exterius doleat de corruptione.  Iniquorum gloria, cum plerumque in annorum multitudinem tenditur, ab infirmorum mentibus esse longa et quasi stabilis estimatur. Sed cum repentinus hanc finis intercipit, breuem procul dubio fuisse redarguit; quoniam determinans [e 1Kb] innotescit quia  quod preterire potuit modicum fuit.



CAPUT uI. De iuuentute ac senectute.

 In iuuentute hominis uiget corpus, forte et incolume manet pectus, torosa ceruix, plena sunt brachia [Edit., bronchia]; inanis autem senilibus statura curuatur, ceruix exsiccata deponitur, frequentibus suspiriis pectus urgetur, uirtus deficit, loquentis uerba anhelitus intercidit; nam si languor desit, plerumque senibus  ipsa sua salus egritudo est. Mundus in annis prioribus uelut in iuuentute uiguit, ad propagandam humani generis prolem robustus fuit, salute corporum uiridis, opulentia rerum pinguis; at nunc ipsa sua senectute deprimitur, et quasi ad uicinam mortem molestiis crescentibus urgetur. Nolite diligere mundum senescentem, quem uidetis diu stare non posse. Precepta apostolica in animo ponite, quibus nos admonet, dicens: Nolite diligere mundum, neque ea que in mundo sunt: quia si quis diligit mundum, non est caritas Patris in eo 



CAPUT uII. De coniugatis.

 In usu mortalitatis quedam ex semetipsis sunt noxia, quedam uero ex his que  circa ipsa uersantur. Ex semetipsis quedam sunt noxia, sicut peccata atque flagitia; quedam uero nonnunquam nobis ex his que circa ipsa sunt nocent, sicut temporalis potentia, uel copula coniugalis. Bonum est coniugium, sed mala sunt que circa illud ex huius mundi cura succrescunt. Unde Paulus apostolus ait: Qui autem cum uxore est, cogitat que sunt mundi, quomodo placeat uxori . Quibusdam meliora persuadens, idem Paulus apostolus eos a coniugio reuocat, dicens: Hoc autem dico, non ut laqueum iniiciam uobis, sed ad id quod honestum est, et quod facultatem prebeat sine impedimento Dominum obsecrandi . Dum ergo tenetur quod non nocet, ex rebus iuxta positis committitur plerumque quod nocet. Sepe rectum mundumque iter pergimus, et tamen  ortis iuxta uiam uepribus per uestimenta retinemur. In uia quidem munda non offendimus, sed a latere nascitur quo pungamur.  Quasi in monte sunt constituti qui carnali quidem copule inherent, sed tamen extra suscipiende prolis admixtionem debitam nulla carnis uoluptate soluuntur. In monte quippe stare est fructum propaginis in carne non querere. In monte stare est carni carnaliter non adherere. Multi sunt qui scelera quidem carnis deserunt, nec tamen in coniugio positi, usus solummodo debiti iura conseruant. Exiit quidem Sodomam Loth, sed tamen mox ad montana non peruenit, quia iam damnabilis uita relinquitur, sed adhuc celsitudo coniugalis continentie subtiliter non tenetur. Est in medio Segor ciuitas, que fugientem  saluet infirmum; quia uidelicet cum sibi per incontinentiam miscentur coniuges, et lapsus scelerum fugiunt, et tamen uenia saluantur. Quasi paruam quippe ciuitatem inueniunt, in qua ab ignibus defendantur; quia coniugalis hec uita, non quidem in uirtutibus mira est, sed tamen a suppliciis secura. Coniugalis uite continentiam Loth prefigurans, dum de Sodomis fugeret, ait ad angelum: Est ciuitas Segor, ad quam possum fugere, parua, et saluabor in ea. Nunquid non modica est, et uiuet in ea anima mea ? Iuxta igitur dicitur, et tamen ad salutem tuta perhibetur, quia coniugalis uita nec a mundo longe diuisa est, nec tamen a gaudio salutis aliena. Tunc in actione carnalis copule  uitam suam coniuges quasi in parua ciuitate Segor custodiunt, quando pro se assiduis deprecationibus intercedunt. Recte per angelum ad eumdem Loth dicitur: Ecce etiam in hoc suscepi preces tuas, ut non subuertam urbem pro qua locutus es ; quia uidelicet cum Deo deprecatio funditur, nequaquam talis coniugii uita damnatur. De qua deprecatione Paulus admonet, dicens: Nolite fraudare inuicem, nisi forte ex consensu ad tempus, ut uacetis orationi . Paulus apostolus, cum quosdam incontinenter uiuere cognouisset, admonuit, dicens: Propter fornicationem autem unusquisque suam uxorem habeat, et unaqueque suum uirum habeat . Cum uxor habenda non sit nisi liberorum procreandorum gratia, ne quis in fornicationis culpa laberetur,  concessit coniugibus aliquid unde adhuc surgere ad meliora potuissent. Idem Paulus predicator egregius de coniugibus dicit: Tribulationem carnis habebunt huiusmodi .  Sed tribulationem carnis hic pati possunt etiam qui spiritaliter uiuunt: cur ergo inesse coniugibus carnis tribulatio quasi specialiter dicitur, que etiam a uita spiritualium longe non est, nisi quod hi frequenter maiores tribulationes ex carne suscipiunt qui carnis uoluptatibus delectantur? Nos qui pastoralis officii curam gerimus, cum uagantem quempiam et lubricum uidemus, admonendus est ut coniugio frenare studeat iniquitatem suam, quatenus per hoc quod liceat discat superare quod non licet. Cum uero coniugatum uidemus, admonendus est ut sic exerceat  curam seculi ne postponat amorem Dei; sic placeat uoluptati coniugis, ut non displiceat Conditori.



CAPUT uIII. De uirginibus et continentibus.

 Peccata carnis ignorantes tanto sollicitius precipitem ruinam metuant, quanto altius stant. Nouerint itaque quia quo magis loco prominenti consistunt, eo crebrioribus sagittis insidiatoris impetuntur, qui tanto ardentius solet erigi, quanto se robustius conspicit uinci; tantoque intolerabilius dedignatur uinci, quanto contra se uidet per integra infirme carnis castra pugnari. Admonendi sunt castimoniam seruantes, ut incessanter  premia suspiciant, et libenter procul dubio tentationum quas tolerant labores calcent [Ed., calcabunt]. Si enim attendatur felicitas, que sine transitu attingitur, leue fit quod transeundo laboratur. Audiant peccata carnis ignorantes, quod per prophetam dicitur: Hec dicit Dominus eunuchis: Qui custodierint sabbata mea, et elegerint que uolui, et tenuerint fedus meum, dabo eis in domo mea, et in muris meis locum, et nomen melius a filiis et a filiabus . Eunuchi quippe sunt qui, compressis motibus carnis, affectum in se praui operis abscidunt. Quo autem apud Patrem loco habeantur ostenditur, quia in domo Patris, uidelicet eterna mansione, etiam filiis preferuntur. Per Ioannem in Apocalypsi dicitur: Hi sunt, qui cum mulieribus non sunt coinquinati: uirgines  enim sunt, qui sequuntur Agnum, quocunque ierit , et quod canticum cantant quod nemo possit dicere nisi illa centum quadraginta quatuor millia. Singulariter quippe canticum Agno cantare, est cum eo in perpetuum pre cunctis fidelibus etiam de carnis incorruptione gaudere; quod tamen electi ceteri canticum audire possunt, licet dicere nequeant; quia per caritatem quidem in illorum celsitudine leti sunt, quamuis ad eorum premia non assurgant. Audiant peccatorum carnis ignari, quod per semetipsam de hac integritate ueritas dicit: Non omnes capiunt uerbum hoc . Quod eo innotuit summum, quo denegauit omnium; et dum predicit quia difficile capitur, audientibus innuit ceptum [a 1Kb] cum qua cautela teneatur. Admonendi  sunt peccata carnis ignorantes, ut et preeminere uirginitatem coniugio sciant, et tamen se super coniuges non extollant; quatenus dum et uirginitatem preferunt, et se postponunt, et illud non deserant quod esse melius estimant, et se custodiant quo se inaniter non exaltant. Admonendi sunt ut considerent quod plerumque actione secularium uita confunditur continentium, cum et illi ultra habitum assumunt opera, et isti iuxta ordinem proprium non excitant corda. Unde bene per prophetam dicitur: Erubesce, Sidon, ait mare . Quasi enim per uocem maris ad uerecundiam Sidon adducitur, quando per comparationem uite secularium atque in hoc mundo fluctuantium, eius qui munitus et quasi stabilis cernitur uita reprobatur. Sepe nonnulli  ad Dominum post carnis peccata redeuntes, tanto se ardentius in bonis operibus exhibent, quanto damnabiliores se de malis uident; et sepe quidam in carnis integritate perdurantes, cum minus se respiciunt habere quod defleant, plene sibi sufficere uite sue innocentiam putant, atque ad feruorem spiritus nullis se ardoris stimulis inflammant. Fit plerumque Deo gratior amore ardens uita post culpam, quam securitate torpens innocentia. Unde et uoce Iudicis dicitur: Remittuntur ei peccata multa, quia dilexit multum , et: Gaudium erit in celo super uno peccatore penitente, quam super nonaginta et nouem iustis, quibus non opus est penitentia . Quod citius ex ipsa re colligimus,  si nostre mentis iudicia pensemus. Plus namque terram diligimus que post spinas exarata fructus uberes producit, quam que nullas spinas habuit, sed tamen culta sterilem segetem gignit. Admonendi sunt peccata carnis ignorantes, ne superioris ordinis celsitudine se ceteris preferant, cum ab inferioribus quanta se melius agantur, ignorant. In examine namque recti Iudicis mutat merita ordinum qualitas actionum. Quis consideratis ipsis rerum imaginibus, nesciat quod in natura gemmarum carbunculus prefertur hyacintho? Sed tamen cerulei coloris hyacinthus prefertur pallenti carbunculo, quia et illi quod ordo nature subtrahit species decoris adiungit, et hunc, quem naturalis ordo pretulerat, coloris qualitas  fedat. Sic ergo in humano genere quidam in meliori ordine deteriores sunt, quidam in deteriori meliores; quia et isti sortem extremi habitus bene uiuendo transcendunt, et illi superioris loci meritum moribus non exsequendo diminuunt.  Candida uita carnis est sicut lilium de incorruptione uirginitatis suaue redolens, quasi flos lilii de fructu uere honestatis.  Sunt plerique continentes qui ab exteriori se appetitu custodiunt, et spe ad interiora rapiuntur, carnem macerant et toto desiderio ad supernam patriam anhelant, eterna premia expetunt, pro laboribus suis recipere laudes humanas nolunt. Hi nimirum gloriam suam non in honore [Ed., in ore] hominum ponunt, sed intra conscientiam contegunt.  Per humilitatis custodiam seruanda est munditia castitatis. Si enim pie spiritus sub Deo premitur, caro illicite super spiritu non leuatur. Habet quippe spiritus commissum sibi dominium carnis, si tamen sub Domino recognoscit iura legitime seruitutis.



CAPUT IX. De nuper conuersis e seculo.

 Sunt nonnulli, qui mundi quidem actiones fugiunt, sed nullis uirtutibus exercentur. Hi nimirum torpore non studio dormiunt, et idcirco interna non conspiciunt quia caput non in lapide, sed in terra posuerunt. Quibus plerumque contingit, ut quanto securius ab externis actionibus cessant, tanto latius immunde in se cogitationis  strepitum per otium congerant. In Deuteronomio scriptum est: Non arabis in primogenito bouis, et non tondebis primogenita ouium .  Quid per huius prohibitionis exemplum, nisi uitam bene inchoantium Moyses humanis occupationibus exerceri prohibuit? In primogenito quippe bouis arare est bone conuersationis primordia in exercitio publice actionis ostendere. Ouium primogenita tondere est ab occultationis sue tegmine humanis oculis inchoantia bona nostra denudare. In primogenito bouis operari prohibemur, atque a primogenitis ouium detondendis compescimur; quia et si quid robustum incipimus, exercere hoc in aperto citius non debemus. Et cum uita nostra  simplex quid atque innocuum inchoat, dignum est ut secreti sui uelamina non relinquat, ne nudum hoc humanis oculis quasi subducto uellere ostendat. Ad sola diuina sacrificia boum primogenita ouiumque proficiant, ut quod forte innocuum [b 1Kb] incipimus, hoc ad honorem intimi Iudicis in ara cordis immolemus. Quod ab illo procul dubio tanto libentius accipitur, quanto et ab hominibus occultatum nulla laudis appetitione maculatur.  Sepe noue conuersationis primordia adhuc ex carnali sunt uita commixta, et idcirco innotescere citius non debent, ne cum laudantur bona que placent, deceptus laude sua animus deprehendere in eis nequeat mala que latent. Primogenitum quoque bouis  accipimus in infirma etate primi nostri temporis opera bona [a 1Kb] . In qua tamen arandum non est, quia cum prima sunt adolescentie uel iuuentutis nostre tempora, nobis adhuc a predicatione cessandum est, ut uomer lingue nostre proscindere non audeat terram cordis alieni. Quousque infirmi sumus, continere nos intra nosmetipsos debemus; ne dum tenera bona citius ostendimus, amittamus: quia et arbusta plantata, si prius in terra radicata non fuerint, manu tacta citius arescunt; ac si semel radicem fixerint, manus tangit, et tamen nil officit: uenti impellunt, nec tamen impellentes ledunt. Et constructi parietes si impellantur, eruuntur, nisi a suo prius fuerint humore siccati. Uniuscuiusque mens quousque ab humore prauitatis sue perfecte non fuerit  exsiccata, aliene lingue manu tangi non debet; ne priusquam plene percipiat, perdat soliditatem suam, et impulsa ruat, ne uelut arbustum sine radicibus, dum plus quam tolerare ualet concutitur, flatibus arescat. Ad exemplum hominum non sunt ostendenda, nisi que firma sunt. Prius etenim conualescere debet mens, atque ad utilitatem proximorum postmodum demonstrari, cum iam nec per laudem eleuata corruat, nec per uituperationem percussa contabescat. Nam et per Paulum apostolum Timotheo dicitur: Precipe hec, et doce; nemo adolescentiam tuam contemnat : sciendum tamen est quia ei adolescentia in annis, non in moribus erat, quamuis in sacro nonnunquam adolescentia iuuentus uocatur. Unde scriptum est: Letare iuuenis  in adolescentia tua .



CAPUT X. De ieiunio uel abstinentia.

 Abstinentes sollicite semper aspiciant ne cum gule uitium fugiunt, acriora his uitia ex uirtute generentur; ne dum carnem macerant, ad impatientiam spiritus erumpat [Ed., erumpant]: et nulla iam uirtus sit quod caro uincitur, si spiritus ab ira superetur. Admonendi sunt abstinentes ut semper [b 1Kb] in monitione abstinentiam custodiant, et nunquam hanc apud occultum iudicem eximie uirtutis credant; ne si fortasse magni esse meriti creditur, cor in elatione subleuetur. Per Isaiam prophetam Dominus dicit: Nunquid tale est  ieiunium quod elegi? Sed frange esurienti panem tuum, et egenos uagosque induc in domum tuam . Qua in re pensandum est uirtus abstinentie quam parua respicitur, que non nisi ex aliis uirtutibus commendatur. Iel propheta, docens quale sit a Domino ieiunium acceptabile, ait Isrelitico populo: Sanctificate ieiunium . Ieiunium quippe sanctificare est adiunctis bonis aliis dignam Deo abstinentiam carnis ostendere. Admonendi sunt abstinentes ut nouerint quia tunc placentem Deo abstinentiam offerunt, cum ea que sibi de alimentis subtrahunt indigentibus largiuntur. Solerter audiendum est quod per prophetam Dominus redarguit, dicens:  Cum ieiunaretis, et plangeretis in quinto, et in septimo mense per hos septuaginta annos, nunquid ieiunium ieiunastis mihi? Et cum comeditis et bibitis [c 1Kb] , nunquid non uobis comeditis et uobis metipsis bibitis ? Non enim Deo, sed sibi quisque ieiunat, si ea que uentri ad tempus subtrahit, non inopibus tribuit, sed uentri postmodum offerenda custodit. Plerumque abstinentes impatientie, sepe uero superbie culpa comitatur; nisi enim mentes abstinentium plerumque impatientia a sinu tranquillitatis excuteret, nequaquam Petrus cum diceret: Ministrate in fide uestra uirtutem, in uirtute autem scientiam, in scientia autem abstinentiam ; protinus uigilanter adiungeret, dicens: In abstinentia autem patientiam . Deesse quippe abstinentibus  patientiam preuidit, que eis ut adesset admonuit. Nisi cogitationes abstinentium nonnunquam superbie culpa transfigeret, Paulus minime dixisset: Qui non manducat, manducantem non iudicet . Dum igitur plus quam necesse est per abstinentiam caro atteritur, humilitas foris ostenditur; sed de hac ipsa humilitate grauiter interius superbitur. Nisi enim aliquando mens ex abstinentie uirtute tumesceret, nequaquam hanc uelut inter magna merita Phariseus arrogans studuisset numerare, dicens: Ieiuno bis in sabbato .  Sunt plerique qui corpus per abstinentiam affligunt, sed de ipsa sua abstinentia humanos fauores expetunt, doctrine inseruiunt, indigentibus multa largiuntur; sed quasi  fatue profecto sunt uirgines, quia solam laudis transitorie retributionem querunt.  Magna est uirtus abstinentie, sed si quis ita ab alimentis abstineat, ut ceteros in cibo diiudicet, et alimenta eadem que Deus creauit ad percipiendum cum gratiarum actione fidelibus etiam damnet; quid huic uirtus abstinentie facta est, nisi laqueus culpe? Cum nostra corpora per abstinentiam domamus, quid aliud quam carnalia sacrificia omnipotenti Domino exhibemus, sicut per Paulum dicitur: Ut exhibeatis corpora uestra hostiam uiuentem ? Egregius Psalmista Dauid nullam esse abstinentiam sine concordia designans, ait: Laudate eum in tympano et choro . In  tympano enim corium siecum resonat, in choro autem uoces concorditer cantant. Quid ergo per tympanum nisi abstinentia, et quid per chorum nisi caritatis concordia designatur? Qui itaque sic abstinentiam tenet ut concordiam deserat, laudat quidem in tympano Deum, sed non laudat in choro.



CAPUT XI. De spontanea paupertate.

 Quisquis, stimulo diuini amoris excitatus, hic possessa reliquerit, illic procul dubio culmen iudiciarie potestatis obtinebit: ut simul tunc iudex cum iudice ueniat, qui nunc consideratione iudicii sese spontanea paupertate castigat.  Relinquentes temporalia et adipiscentes paupertatem spontaneam, gloriam potestatis eterne mercati sunt.  Quid itaque in hoc mundo stultius quam sua deserere? Et quid in eternitate nobilius quam cum Deo iudices uenire? Sanctus quisque non ideo terrena deserit ut hec possidere in hoc mundo multiplicius possit, secundum quod ueritas ait: Si quis omnia reliquerit propter nomen meum, centuplum accipiet, et uitam eternam possidebit . Quisquis terreno studio terram relinquit, terram non relinquit, sed appetit. Nec qui unam uxorem deserit, centum recepturus est; sed per centenarium numerum perfectio designatur, postquam etiam uita eterna promittitur, quia quisquis pro Dei nomine temporalia  atque terrena contemnit, et hic perfectionem mentis recipit, ut iam ea non appetat que contemnit, et in sequenti seculo ad eterne uite gloriam peruenit. Centies itaque recipit quod dedit, qui perfectionis spiritum accipiens, terrenis non indiget, etiam si hec non habet. Ille enim pauper est qui eget eo quod non habet. Nam et qui non habens, habere non appetit, diues est. Paupertas quippe in inopia mentis est, non in quantitate possessionis. Nam cui cum paupertate bene conuenit, non est pauper. Beati pauperes spiritu, quoniam ipsorum est regnum celorum . [Moral. XXuI, 27, n. 49.] Scriptura sacra plerumque pauperes humiles uocare consueuit; quia enim diuitie uisibiliter potentes ostendunt, apud semetipsos pauperes sunt spiritu  qui elati in suis conscientiis non sunt.



CAPUT XII. De adhibendis pro corporis necessitate subsidiis.

 Quum nature nostre necessitatibus plerumque plusquam expedit deseruimus, mentisque curam negligimus, ex miseria negligentie infirmitati nostre addimus squalorem culpe. Necessitates presentis seculi hoc habere ualde periculosum solent quod sepe in eis minime discernitur quid circa illas per utilitatis studium, et quid per uoluptatis uitium agatur. Crebro remissionis occasione inuenta [a 1Kb] , dum necessitati debita reddimus, uoluptatis uitio deseruimus, et infirmitatis uelamine ante discretionis oculos excusatio nostra se palliat,  atque se sub patrocinii defensione explende [b 1Kb] utilitatis occultat. Infirmitatem nature nostre per negligentiam relaxare, nichil aliud est quam calamitatis miseriam addere, atque uitiorum squalorem ex eadem miseria multiplicare. Sancti uiri in omne quod agunt studiosissima intentione discernunt ne quid plus ab eis nature sue infirmitas quam sibi debetur exigat, ne sub necessitatis tegmine in eis uitium uoluptatis excrescat. Electi uiri aliud ex infirmitate, aliud ex tentationis suggestione sustinent: et quasi quidam rectissimi arbitres [c 1Kb] inter necessitatem uoluptatemque  constituti, hanc consulendo et subleuando [d 1Kb] , illam premendo frenant. Unde fit ut et si infirmitatis sue calamitatem tolerant, tamen ad squalorem miserie per negligentiam non descendant. Hoc ipsum enim esse in calamitate, est necessitates nature ex carnis adhuc corruptibilis infirmitate sustinere. Presentis uite necessitates cupiebat euadere qui dicebat: De necessitatibus meis eripe me . Sciebat enim plerumque uoluptatum culpas ex necessitatum occasione prorumpere, et ne quid sponte illicitum admitteret, hoc ipsum satagebat euelli quod nolens ex radice tolerabat.  Praui igitur gaudent in his corruptionis sue necessitatibus, quia nimirum necessitatem ad usum uoluptatum retorquent. Cum enim reficiendis cibo corporibus nature  seruiunt, per delectationem gule in uoluptatis ingluuie descendunt [e 1Kb] . Plerique cum tegendis membris uestimenta querunt, non solum que tegant, sed etiam que extollant expetunt; et contra torporem frigoris non solum que per pinguedinem muniant, sed etiam que per mollitiem delectent: non solum que per mollitiem tantum mulceant, sed etiam que per colorem oculos seducant. De his ergo necessitatibus liberari Psalmista desiderans ait: De necessitatibus meis eripe me. Necessitatis enim causam in usum uoluptatis uertere, quid est aliud quam calamitatis [f 1Kb] sue squalorem miserie sociare?  Plerumque replemus refectionibus corpus, ne extenuatum deficiat. Extenuamus abstinentia, ne nos repletum premat. uegetamus motibus, ne  situ immobilitatis intereat; sed citius hoc collocando sistimus, ne ipsa sua uegetatione succumbat. Adiumento hoc uestium tegimus, ne frigus interimat; et quesita adiumenta proiicimus, ne calor exurat. Tot igitur diuersitatibus occurrentes, quid agimus nisi corruptibilitati seruimus; ut saltem multiplicitas impensi obsequii corpus sustineat quod anxietas infirme mutabilitatis grauat?



CAPUT XIII. De sanctis uiris quietam uitam diligentibus.

 Sancti uiri, quia nichil huius mundi appetunt, nullis procul dubio in corde tumultibus premuntur. Omnes quippe inordinatos desideriorum motus a cubili cordis manu sancte  considerationis eiiciunt; et quia transitoria cuncta despiciunt, ex his nascentes cogitationum insolentias non patiuntur. Solam namque eternam patriam appetunt, et quia nulla huius mundi diligunt, magna mentis tranquillitate perfruuntur. Magna mentis est requies a secreto cordis terrenorum desideriorum tumultus expellere, et una intentione eterne patrie in amorem intime quietis anhelare. A tumultu rerum temporalium Dauid propheta magnum quemdam secessum petierat quietam mentem, in qua tanto purius Deum cerneret, quanto hunc cum  se solo solum inueniret. Unde recte ait: Unam petii a Domino, hanc requiram, ut inhabitem in domo Domini . Hunc ergo, quem modo protulimus, consulem paulo subtilius perpendamus; quomodo ad prebenda uite sublimioris exempla subiectis populorum cuneis uirtutum calculos spargat. Ecce ad insinuandam retributionem boni pro malo de semetipso fatetur, dicens: Si reddidi retribuentibus mihi mala, decidam merito ab inimicis meis inanis . Ad dilectionem Conditoris excitandam insinuat, dicens: Mihi autem adherere Deo bonum est . Ad formam sancte humilitatis imprimendam secreta cordis sui indicat, dicens: Domine, non est exaltatum cor meum, neque elati sunt oculi mei . Ad imitandam zeli rectitudinem  exemplo suo nos excitat, dicens: Nonne qui oderunt te, Deus, oderam illos, et super inimicos tuos tabescebam? Perfecto odio oderam illos, et inimici facti sunt mihi . Ad eterne nobis patrie desiderium succendendum uite presentis longitudinem deplorat, dicens: Heu me [a 1Kb] , quod incolatus meus prolongatus est . Largitate nimirum consolatus [b 1Kb] emicuit, qui exemplo conuersationis proprie tot nobis uirtutum calculos spargit. Egregius Dauid propheta ait: Ecce elongaui fugiens, et mansi in solitudine . Fugiens se elongat, quia a turba desideriorum temporalium in alta Dei contemplatione se subleuat. Manet uero in solitudine, quia perseuerat in remota mentis intentione. De qua solitudine Domino Ieremias ait: A facie manus  tue solus sedebam quoniam comminatione replesti me .  Iustos uiros quamuis nullus desideriorum carnalium tumultus possideat, duris tamen uinculis eos in hac uita positos sue molestia corruptionis ligat. Scriptum quippe est: Corpus quod corrumpitur aggrauat animam, et deprimit terrena inhabitatio sensum multa cogitantem . Electi uiri eo ipso quo adhuc mortales sunt, corruptionis sue pondere grauantur, et astricti molestia uincti sunt, quia in illa adhuc libertate uite incorruptibilis non exsurgunt. Sancti uiri aliud de mente, aliud de corpore tolerant, et contra semetipsos quotidie interno certamine exsudant. An non duro molestie uinculo ligantur, quorum nimirum mens sine labore in ignorantia soluitur, et non nisi  cum studio laboris eruditur? Coacta erigitur, libens iacet, ab infimis uix leuatur, et tamen eleuata protinus labitur. Semetipsam laboriose uincendo, superna conspicit, sed reuerberata lumen quod se irradiauerat refugit. Duro molestie uinculo iusti ligantur, cum eos ascensus [Ed., accensus] spiritus ad sinum pacis intime pleno desiderio pertrahit; sed frequenti certamine caro perturbat: que etsi iam ante faciem uelut ex aduerso acie erecta non obuiat, adhuc tamen  a mentis dorso quasi captiua submurmurat; et quamuis timendo, tamen turpi strepitu in corde speciem pulchre quietis fedat. Electi quique etsi ualenter omnia superant, cum securitatem pacis interne desiderant, [c 1Kb] graui tamen molestia afficiuntur [d 1Kb] , adhuc habere quod uincant. Qui eis exceptis, etiam uincula sustinent que grauis exterius necessitas astringit. Esurire quippe, sitire, lassescere uincula corruptionis sunt. Que scilicet solui nequeunt, nisi cum illa immortalitatis gloria [e 1Kb] nostra mortalitas permutatur. Paulus apostolus egregius scilicet predicator ait: uanitati enim creatura subiecta est non uolens, sed propter eum qui subiecit in spe: quia et ipsa creatura liberabitur a seruitute corruptionis in libertatem glorie filiorum Dei . uanitati quippe  creatura non uolens subditur, quia homo qui ingenite constantie statum uolens deseruit, pressus iuste mortalitatis pondere, nolens mutabilitatis sue corruptionibus seruit. Sed creatura hec tunc a seruitute corruptionis eripitur, cum ad filiorum Dei gloriam incorrupta resurgendo subleuatur. Electi molestia uincti sunt, quia adhuc corruptionis sue pena deprimuntur. Sed cum corruptibili carne exuimur, quasi ab his, quibus nunc astringimur molestie uinculis, relaxamur. Presentari namque iam Deo cupimus sed adhuc mortalis corporis obligatione prepedimur.



CAPUT XIu. De sanctis uiris actiue et contemplatiue uite deditis.

Iusti uiri, quanto in celestibus per contemplationis radium inherere desiderant, tanto in terra edificari  refugiunt, ubi se peregrini et hospites nouerunt, Paulo attestante, qui ait: Nostra autem conuersatio in celis est . Et iterum: uos autem edificamini domum non manufactam eternam in celis . Cum sancti uiri in propriis gaudere desiderant, esse in alieno felices recusant. Iniusti autem quanto longius ab eterne patrie hereditate diuisi sunt, tanto in terra altius fundamenta cogitationis figunt.  Electorum populus per quosdam etiam in contemplationem surgit, per quosdam uero in actiue uite solummodo opera pinguescit. Unde recte per Isaac dicitur: Det tibi Dominus de rore celi et de pinguedine terre . Ros enim desuper subtiliter cadit; et toties de rore celis accipimus, quoties  per infusionem contemplationis intime de supernis aliquid tenuiter uidemus. Cum uero bona opera etiam per corpus agimus, de terre pinguedine ditamur.  Iacob patriarcha in itinere dormiens, a terra usque in celum scalam porrectam uidit, angelos quoque ascendentes et descendentes per eam, et Dominum innixum scale . In itinere dormire est in hoc presentis uite transitu a rerum temporalium amore quiescere,  in dierum labentium cursu ab appetitu uisibilium mentis oculos claudere. Angelos uero ascendentes et descendentes cernere est ciues superne patrie contemplari, uel quanto amore auctori suo super semetipsos inhereant, uel quanta compassione caritatis nostris infirmitatibus condescendant.  Notandum ualde est quod ille dormiens angelos conspicit qui in lapide caput ponit: quia nimirum ipse ab exterioribus operibus cessans, interna penetrat qui intenta mente, que principale est hominis, imitationem sui Redemptoris obseruat. Caput in lapide ponere est mente Christo inherere. Qui enim a presentis uite actione remoti sunt, sed ad superna nullo amore rapiuntur, dormire possunt, sed uidere angelos nequeunt; quia caput in lapidem tenere  contemnunt.  Sancti uiri ab importunitate desideriorum temporalium, a tumultu inutilium curarum, a clamore perstrepentium perturbationum, semetipsos sacri uerbi gladio mortificare non desinunt, atque intus se ante Dei faciem in sinu mentis abscondunt. Unde recte per Psalmistam dicitur: Abscondes eos in abdito uultus tui a perturbatione [a 1Kb] hominum . Quod quamuis perfecte postmodum fiat, etiam nunc ex magna parte agitur, cum a temporalium desideriorum tumultibus delectatione in interiora rapiuntur; ut mens eorum dum in amorem Dei tota tenditur, nulla inutili perturbatione laceretur. Paulus apostolus per contemplationem mentis mortuos, et quasi in sepulcro absconditos discipulos uiderat, quibus dicebat: Mortui  enim estis, et uita uestra abscondita est cum Christo in Deo . Qui enim mortificare se appetit, ualde ad inuentam requiem contemplationis hilarescit; ut exstinctus mundo lateat, et a cunctis exteriorum rerum perturbationibus intra sinum se intimi amoris abscondat.  Dauid sanctus eternam patriam contemplatus, et hec mala pensans in quibus erat, atque illa bona considerans in quibus adhuc non erat, ait: Ego dixi in pauore meo: Proiectus sum a uultu oculorum tuorum . Subleuatus in exstasi, quod nostri interpretes pauorem non proprie uocauerunt [b 1Kb] , a uultu oculorum Dei uidit se esse proiectum; quia omnis electus post interni luminis uisionem, que in eius anima per contemplationis gratiam  radio claritatis emicuit, ad semetipsum redit; et cognitione percepta, uel quibus illic bonis deesset, uel quibus malis hic adesset, inuenit.  Perfectam animam ista compunctio afficere familiarius solet, quia [Ed., qua] omnes imaginationes corporeas insolenter sibi obuiantes decutit [c 1Kb] , et cordis oculum figere in ipso radio incircumscripte lucis intendit. Has quippe figurarum corporalium species ad se intus ex infirmitate corporis traxit; sed perfecte compuncta hoc [Ed., hic] summopere inuigilat,  ne cum ueritatem querit, eam imaginatio circumscripte uisionis illudat. Aliquando mens iusti ad quamdam inusitatam dulcedinem interni saporis admittitur, et raptim aliquo modo ardenti spiritu afflata renouatur: tantoque magis amat [Ed., inhiat], quanto magis quod amet, degustat. Atque hoc intra se appetit quod sibi dulce sapere intrinsecus sensit: quia uidelicet eius amore dulcedinis sibi coram se uiluit; et postquam hanc utcunque percipere potuit, quid sine illa dudum fuisset, inuenit. Unusquisque uir sanctus incircumscripte ueritati iam inherere conatur; sed ab eius fortitudine sua adhuc infirmitate repellitur: et quia eius munditie contemperari [d 1Kb] non ualet, flere dulce habet, sibique ad se cadenti infirmitatis sue lacrymas sternere. Neque enim  potest mentis oculum in id quod intra se raptim conspexerat figere, quia ipso uetustatis sue usu deorsum ire compellitur. Inter hec anhelat, estuat, super se ire conatur: sed ad familiares tenebras uicta fatigatione relabitur. Bene per Psalmistam dicitur: Ego dixi in pauore meo: Proiectus sum a uultu oculorum tuorum .  Contemplatus quippe interna gaudia uisionis Dei, et socialem frequentiam angelorum persistentium, reduxit oculos ad ima: uidit quo iaceret, quia ad hoc conditus fuerat ut in celestibus stare potuisset: [pensauit ubi esset,] et quod esset [e 1Kb] ingemuit. Proiectumque se a uultu oculorum Dei doluit, quia ima comparatione lucis intime grauiores sensit exsilii sui tenebras quas tolerabat.



CAPUT Xu. De electis inter tumultus reproborum bene uiuentibus.


 Querimur plerique cur non omnes boni sunt qui nobiscum uiuunt. Mala proximorum ferre nolumus, omnes sanctos iam debere esse decernimus, dum esse nolumus quod ex proximis portemus. Sed hac in re luce clarius patet, quam multum adhuc ipsi de bono minus habeamus. Neque enim perfecte bonus est, nisi qui fuerit et cum malis bonus. Beatus Iob de semetipso asserit, dicens: Frater fui draconum, et socius struthionum . Hinc Paulus apostolus discipulis dicit: In medio nationis praue et peruerse, inter quos lucetis sicut luminaria in mundo . Hinc Petrus, pastor gregis dominici, ait: Iustum Loth oppressum  a nefandorum iniuria conuersatione eripuit. Aspectu enim et auditu iustus erat habitans apud eos, qui de die in diem animam iusti iniquis operibus cruciabant . Dum de uita proximorum sepe querimur, mutare locum cupimus [f 1Kb] , conamur secretum uite remotioris eligere, uidelicet ignorantes quia si desit spiritus, non adiuuat locus. Loth denique Sodomis sanctus exstitit, sed in monte peccauit . Quia autem loca mentem non muniunt, ipse humani generis primus testatur parens, qui et  in paradiso grauiter cecidit . Sed minus sunt omnia que loquimur ex terra. Nam si locus saluare potuisset, Satan de celo non caderet. Psalmista Dauid ubique in hoc mundo tentationes esse conspiciens, quesiuit locum quo fugeret, sed sine Deo non potuit munitum inuenire. Ex qua re et ipsum sibi locum fieri petiit, propter quem locum quesiuit, dicens: Esto mihi in Deum protectorem et in locum munitum, ut saluum me faciat [Ed., facias] . In Canticis canticorum scriptum est: Sicut lilium inter spinas, sic amica mea inter filias . Ac si patenter dicat: Hi ueraciter boni sunt qui in bonitate persistere etiam inter malos possunt.  Non est ualde laudabile bonum esse cum bonis, sed bonum esse cum  malis. Sicut [Ed. add. enim] grauioris culpe est inter bonos bonum non esse, ita immensi est preconii bonum etiam inter malos exstitisse.



CAPUT XuI. De pressuris electorum.

 Bene uiuenti arcta censura non est ampla uia, sed semita, in qua electus quisque studiose constringitur; quia sub preceptorum custodia sollicite coangustatur. Quasi quedam angustia est itineris, in hoc quidem mundo uiuere, sed de huius mundi concupiscentia nil habere, aliena non appetere, propria non tenere, laudes mundi despicere, et pro Deo opprobria amare, gloriam fugere, despectumque appetere [a 1Kb] , adulantes despicere, despicientes honorare, mala nocentium  ex corde dimittere, et erga eos dilectionis gratiam immobilem in corde retinere. Que uidelicet omnia semite sunt, sed magne, quia quanto in presenti uita pro ipsa uiuendi custodia anguste sunt, tanto amplius in eterna retributione dilatantur.  Reproborum nequitia triture more electorum uitam, quasi grana a paleis separans premit et purgat [b 1Kb] . Mali enim bonos magis ab huius mundi desideriis expediunt, dum affligunt; quia dum multa eis hic uiolenta ingerunt, festinare illos ad superna compellunt. Bene Isrelitico populo [c 1Kb] Moyse uocante, et Pharaone rege seuiente signatum est . Tunc namque Moyses ad uocandum eumdem populum missus est, cum iam Pharao duris  operibus ad opprimendum fuerat excitatus; ut Isrelitarum mentes Aegypto deformiter inherentes, alius dum uocaret quasi traheret, alius quasi impelleret dum seuiret: et plebs in seruitio turpiter fixa, uel prouocata bonis, uel malis impulsa moueretur. [Id.] in hoc quotidie seculo agitur [d 1Kb] , dum predicatis celestibus premiis seuire in electis reprobi permittuntur: ut si ad promissionis terram uocati exire negligimus, pressuris saltem seuientibus impellamur: atque hec Aegyptus, uidelicet uita presens,  que nos oppressit blandiens, adiuuet premens; et que dum fouet, seruitutis iugo conterit [e 1Kb] , libertatis uiam dum cruciat, ostentat. Nec sine causa est [f 1Kb] quod ab iniustis iusti sinantur affligi: ut scilicet dum futura audiunt bona, que cupiant, patiantur etiam mala presentia, que perhorrescant, atque ad faciliorem exitum dum amor prouocat, cruciatus impellat.  Dauid Psalmista ait: Tu mihi es refugium a pressura que circumdedit me, exsultatio mea, redime me a circumdantibus me . Ecce quasi in nocte [g 1Kb] pressuram nominat, et tamen liberatorem suum inter angustias exsultationem uocat. Foris quidem nox erat in circumdatione pressure, sed intus carmina resonabant de consolatione letitie.  Electus quisque dum circumdari se pressuris narrat, et tamen Deum sibi esse exsultationem nominat, procul dubio quasi carmen in nocte cantat, ut ad subsequentis uite diem felix perueniat.



CAPUT XuII. De electorum miraculis.

 Sancta Ecclesia quotidie miracula spiritaliter facit, quod prisco tempore per sanctos apostolos corporaliter faciebat: sicut scriptum est: Signa autem eos qui credituri sunt, hec sequentur: in nomine meo demonia eiicient, linguis loquentur nouis, serpentes tollent; et si mortiferum quid biberint, non eis nocebit: super egros manus imponent, et bene habebunt  Sacerdotes Ecclesie cum per exorcismi gratiam  manum credentibus imponunt, et habitare malignos spiritus in eorum mente contradicunt, quid aliud faciunt nisi demonia eiiciunt? Fideles quique [qui] iam uite ueteris secularia uerba derelinquunt, sancta autem mysteria insonant, Conditoris sui laudes, et potentiam, quantum preualent, narrant, quid aliud faciunt nisi nouis linguis loquuntur? Electi igitur, dum bonis suis exhortationibus malitiam de alienis cordibus auferunt, serpentes tollunt. Plerique fidelium dum pestiferas suasiones audiunt, sed tamen ad operationem prauam minime pertrahuntur, mortiferum est quod bibunt, sed non eis nocebit. Fideles sancte Ecclesie quoties proximos suos in bono opere infirmari conspiciunt, et exemplo sue  operationis illorum uitam roborant, que in propria actione titubabat [h 1Kb] , quid aliud faciunt nisi super egrotos manus imponunt, ut bene habeant? Miracula igitur que operantur electi tanto maiora sunt, quanto spiritalia; tanto mirabiliora sunt, quanto per hec non corpora sed anime suscitantur. Auctore Deo crebro fieri signa in Ecclesia cernimus; ex illis enim exterioribus signis obtineri sancta uita ab hec operanti [Ed., operantibus] non ualet. Nam corporalia illa miracula ostendunt aliquando sanctitatem,  non faciunt: spiritalia miracula, que aguntur in mente, uirtutem uite non ostendunt, sed faciunt. Illa habere et mali possunt, istis autem perfrui nisi boni non possunt. Exteriora miracula que per apostolos fiebant, necessaria in exordio Ecclesie fuerunt. Ut enim ad fidem cresceret [a 1Kb] miraculis fuerat nutrienda: quia et nos cum arbusta plantamus, tandiu eis aquam infundimus, quousque ea in terra iam conualuisse uideamus. At si semel radicem fixerint, irrigatio cessabit [b 1Kb] . Hinc est enim quod Paulus dicit: Lingue in signum sunt non fidelibus, sed infidelibus . [Moral. lib. XXXI, c. 1, n. I.] Dumque nouas in illis uirtutes aspiciunt, eorum quorum prius contempsere uitam postmodum obstupuere miracula. Infideles quique, uisis apostolorum miraculis,  mox pauidi ad sua corda redeuntes, extimuerunt sanctitatem in miraculis quam dexpexerant in preceptis. Per infirma ergo confusa sunt fortia. Quia dum in ueneratione [c 1Kb] uita surgit humilium, elatio cecidit superborum.  In omne quod faciunt electi, idcirco semper ad laudem Creatoris redeunt, ut in ea uirtute quam accipiunt uera stabilitate persistant. Nam si quid sibi tribuerent, in hoc quod acceperant stare non possent. Bene per quemdam sapientem dicitur: Ad locum de quo exeunt flumina reuertuntur, ut iterum fluant . Siue enim in uirtutibus, seu in doctrina quid aliud sunt sancti uiri, quam flumina, que terram cordis carnalium aridam rigant? Sed siue in operatione quam faciunt, seu in doctrine  uerbis citius siccarentur, nisi per intentionem cordis semper sollicite ad locum de quo exeunt redirent. Plerique electorum qui miraculis coruscant, si introrsus ad cor non redeant ac sese in amore Conditoris desideriorum uinculis non astringant; et manus ab eo quod agebat deficit, et lingua ab eo quod loquebatur arescit. Ad cordis sui intima semper electi per amorem Conditoris redeunt, et hoc quod in publico operantes atque loquentes fundunt, in secreto suo de fonte amoris hauriunt. Amando enim discunt quod docendo proferunt. Quasi ad locum ergo de quo exeunt flumina reuertuntur, ut iterum fluant, quia aquam sapientie inde semper hauriunt unde oritur, ne cum cucurrerit, exsiccetur.



CAPUT XuIII. De reproborum miraculis.


 Exteriora signa uel miracula non solum electi, sed etiam reprobi facere possunt. Unde quibusdam ueritas dicit: Multi dicent mihi in illa die: Domine, Domine, nonne in tuo nomine prophetauimus, et in tuo nomine uirtutes multas fecimus? Et tunc confitebor illis: quia nunquam noui uos, discedite a me qui operamini iniquitatem .  Peruersus  quisque, etiamsi rectam fidem in sinu uniuersalis Ecclesie tenere ac miraculis coruscare uideatur, recta quidem sunt que per fidem de Conditore intelligit, sed tamen quia fidei opera tenere contemnit, recte incredulitatis redarguitur, quia ab eo quod se ostendit credere, uiuendo reprobatur.  Sepe heretici mira signorum opera faciunt, ab obsessis corporibus spiritus pellunt, et per prophetie donum uentura queque sciendo preueniunt; sed tamen a largitore tot munerum cognitionis intentione diuisi sunt, quia per eius dona non eius gloriam, sed proprios fauores querunt. Cum reprobi quique per accepta bona in sua laude se eleuant, ipsis muneribus contra largitorem pugnant. Inde quippe contra dantem superbiunt  unde ei amplius humiles esse debuerunt. Sed eo postmodum eos districtior sententia percutit, quo nunc superna bonitas et ingratos largius infundit. Plerumque fit reprobis amplitudo muneris incrementum damnationis, quia irrigati fructum non fecerunt [d 1Kb] , sed sub uiriditatis colore uacui in altum crescunt.  Nonnunquam heretici signa ac miracula faciunt, sed ut hic premia afflictionis sue abstinentieque recipiant, uidelicet laudes humanas querant [e 1Kb] . Sed quia uoce Domini reprobantur, dicentis: Discedite a me qui operamini iniquitatem , hac nimirum sententia datur intelligi ut in hominibus caritatis humilitas, non autem uirtutum signa debeant uenerari. Sancta Ecclesia etiam si qua fiant hereticorum miracula,  despicit; quia hec sanctitatis speciem [f 1Kb] non esse cognoscit. Probatio quippe sanctitatis non est signa facere, sed unumquemque ut se diligere, de Deo autem uera, de proximo uero meliora quam de semetipso sentire.  Non sunt amanda signa uel miracula, que possunt cum reprobis haberi communia: sed caritatis atque pietatis miracula, que tanto securiora sunt, quanto et occulta; et de quibus apud Deum eo maior sit retributio, quo apud homines minor est gloria.



CAPUT XIX. De diuinis carismatibus.

 Omnipotens Deus interni iudicii secreto moderamine alii sermonem  sapientie, alii plenam fidem, alii gratiam sanitatum, alii operationem uirtutum, alii prophetiam, alii discretionem spirituum, alii genera linguarum, alii interpretationem sermonum  tribuit; quatenus in uno eodemque spiritu iste uerbo sapientie polleat, nec tamen sermone scientie, id est doctrine, fulciatur; quia sentire atque inuenire sufficit, etiam quod per discendi studium non apprehendit. Unusquisque dono gratie preuentus sermone scientie fulget, nec tamen in uerbo sapientie  conualescit; quia et sufficit explere quantum didicit, et tamen ad sentiendum ex semetipso subtile aliquid non assurgit. Electus quisque per fidem elementis imperat; nec tamen per sanitatum gratiam infirmitates corporum curat. Ille uero orationis ope morbos subtrahit, nec tamen arenti terre uerbo pluuias reddit. Plerumque uir sanctus operatione uirtutum ad presentem uitam etiam mortuos reuocat; et tamen prophetie gratiam non habens que uentura sunt ignorat. Ille uentura queque uelut presentia attendit, et tamen in nulla signorum operatione se exerit. Nonnunquam quisque electus per discretionem spirituum in factis subtiliter mentes conspicit; sed tamen diuersi generis linguas nescit. Ille diuersi generis linguas examinat, sed tamen in rebus similibus  dissimilia corda non pensat. Alius uero in una lingua, quam nouit, sermonum pondera interpretando prudenter discutit; et tamen reliquis bonis, que non habet, patienter caret. Creator noster ac dispositor sic cuncta moderatur, ut qui extolli poterat ex dono quod habet, humilietur ex uirtute quam non habet; atque ita fit ut cum per impensam gratiam unumquemque subleuat, etiam per disparem alteri alterum subdat, et meliorem quisque dono alio eum qui sibi subiicitur attendat. Ac licet se preire ex aliis [a 1Kb] sentiat, eidem tamen quem superat se in aliis postponat. Omnipotens Deus sic cuncta moderatur ut dum singula queque sunt omnium, interposita quadam caritatis necessitudine, fiant omnia singulorum: et unusquisque sic quod non accepit in altero possideat, ut ipse alteri  possidendum quod accepit humiliter impendat.  Alia sunt dona que nos muniunt, alia que ornant: prophetia quippe, doctrina, genera linguarum, curationum uirtus, quasi quedam menia mentis sunt; que etsi quisque non habeat, stare munitus per fidem et iustitiam potest.  Sancta Ecclesia superni sui capitis corpus est, in qua alius alta uidendo oculus, alius recta operando manus, alius ad iniuncta discurrendo pes, alius preceptorum uocem intelligendo auris, alius malorum fetorem bonorumque fragrantiam discernendo naris est. Qui enim corporalium membrorum more dum uicissim sibi accepta officia impendunt, unum de semetipsis  omnibus corpus reddunt; et cum diuersa in caritate peragunt, diuersum esse prohibent ubi continentur. Si autem unum quid cuncti agerent, corpus utique, quod ex multis continetur, non essent: quia uidelicet multipliciter compactum, collectum [b 1Kb] non existeret, si hoc concors membrorum diuersitas non teneret. Dum sanctis membris Ecclesie uirtutum dona Dominus diuidit, quasi terre mensuras ponit; sicut Paulus apostolus dicit: Unicuique sicut diuisit Deus mensuram fidei . Et rursum: Ex quo totum corpus compactum et connexum per omnem iuncturam subministrationis secundum operationem in mensuram uniuscuiusque membri, augmentum corporis facit in edificationem sui in caritate .  Miro consilio auctor ac dispositor noster huic largitur que alii denegat, alii hec denegat que isti largitur. Mensuras itaque sibi positas egredi nititur quisquis posse plusquam acceperit conatur. Unusquisque fidelium cui fortasse tantummodo datum est preceptorum occulta disserere, si tentet etiam miraculis coruscare; aut quem superne uirtutis donum ad sola miracula roborat, etiam diuine legis pandere occulta contendat: in precipiti pedem porrigit, qui mensurarum suarum limitem non attendit. Et plerumque amittit quod poterat, quia audacter ea ad que pertingere non ualet arripere festinat. Membrorum nostrorum tunc bene ministeriis utimur, cum sua eis officia distincte seruamus. Lucem quippe oculis cernimus, uocem uero auribus audimus. Si quis autem,  mutato ordine, uoci oculos, luci aures accommodet, huic utraque incassum patent. Si quis odores uelit ore discernere, sapores nare gustare, utriusque sensus sibi ministerium, quia peruertit, interimit: dum enim propriis hec usibus non aptantur, et sua officia deserunt, et ad extranea non assurgunt. Egregius predicator ait: uos estis corpus Christi, et membra de membro . [Moral. lib. XXXIu, c. 4, n. 8.] Aliud quippe est membrum corporis, aliud membrum membri. Membrum quippe corporis pars ad totum; membrum uero membri est particula ad partem. Membrum namque membri est digitus ad manum, manus ad brachium; membrum uero est corporis totum hoc simul ad corpus uniuersum: sicut et in spiritali dominico corpore membra de membro  dicimus eos qui in eius Ecclesia ab aliis reguntur.



CAPUT XX. De quatuor uirtutibus, id est, prudentia, temperantia, fortitudine atque iustitia.

 Solidum mentis nostre edificium prudentia, temperantia, fortitudo, atque iustitia sustinet; quia in his quatuor uirtutibus tota boni operis structura consurgit. Unde et quatuor paradisi flumina terram irrigant, quia dum his quatuor uirtutibus cor infunditur, ab omnium desideriorum carnalium estu temperatur. [Nonnunquam dum] menti ignauia subripit, prudentia frigescit; nam cum fessa torpet, uentura non prouidet. Nonnunquam dum nonnulla menti delectatio subripit, temperantia nostra marcescit: quantum enim ad delectationem  presentium ducimur, minus ab illicitis temperamus. Aliquando se timor cordi insinuat, et uires nostre fortitudinis turbat: et eo minores contra aduersa existimus, quo quedam perdere immoderatius dilecta formidamus. Nonnunquam uero amor suus se menti ingerit, eamque latenti motu a rectitudine iustitie diuertit; et quo se totam auctori reddere negligit, eo in se iustitie iuri contradicit.  Quos spiritus gratie septiformis repleuerit, perficit; eisque non solum Trinitatis notitiam, sed etiam uirtutum quatuor, id est, prudentie, temperantie, fortitudinis atque iustitie, operationem prebet. Per Trinitatis notitiam  quatuor uirtutum actio accipitur, et per actionem uirtutum quatuor usque ad manifestam Trinitatis speciem peruenitur.  Possumus per quatuor mundi partes principales quatuor uirtutes accipere, ex quibus relique uirtutes oriuntur: uidelicet, prudentiam, fortitudinem, iustitiam atque temperantiam. Quas nimirum uirtutes tunc ueraciter accipimus, cum earum ordinem custodimus. Prima ex quatuor uirtutibus prudentia, secunda fortitudo, tertia iustitia, quarta temperantia est. Quid enim prodesse potest prudentia, si fortitudo desit? Scire etenim cuiquam quod non potest facere, pena magis quam uirtus est. Sed qui prudenter intelligit quod agat, et fortiter agit quod intellexerit, iam procul dubio iustus est; sed eius iustitiam  temperantia sequi debet, quia plerumque iustitia si modum non habet, in crudelitatem cadit. Ipsa uero iustitia uere iustitia est que se temperantie freno moderatur, ut in zelo quo quisque feruet sit etiam temperatus [Ed., temperans]; ne si plus ferueat perdat iustitiam, cuius seruare moderamina ignorat.



CAPUT XXI. De uita actiua et contemplatiua.

 Due sunt sanctorum uirorum uite, actiua scilicet et contemplatiua; sed actiua prior est tempore quam contemplatiua, quia ex bono opere tenditur ad contemplationem. Contemplatiua autem maior est merito quam actiua, quia hec in usu presentis operis laborat, illa uero  sapore intimo uenturam iam requiem degustat. Ezechiel propheta ait: Et manus hominis sub pennis eorum in quatuor partes . Quid itaque per manus nisi actiua, et quid per pennas nisi contemplatiua uita signatur? Manus ergo hominis sub pennis eorum est, id est, uirtus operis sub uolatu contemplationis. Due mulieres in Euangelio, Martha scilicet et Maria, actiuam et contemplatiuam designant. Martha etenim satagebat circa frequens ministerium, Maria autem sedebat ad pedes Domini, et uerba audiebat eius. Erat ergo una intenta operi, altera contemplationi. Una actiue seruiebat per exterius ministerium, altera contemplatiue per suspensionem cordis in uerbum. Quamuis actiua  uita bona sit, melior tamen est contemplatiua; quia illa cum mortali uita deficit, ista uero in immortali uita plenius excrescit. Unde dicitur: Maria optimam partem elegit, que non auferetur ab ea . Si per actiuam uitam boni aliquid agimus, ad celeste tamen desiderium per contemplatiuam uolamus. Unde et apud Moysen actiua seruitus, contemplatiua autem libertas uocatur . Et cum utreque uite ex dono sint gratie [a 1Kb] , quandiu tamen inter proximos uiuimus una nobis in necessitate est, altera in uoluntate. Nemo mortalium cognoscens Deum, ad eius regnum ingreditur, nisi bene prius operetur. Sine contemplatiua ergo uita intrare  possunt ad celestem patriam, qui bona que possunt operari non negligunt. Sine actiua autem intrare non possunt, si negligunt operari bona que possunt.  Illa ergo in necessitate, hec in uoluntate est: illa in seruitute, ista in libertate. Electorum populus per quosdam in contemplationem surgit, per quosdam uero in actiue uite solummodo opera pinguescit, sicut scriptum est: Det tibi Dominus de rore celi, et de pinguedine terre . Ros enim desuper subtiliter cadit; et toties de rore celi accipimus, quoties per infusionem contemplationis intime de supernis aliquid tenuiter uidemus. Cum uero bona opera etiam per corpus agimus, terre pinguedine ditamur.  Due  uxores Iacob, Lia uidelicet et Rachel, actiuam et contemplatiuam uitam significant. Lia quippe interpretatur laboriosa, Rachel uero, ouis uel uisum principium. Actiua autem uita laboriosa est, quia desudat in opere; contemplatiua uero simplex ad solum uidendum principium anhelat, uidelicet ipsum qui ait: Ego sum principium, propter quod et loquor uobis . Beatus Iacob Rachel quidem concupierat, sed in nocte accepit Liam ; quia uidelicet omnis qui ad Deum conuertitur contemplatiuam uitam desiderat, quietem eterne patrie appetit; sed prius necesse est ut in nocte uite presentis operetur bona que potest, desudet in labore, id est, Liam accipiat, ut post ad uidendum principium in Rachel amplexibus requiescat. Erat  Rachel uidens, sed sterilis, Lia autem lippis, sed fecunda. Rachel pulchra et infecunda, quia nimirum mens que contemplandi otia appetit, plus uidet, sed minus Deo filios generat. Cum uero se ad laborem predicationis dirigit, minus uidet, sed amplius parit. Contemplatiua uita ualde speciosa est in animo, sed dum quiescere in silentio appetit, filios non generat ex predicatione: uidet, et non parit, quia quietis sue studio intenta [b 1Kb] minus se in aliorum collectione succendit. Et quantum introrsum conspicit, aperire aliis predicando non sufficit. Lia uxor Iacob lippis et fecunda est, quia actiua uita dum occupatur in opere, minus uidet. Sed dum modo per uerbum, modo per exemplum, ad imitationem  suam proximos accendit, multos in bono opere filios generat; et si in contemplationem mentem tendere non ualet, ex eo tamen quod agit exterius, gignere sequaces ualet.  Post Lie complexus ad uxorem Rachelem Iacob peruenit, quia perfectus quisque ante actiue uite ad fecunditatem iungitur, et postmodum contemplatiue ad requiem copulatur. Scriptum est: Si emeris seruum Hebreum, sex annis seruiet tibi . [Lib. I in Ezech., homil. 3, n. 11.] Hebreus enim transiens interpretatur. Et seruus Hebreus emitur, et sex annis seruire precipitur, quando unusquisque qui iam ab hoc seculo mente transit, seruitio omnipotentis Domini  subditur. Ille enim uere seruire Deo appetit qui ab hoc seculo mente transire didicerit. Seruus namque Hebreus emitur, et sex annis seruire precipitur, ita ut in septimo liber exeat gratis. Quid enim per senarium numerum nisi actiue uite perfectio designatur? Quid per septenarium nisi contemplatiua exprimitur? Sex ergo annis seruit, ex septimo egreditur liber, qui per actiuam, quam perfecte exhibuerit, ad contemplatiue uite libertatem transit. Seruus Hebreus emptus post sex annos gratis liber egreditur, quia hi qui postquam omnia fecerint dicunt se inutiles seruos, eis procul dubio sicut ipsa actiua fuit ex munere, ita erit ex gratia etiam contemplatiua. Isdem seruus cum quali ueste intrauerit, cum tali exeat; quia omnino necesse est  ut unusquisque nostrum in hoc quod incipit perseueret, atque usque ad finem operis in ea quam inchoauit intentione perduret. Ille quippe bene ad contemplatiuam transit, qui in actiua uita intentionis sue uestem ad deteriora non mutauerit. Scriptum est in Apocalypsi: Factum est silentium in celo quasi media hora . [Lib. II in Ezech., homil. 2, n. 14] Celum quippe est anima iusti, sicut per prophetam Dominus dicit: Celum mihi sedes est . Et: Celi enarrant gloriam Dei . Cum ergo quies contemplatiue uite agitur in mente, silentium fit in celo; quia terrenorum actuum strepitus quiescit a cogitatione, ut ad secretum intimum aurem animus apponat. Cum quies mentis esse in hac uita perfecta non potest,  nequaquam hora integra factum in celo silentium dicitur, sed quasi media; ut neque ipsa media plene sentiatur, cum premittitur quasi, quia mox, ut se animus subleuare ceperit, et quietis intime lumine perfundi, redeunte citius cogitationum strepitu, de semetipso confunditur, et confusus cecatur.  Magna est in contemplatiua uita mentis contentio, cum sese ad celestia erigit, cum in rebus spiritalibus animum tendit, cum transgredi nititur omne quod corporaliter uidetur, cum sese angustat ut dilatetur. Et aliquando quidem uincit, et reluctantes tenebras sue cecitatis exsuperat; et de incircumscripto lumine quiddam furtim subtiliter attingit [a 1Kb] ; sed statim ad semetipsam  protinus reuerberatur [b 1Kb] , atque ab ea luce, ad quam respirando transit, ad sue cecitatis tenebras suspirando redit.  In libro Genesis scriptum est: Sepeliuit Abraham coniugem suam in sepulcro duplici . Actiua uita quasi sepulcrum est, quia a prauis operibus mortuos tegit; sed contemplatiua perfectius sepelit, quia cunctis mundi actionibus funditus diuidit.



CAPUT XXII. De oratione.

 Cum Deus in oratione non queritur, citius animus in oratione lassatur.  Quia cum illa quisque postulat que fortasse iuxta occultum iudicium Deus tribuere recusat, ipse quoque uenit in fastidium, qui non uult dare quod rogatur [Ed., amatur]. Conditor uniuersitatis Dominus se magis quam ea que condidit uult amari, et eterna potius quam terrena postulari, cum eadem ueritas dicat: Querite primum regnum Dei, et hec omnia adiicientur uobis . Qui enim non ait, dabuntur, sed adiicientur, profecto indicat aliud esse quod principaliter datur, aliud quod superadditur. Quia enim nobis in intentione eternitas, in usu uero temporalitas esse debet, et illud datur, et hoc nimirum ex abundanti superadditur. Sepe homines dum in oratione bona temporalia postulant, eterna uero premia non requirunt, petunt quod adiicitur,  et illud non desiderant ubi adiiciatur. Nec lucrum sue esse petitionis deputant, si hic sint temporaliter pauperes, et illic beatitudine diuites in eternum uiuant: sed solis, ut dictum est, uisibilibus intenti, labore postulationis renuunt inuisibilia mercari. Qui si superna quererent, iam cum fructu laborem exhiberent. Cum mens uniuscuiusque electi in precibus ad Auctoris sui speciem anhelat, diuinis desideriis inflammata, supernis coniungitur, ab inferioribus separatur, amore feruoris sui se aperit ut capiat, et capiens inflammat; et superiora amare, iam sursum ire est: dumque magno desiderio ad celestia inhiat, miro modo hoc ipsum quod accipere querit degustat.  Libentius sacrificium oblationis accipitur quod in  conspectu misericordis Iudicis proximi dilectione conditur. Quod tunc ueraciter quisque cumulat, si hoc etiam pro aduersariis impendat. Isaias propheta ait: Intra in cubiculum tuum, et claude ostium tuum . Et ueritas dicit: Ora Patrem tuum in absconso [c 1Kb] , et Pater tuus, qui uidet in abscondito, reddet tibi . [Moral. XXII, c. 17, n. 43.] Clauso quippe ostio petit in cubiculo, qui tacente ore in conspectu superne pietatis infundit affectum mentis. uox uero auditur in abscondito, cum per sancta desideria silenter clamatur. Unde recte quoque per Psalmistam dicitur: Desiderium pauperum exaudiuit Dominus: desideria [d 1Kb] cordis eorum exaudiuit auris tua . Item ueritas dicit: Scit Pater uester quid opus sit uobis, antequam petatis  eum . [Lib. I in Eu., hom. 2, n. 7.] Peti uult hoc quod nos petere et se concedere prenoscit. Importune igitur orare nos admonet, et hoc inspirat ut petatur; hoc autem requirit ut cor audientium excitet ad orationem. Cum ad orationis studium discipulos ueritas instrueret, ait Patri: Fiat uoluntas tua sicut in celo et in terra . [Moral. XXuII, c. 39, n. 65.] Possunt per celum hi qui in celestibus sunt conditi angelici spiritus designari, ut nimirum uoluntas Dei sicut a superiori creatura agitur, ita in omnibus etiam ab humana infirmitate  seruetur. Panem nostrum quotidianum da nobis hodie . [Moral. lib. XXIu, c. 7, n. 13.] Ecce et nostrum dicimus, et tamen ut nobis detur Dominum exoramus. Noster quippe fit cum accipitur, qui tamen Dei est quia ab illo datur. Et Dei ergo est ex munere, et noster fit ueraciter per acceptionem. Dimitte nobis debita nostra, sicut et nos dimittimus debitoribus nostris . [Moral. lib. X, c. 15, n. 30.] Ut profecto bonum, quod a Deo compuncti petimus, hoc primum cum proximo conuersi faciamus. Tunc ergo uere sine macula in oratione faciem leuamus, cum nec nos prohibita mala committimus, nec ea que in nos commissa ex proprio zelo sunt retinemus [a 1Kb] . Graui confusione mens nostra orationis sue tempore deprimitur, si hanc  aut sua operatio adhuc inquinat, aut aliene nequitie seruatus dolor accusat; que duo quisque dum terserit, ad ea que subnixa sunt protinus libens [b 1Kb] exsurgit. Et ne nos inducas in tentationem . [Moral. III, c. 5, n. 6.] Neque enim in tentationem ueritas [c 1Kb] inducit, qui semper a tentatione subditos misericorditer protegit; sed tamen in tentationem quasi eius inducere est a tentationis nos illecebra non munire. Tunc quippe nos omnipotens Deus in tentationis laqueum non inducit, cum tentari ultra quam possumus non permittit.  Dum turbas phantasmatum in oratione patimur, Iesum aliquatenus transeuntem sentimus; cum uero orationi uehementer insistimus, stat iehsu ut lucem restituat, quia Deus in corde figitur, et lux  amissa reparatur.  ualde namque apud Dominum utraque hec sibi necessario congruunt, ut et oratione operatio, et operatione fulciatur oratio. Ieremias propheta ait: Scrutemur uias nostras, et queramus, et reuertamur ad Dominum. Leuemus corda nostra cum manibus ad Deum in celum . uias etenim nostras scrutari est cogitationum interna discutere; corda uero cum manibus leuat qui orationem suam operibus roborat. Nam quisquis orat, sed operari dissimulat, cor leuat [et manus non leuat;] quisquis uero operatur et non orat, manus leuat et cor non leuat. Ioannes apostolus ait: Si cor nostrum non reprehenderit nos, fiduciam habemus apud Deum . Tunc ergo fiduciam cor in oratione accipit, cum sibi uite prauitas nulla contradicit.  Cor quippe nos in petitione reprehendit, cum resistere preceptis eius quem postulat meminit; et oratio fit exsecrabilis, cum a censura auertitur legis; quia dignum profecto est ut ab eius beneficiis sit quisque extraneus, cuius nimirum iussionibus non uult esse subiectus.  In oratione hoc est salubre remedium, ut cum mens se ex memoria culpe reprehendit, hoc prius defleat quod errauit; quatenus dum ab erroris macula fletibus tergitur, in  petitione sua cordis facies ab auctore munda uideatur.



CAPUT XXIII. De distributione spiritus septiformis.

 In mente fidelium primus ascensionis gradus est timor Domini; secundus, pietas; tertius, scientia; quartus, fortitudo; quintus, consilium; sextus, intellectus; septimus, sapientia. Isaias propheta in Christo gradus septiformis gratie enumerans ait: Requiescit [d 1Kb] super eum spiritus Domini: spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini . Quos scilicet gradus de celestibus loquens, descendendo magis quam ascendendo numerauit,  uidelicet sapientiam, intellectum, consilium, fortitudinem, scientiam, pietatem, timorem. Et cum scriptum sit: Initium sapientie timor Domini , constat procul dubio quia a timore ad sapientiam ascenditur, non autem a sapientia ad timorem reditur; perfectam procul dubio habet sapientia caritatem, sicut scriptum est: Perfecta caritas foris mittit timorem . Isaias ergo quia de celestibus ad ima loquebatur, cepit magis a sapientia, et descendit ad timorem: sed nos quia [Ed., qui] a terrenis ad celestia tendimus, eosdem gradus ascendendo numeremus, ut a timore ad sapientiam peruenire ualeamus. Est timor Domini in mente fidelium; sed qualis iste timor est, si cum eo pietas non est? Qui enim misereri proximo ignorat,  qui compati eius tribulationi  dissimulat, huius timor ante omnipotentis Dei oculos nullus est: qui non subleuatur ad pietatem [e 1Kb] ; sed sepe pietas per inordinatam misericordiam errare solet, si fortasse pepercerit que parcenda non sunt. Peccata enim, que feriri gehenne ignibus possunt, discipline sunt uerbere corrigenda. Sed inordinata pietas cum temporaliter parcit, ad eternum supplicium pertrahit. Ut uera et ordinata sit pietas, ad gradum est alium subleuanda, id est ad scientiam, ut sciat uel quid ex misericordia [f 1Kb] puniat, uel quid ex misericordia dimittat. Sed quid si sciat quid agere quisque debeat, uirtutem uero agendi non habeat? Scientia ergo nostra crescat ad fortitudinem, ut cum uidet quid agendum sit, hoc  agere per mentis fortitudinem possit: ne timore trepidet, et, pauore collapsa, non ualeat bona defendere que sentit. Sepe fortitudo si improuida fuerit, et minus contra uitia circumspecta, ipsa sui presumptione in casum ruit. Ascendat ergo ad consilium ut prouidendo premuniat omne quod agere fortiter potest. Esse consilium non potest, si intellectus deest; quia qui non intelligit malum quod agentem grauat, quomodo potest bonum solidare quod adiuuat? Itaque a consilio ascendamus ad intellectum. Sed quid si intellectus magno quidem acumine  uigilet, et moderari se nesciat per maturitatem? Ab intellectu ergo ascendamus ad sapientiam, ut hoc quod acute intellectus inuenit, sapientie maturitate [a 1Kb] disponat. Quia igitur per timorem surgimus ad pietatem, per pietatem ad scientiam ducimur, per scientiam ad fortitudinem roboramur, per fortitudinem ad consilium tendimus, per consilium ad intellectum proficimus, per intellectum ad maturitatem sapientie uenimus: septem gradibus ad portam ascendimus, per quam nobis aditus uite spiritualis aperitur.



CAPUT XXIu. De non reddendo malum pro malo.

 In utroque scriptum est Testamento: Quod tibi non uis fieri, alii ne feceris : quibus utriusque  Testamenti mandatis per unum malitia compescitur, per aliud benignitas prorogatur [Ed., prerogatur]; ut quod non uult malum pati quisque non faciens, cesset a nocendi opere: et rursum, bonum quod sibi fieri appetit impendens, erga utilitatem se proximi exerceat ex benignitate. Sed hec nimirum duo dum sollicita intentione cogitantur, cor ad innumera uirtutum ministeria tenditur: ne uel ad inferenda que non debet desideriis inquieta mens ferueat, uel erga exhibenda que debet otio resoluta torpescat. Cum quisque cauet alteri facere quod nequaquam uult ab altero ipse tolerare, sollicita se intentione circumspicit ne superbia eleuet, et usque ad despectum proximi animum deiiciens exaltet; ne  ambitio cogitationem laniet; cumque hanc ad appetenda aliena dilatat, angustet. Cauendum summopere est ne cuiusquam cor luxuria polluat, et subiectum desideriis per illicita corrumpat. Ne ira exasperet, et usque ad proferendam contumeliam inflammet. Ne inuidia mordeat, et alienis felicitatibus emula sua se face consumat. Sollicita se quisque circumspectione custodiat, ne immoderate linguam loquacitas pertrahat, eamque ad lasciuiam obtrectationis extendat. Ne odium malitia excitet, et os usque ad iaculum maledictionis irritet. Cum quisque cogitat ut ea alteri faciat, que ipse sibi fieri ab altero exspectat, pensat nimirum ut malis bona et bonis meliora respondeat: ut erga procaces mansuetudinem longanimitatis exhibeat, et malitie peste languentibus  gratiam benignitatis ostendat [Ed., impendat]. Conuenit fidelium unicuique ut discordes pace uniat, et concordes ad concupiscentiam uere pacis accingat; ut indigentibus necessaria tribuat, et errantibus uiam rectitudinis ostendat. Ut afflictos uerbo et compassione mulceat, ut accensos in huius mundi desideriis increpatione restringat [b 1Kb] . Unusquisque fidelium sic ea que tacet toleret, ne tamen in animo uirus doloris occultet. Sic maleuolis munus benignitatis exhibeat, ne tamen per gratiam a iure rectitudinis excedat. Ut cuncta proximis que preualet impendat, sed hec impendendo non tumeat.  Sicque in bonis que exhibet tumoris precipitium paueat, ne tamen a boni exercitio torpescat.



CAPUT XXu. De pace et concordia.

 Admonendi sunt pacati, ne dum plus quam necesse est pacem quam possident amant, ad perpetuam peruenire non appetant. Plerumque enim grauius intentionem mentium rerum tranquillitas tentat, ut quo non sunt molesta que tenent, eo minus amabilia fiant que uocant: et quo delectant presentia, eo non inquirantur eterna. Per semetipsam ueritas loquens, cum terrenam pacem a superna distingueret, atque ad uenturam discipulos ex presenti prouocaret, ait: Pacem meam  relinquo uobis, pacem meam do uobis . Relinquo scilicet transitoriam, do mansuram. Si ergo in ea cor que relicta est figitur, nunquam ad illam que danda est peruenitur. Pax presens ita tenenda est ut et diligi debeat et contemni, ne si immoderate diligitur, diligentis animus in culpa capiatur. Admonendi sunt pacati ne dum nimis humanam pacem desiderant, prauos hominum mores nequaquam redarguant, et consentiendo peruersis, ab auctoris sui se pace disiungant; ne dum humana foras iurgia metuunt, interni federis discussione [c 1Kb] feriantur. Quid est pax transitoria, nisi quoddam uestigium pacis eterne? Quid ergo esse dementius potest quam uestigia in puluere impressa diligere, sed ipsum a quo impressa sunt non amare? Certissime sciendum  est quia quantislibet homines uirtutibus polleant, spiritales fieri nullatenus possunt, si uniri per concordiam proximis negligunt. Scriptum quippe est: Fructus spiritus est caritas, gaudium, pax ; qui ergo seruare pacem non curat, ferre fructum spiritus recusat. Hinc idem Paulus ait: Cum sit inter uos zelus, et contentio, nonne carnales estis ? Hinc iterum dicit: Pacem sequimini cum omnibus, et sanctimoniam, sine qua Deum nemo uidebit . Paulus apostolus admonens ait: Solliciti seruare unitatem spiritus in uinculo pacis; unum corpus, et unus spiritus, sicut uocati estis in una spe uocationis uestre . Ad unam igitur uocationis spem nequaquam pertingitur, si non ad eam unita cum proximis mente curratur. Sepe nonnulli,  dum quedam specialiter dona percipiunt, superbiendo donum concordie, quod maius est, amittunt: ut si fortasse carnem pre ceteris gule refrenatione quis edomat, concordare eis quos superat abstinendo contemnat. In Euangelio ueritas ait: Habete sal in uobis, et pacem habete inter uos . Sal quippe sine pace non uirtutis est donum, sed damnationis argumentum. Sepe aues unius eiusdemque generis sese socialiter uolando non deserunt, congregatim animalia bruta pascuntur, que si solerter aspicimus, concordando sibi irrationalis natura indicat, quantum malum per discordiam rationalis natura  committat, quando hec a rationis intentione perdidit quod illa motu naturali custodit. Dauid propheta dum totum se ad federa pacis interne constringeret, testatur quod cum malis concordiam non teneret, dicens: Nonne qui oderunt te, Deus, oderam illos, et super inimicos tuos tabescebam? Perfecto odio oderam illos, inimici facti sunt mihi . Inimicos etenim Dei perfecto odio odisse est, et quod facti sunt diligere, et quod faciunt increpare. Admonendi sunt pacati, ne si ad correptionis uerba prosiliant, temporalem pacem sibi perturbare formident. Rursum admonendi sunt ut eamdem pacem dilectione integra intrinsecus teneant, quam per inuectionem uoci sibi extrinsecus turbant. Prouide Dauid propheta utrumque se perhibet seruare, cum  dicit: Cum his qui oderunt pacem eram pacificus, dum loquebar illis, impugnabant me gratis . Ecce et loquens impugnatus [a 1Kb] erat pacificus, quia nec insanientes cessabat reprehendere, nec reprehensos negligebat amare. Concordiam pacis Paulus commendans ait: Si fieri potest, quod ex uobis est cum omnibus hominibus pacem habentes . Hortaturus enim discipulos, ut pacem cum hominibus haberent, premisit dicens: Si fieri potest, atque subiunxit: Quod ex uobis est: difficile quippe erat, ut si male acta corriperent, habere pacem cum omnibus possent. Cum temporalis pax in prauorum cordibus ex nostra increpatione confunditur, inuiolata necesse est ut in nostro corde seruetur. Recte itaque Apostolus ait: Quod ex uobis est; ac si dicat:  Quia pax ex duarum partium consensu subsistit, ut [b 1Kb] si ab eis qui corripiuntur expellitur, integra tamen in uestra qui corripitis mente teneatur. Idem Paulus rursum discipulos admonet, dicens: Si quis non obedit uerbo nostro, per epistolam hunc notate, et non commisceamini cum illo, ut confundatur . Atque illico subiunxit: Et nolite, ut inimicum existimare illum, sed corripite ut fratrem . Ac si diceret: Pacem cum eo exteriorem soluite, sed interiorem circa illum medullitus custodite; ut peccantis mentem sic uestra discordia feriat, quatenus pax a uestris cordibus nec abnegata discedat.  In Euangilio Dominus dicit: Beati pacifici, quoniam filii Dei uocabuntur . E  diuerso namque colligant homines; quia si Dei uocantur filii qui pacem faciunt, proculdubio Satane sunt filii qui confidunt. Admonendi ergo sunt qui faciende pacis studiis occupantur, ut prauorum mentibus prius amorem debeant interne pacis infundere, quatenus eis postmodum ualeat exterior pax prodesse.



CAPUT XXuI. De patientia.

 Quanto culmine uirtus patientie polleat, Salomon indicat, dicens: Melior est patiens uiro forti, et qui dominatur animo suo expugnatore urbium . Minor est uictoria urbes expugnare,  quia extra sunt que uincuntur; maius est autem quod per patientiam uincitur, quia ipse animus [c 1Kb] superatur, et semetipsum sibimet subiicit, quando eum patientia in humilitate tolerantie sternit. Melior est, inquit, patiens uiro forti, et qui dominatur animo suo expugnatore urbium.  Recte expugnatori urbium patiens prefertur, quia in illa actione uictorie homo uictor est hominum, in hac autem mansuetudine patientie animus uictor est sui. Terra bona fructum per patientiam reddit, quia scilicet nulla sunt bona que agimus, si non equanimiter etiam proximorum mala toleramus. Scriptum est: Charitas patiens est . Igitur cum minime est patiens, caritas non est.  Per hoc quoque in  patientia uitium ipsa uirtutum nutrix doctrina dissipatur. Salomon ait: Doctrina uiri per patientiam noscitur . Tanto ergo quisque minus ostenditur doctus, quanto minus conuincitur patiens. Neque enim potest ueraciter bona docendo impendere, si uiuendo nescit equanimiter aliena mala tolerare. In Ecclesiaste scriptum est: Melior est patiens arrogante ; quia uidelicet eligit patiens quelibet mala perpeti, quam per ostentationis uitium bona sua occulta cognosci. Cum patientia relinquitur, etiam bona reliqua que iam gesta sunt destruuntur. Unde recte per Ezechielem esse in altari Dei fossa perhibetur  ut in ea uidelicet superposita holocausta seruentur. Si enim in altari fossa non esset, omne quod in eo sacrificium  reperiret superueniens aura dispergeret. Custodem conditionis nostre patientiam Dominus esse monstrauit, qui in ipsa nos possidere nosmetipsos docuit, dicens: In patientia uestra possidebitis animas uestras . Admonendi sunt patientes ne in eo quod exterius per patientiam portant interius doleant: ne tante uirtutis sacrificium, quod integrum foras immolant, intus, malitie peste corrumpant. Dicendum est patientibus ut studeant diligere quod sibi necesse est tolerare, ne si patientiam dilectio non sequatur, in deteriorem culpam odii uirtus ostensa uertatur. Paulus apostolus cum diceret: Charitas patiens est , illico adiunxit: Benigna est, uidelicet ostendens quia quos  ex patientia tolerat, amare etiam ex benignitate non cessat. Idem doctor egregius, cum patientiam discipulis suaderet, dicens: Omnis amaritudo, et ira, et indignatio, et clamor, et blasphemia tollatur a uobis : quasi cunctis exterius iam bene compositis, ad interiora reuertitur, cum subiungit: Cum omni malitia; quia nimirum frustra indignatio, clamor et blasphemia ab exterioribus tollitur, si in interioribus uitiorum mater malitia dominatur. Et incassum foras nequitia ex ramis inciditur, si surrectura multiplicius intus in radice seruatur. Plerum que euenire patientibus solet, ut eo quidem tempore quo uel aduersa patiuntur, uel contumelias audiunt.  nullo dolore puisentur; et sic patientiam exhibeant, ut custodire etiam cordis innocentiam non omittant. Sed cum post paululum hec ipsa que pertulerint ad memoriam reuocant, igne se doloris inflammant, argumenta ultionis inquirunt, et mansuetudinem quam tolerantes habuerunt, retractantes in malitiam uertunt. Admonendi sunt patientes ut cor post uictoriam muniant, ut hostem publico bello superatum insidiari meniis mentis intendant, ut languorem plus reserpentem timeant, ne hostis callidus eo in deceptione postmodum maiori exsultatione gaudeat, quod [Ed., quo] illa dudum contra se rigida colla uictorum calcat.  Est in dilectione proximi nobis patientia, et benignitas conseruanda; quia de eadem dilectione nunc  dicitur: Charitas patiens est, benigna est . Patiens scilicet, ut illata a proximis mala equanimiter portet; benigna autem, ut sua bona proximis desiderabiliter impendat.  Patientia uero est aliena mala equanimiter perpeti, contra eum quoque qui mala irrogat nullo dolore morderi. Nam qui sic proximi mala portat ut tamen tacitus doleat, et tempus digne retributionis querat, patientiam non exhibet, sed ostendit. Unusquisque miles Dei aduersitatis bello deprehensus, et scutum patientie debet anteferre ne pereat; et ad predicationem promptus amoris inferre iacula ut uincat. Scriptum est: Nunquid in finem obliuio erit pauperum, patientia pauperum non peribit in finem . [a 1Kb] Quantumlibet uel in  aduersis patientes uel in prosperis humiles simus, in hac uita retribui nobis bona presentia nullo modo requiramus; nam pro labore patientie bona speranda sunt sequentis uite; ut tunc premium nostri laboris incipiat quando omnis iam labor funditus cessat. Quasi patientia pauperum perisse cernitur, cum nichil pro illa in hac uita humilibus recompensatur; sed patientia pauperum in finem non peribit, quia tunc eius gloria percipitur cum simul omnia laboriosa terminantur.



CAPUT XXuII. De humilitate.

 Ad hoc unigenitus Dei filius formam infirmitatis  nostre suscepit, ob hoc inuisibilis, uel despectus apparuit [b 1Kb] , ad hoc contumeliarum ludibria, irrisionum probra [c 1Kb] , passionum tormenta tolerauit, ut superbum non esse hominem doceret humilis Deus. Quanta humilitatis uirtus est, quantaque sublimis celsitudo, propter quam solam ueraciter edocendam is qui sine estimatione magnus est usque ad passionem factus est paruus? Quia originem perditionis nostre [d 1Kb] se prebuit diaboli, instrumentum redemptionis nostre inuenta est humilitas Dei. Hostis noster inter omnia conditus [e 1Kb] , uideri supra omnia uoluit  elatus, Redemptor autem noster magnus, manens supra omnia, fieri inter omnes [Ed., omnia] dignatus est paruus. Humilitas magistra est omnium materque uirtutum, sicut ueritas ait: Discite a me quia mitis sum et humilis corde, et inuenietis requiem animabus uestris , quia dum se humiles deiiciunt, ad Dei similitudinem ascendunt. Quid igitur humilitate sublimius, que dum se in ima deprimit, Auctori suo manenti se super summa coniungit?  uere humilitatis testimonia sunt, et iniquitatem suam quemque cognoscere, et cognitam uoce confessionis aperire. Insinuandum est humilibus quam sit uera excellentia quam sperando tenent, quam sint eterna que appetunt, uel quam transitoria que contemnunt.



CAPUT XXuIII. De simplicitate.


 Admonendi sunt simplices ut studeant nunquam falsa dicere, sed ut [f 1Kb] nouerint, nunquam uera reticere: sicut enim sepe dicentem falsitas lesit, ita nonnunquam quibusdam audita uera nocuerunt. Admonendi sunt simplices ut sicut fallaciam semper utiliter uitant, ita ueritatem semper utiliter proferant. Admonendi sunt ut simplicitatis bono prudentiam adiungant quatenus sic securitatem de simplicitate possideant, ut circumspectionem prudentie non amittant. Hinc namque per doctorem gentium dicitur: uolo uos sapientes esse in bono, et simplices in malo . Electos suos per semetipsam ueritas admonet, dicens:  Estote prudentes sicut serpentes, et simplices sicut columbe , quia uidelicet in electorum cordibus debet et simplicitatem columbe astutia serpentis acuere, et serpentis astutiam columbe simplicitas temperare: quatenus nec seducti per prudentiam calleant, nec ab intellectus studio ex simplicitate torpescant.  Nil simplici corde felicius quia quo innocentiam erga alios exhibet, nil est quod pati ab aliis formidet: habet enim quasi arcem quamdam fortitudinis simplicitatem suam, nec suspectus est pati quod se fecisse non meminit. Bene per Salomonem dicitur: In timore Domini fiducia fortitudinis ; qui et rursum ait: Secura mens quasi iuge conuiuium .  Quasi enim continuatio refectionis est ipsa tranquillitas securitatis. Qui ambulat simpliciter, ambulat confidenter . [Reg. Past., part. III, c. 11.] Fiducia quippe magne securitatis est simplicitas actionis, quoniam sanctus Spiritus discipline effugiet fictum, nec habitabit in corpore subdito peccatis .



CAPUT XXIX. De intentione cordis et corporis.

 Lucerna corporis est oculus, quia per bone intentionis radium merita  illustrantur actionis, sicut ueritas ait: Si oculus tuus simplex fuerit, totum corpus tuum lucidum erit . Per oculum exprimitur preueniens opus suum cordis intentio; que priusquam se in actione exerceat hoc iam quod appetit contemplatur. Quid denique appellatione corporis designatur, nisi unaqueque actio, que intentionem suam quasi intuentem oculum sequitur? Si recte intenditur per simplicitatem cogitationis, bonum opus efficitur, etiamsi minus bonum esse uideatur. Nam si oculus nequam fuerit, totum corpus tenebrosum erit, quia cum peruersa intentione quid uel rectum agitur, et si splendere coram hominibus cernitur, apud examen tamen interni iudicis obscuratur. Si lumen, inquit, quod in te est tenebre sunt, ipse tenebre quante erunt  ? Quia si hoc quod bene hos agere credimus ex mala intentione fuscamus, quanta ipsa mala sunt, que mala esse etiam cum agimus, non ignoramus? Si igitur ibi nil discernimus ubi quasi discretionis lumen tenemus, qua cecitate in illa offendimus que sine discretione perpetramus? uigilanti cura per cuncta opera intentio nobis nostra pensanda est, ut nil temporale in his que agit appetat; totam se in soliditate eternitatis figat: ne si extra fundamentum actionis nostre fabrica ponitur, terra dehiscente soluatur.



CAPUT XXX. De mansuetudine.

 Plerumque mansueti uicinum et quasi iuxta positum torporem desidie  patiuntur, ac per nimiam resolutionem lenitatis, ultra quam necesse est, uigorem districtionis emolliunt. Et sepe mansueti dissolutionis torpescunt tedio, quia eorum uirtuti uitium latenter adiungitur. Sed admonendi sunt ut fugiant quod iuxta ipsos est, et amplectantur sollicitudinem, que acuat multe benignitatis incuriam. Idcirco sanctus Spiritus in columba nobis est et in igne monstratus, quia uidelicet omnes quos implet et columbe simplicitate mansuetos, et igne zeli ardentes exhibet. Nequaquam sancto Spiritu plenus est qui aut in tranquillitate mansuetudinis feruorem emulationis deserit, aut rursum in emulationis ardore uirtutem mansuetudinis amittit. uas electionis Paulus apostolus duobus discipulis  non diuersa tamen adiutoria [a 1Kb] predicationis impendit. Timotheum namque admonens ait: Argue, obsecra, increpa in omni patientia et doctrina . Titum quoque admonet dicens: Hec loquere, et exhortare, et argue cum omni imperio . Quid est quod doctrinam suam magister egregius tanta arte dispensat, ut in exhibenda hac alteri imperium, atque alteri patientiam proponat, nisi quod mansuetioris spiritus Titum, et paulo feruentioris uidit esse Timotheum? Illum per emulationis studium inflammat; hunc per lenitatem patientie temperat. Illi quod deest iungit, huic quod superest  subtrahit. Illum stimulo impellere nititur, hunc freno moderatur. Magnus quisque suscepte Ecclesie colonus alios palmites, ut crescere debeant, rigat; alios cum plus iusto crescere conspicit, resecat: ne aut non crescendo fructus non ferant, aut immoderate crescendo quos protulerint amittant



CAPUT XXXI. De obedientia.

 Sciendum summopere quod obedientia aliquando si de suo aliquid habeat, nulla est; si de suo aliquid non habeat, minima. Cum huius mundi successus precipitur, cum locus superior imperatur, is qui ad percipienda hec obedit, obedientie sibi uirtutem euacuat, si ad hec etiam ex proprio desiderio anhelat.  Neque enim se sub obedientia dirigit, qui ad percipienda huius uite prospera libidini proprie ambitionis seruit. Cum seculi huius despectus precipitur, cum probra adipisci et contumelie iubentur; nisi hec et ex semetipso [b 1Kb] animus appetat, obedientie sibi meritum minuit, quia ad ea que in hac uita despecta sunt inuitus nolensque descendit. Aliquando ad detrimentum obedientia ducitur, cum mentem ad suscipienda probra huius seculi nequaquam ex parte aliqua etiam sua uota comitantur. Debet obedientia et in aduersis ex suo aliquid habere; et rursum [in prosperis ex suo aliquid omnimodo non habere, quatenus et in aduersis tanto sit gloriosior, quanto diuino ordini etiam ex desiderio iungitur; et [c 1Kb] ] in prosperis tanto sit uerior, quanto a  presenti ipsa, quam diuinitus percipit, gloria funditus ex mente separatur.  Ab omnipotente Domino obedientia usque ad mortem seruanda precipitur, sicut ueritas ait: Non possum ego a me ipso facere quidquam, sed sicut audio iudico . Ipse si sicut audit iudicat, tunc etiam obedit Patri, cum Iudex huius uenerit seculi. Ne nobis usque ad presentis uite terminum obedientia laboriosa appareat, Redemptor noster indicat, qui [Ed., quia] hanc, etiam cum Iudex uenerit, seruat. Quid ergo mirum si peccator homo obedientie in presentis uite breuitate se subiicit, quando hanc Mediator Dei et hominum, et cum obedientes remunerat, non relinquit.  Sciendum est nunquam per obedientiam malum fieri, aliquando autem debet  per obedientiam bonum quod agitur intermitti; neque enim mala in paradiso arbor exstitit, quam Deus homini ne contingeret interdixit. Sed ut melius per obedientie meritum homo bene conditus cresceret, dignum fuerat ut hunc etiam a bono prohiberet; quatenus tanto uerius hoc quod ageret uirtus esset, quanto et a bono cessans Auctori suo se subditum humilius exhiberet. Notandum nobis summopere est quod primis hominibus a Domino dictum est: Ex omni ligno paradisi edite [Ed., comedite], de ligno autem scientie boni et mali ne tetigeritis  . Qui enim ab uno quolibet bono subiectos uetat, necesse est ut multa concedat, ne obedientis mens funditus intereat, si a bonis omnibus penitus repulsa ieiunat.  Scriptum est in libro Salomonis [a 1Kb] : Melior est obedientia quam uictime . Obedientia quippe uictimis iure preponitur, quia per uictimas aliena caro, per obedientiam uero uoluntas propria mactatur. Tanto igitur quisque Deum citius placat, quanto ante eius oculos, repressa arbitrii sui superbia, gladio precepti se immolat. Ariolandi peccatum inobedientia dicitur, ut quanta sit uirtus obedientie [Ed., obedientia] demonstretur. Ex aduerso ergo melius ostenditur quid de eius laude sentiatur. Si enim quasi peccatum ariolandi est repugnare, et quasi scelus  idololatrie nolle acquiescere, sola obedientia est que fidei meritum possidet, qua sine [Ed., sine qua] quisque infidelis conuincitur, etiamsi fidelis esse uideatur. Per Salomonem in ostensione obedientie dicitur: uir obediens loquitur uictorias . uir quippe obediens uictorias loquitur, quia dum aliene uoci humiliter subdimur, nosmetipsos in corde superamus. uirtutem obedientie ueritas commendans, ait: Eum, qui uenit ad me, non eiiciam foras; quia de celo descendi, non ut faciam uoluntatem meam, sed uoluntatem eius qui misit me . Quid enim? Si suam faceret, eos qui ad se ueniunt, repulisset? Quis nesciat, quod uoluntas Filii a Patris uoluntate non discrepet?  Sed quoniam primus homo, quia suam facere uoluntatem uoluit, a paradisi gaudio exiuit , secundus ad redemptionem ueniens hominum, dum uoluntatem se Patris, et non suam, facere ostendit, permanere nos intus per obedientie meritum docuit. Cum Christus Dominus non suam, sed Patris uoluntatem facit, quia dum exemplo suo nos obedientie subiicit, eos qui ad se ueniunt foras non eiicit, et uiam nobis egressionis claudit [b 1Kb] .



CAPUT XXXII. De uerecundia.

uerecundas mentes aliquando ad meliorem uitam exhortatio lenis et modesta componit, quia plerumque ad eorum conuersionem sufficit quod eis doctor mala sua saltim leniter ad memoriam reducit . Plerumque maior profectus uerecundis adiicitur [c 1Kb] , si hoc quod in eis reprehenditur quasi ex latere tangatur. uerecundantem quippe plebem per prophetam Dominus refouet, dicens: Confusionis adolescentie tue obliuisceris, et opprobrium [d 1Kb] uiduitatis tue non recordaberis, quia dominabitur tui, qui fecit te . Paulus apostolus, egregius scilicet predicator, culpas uerecundantium quasi compatiens reprehendit, dicens: Gauisus  sum in Domino uehementer, quoniam tandem aliquando refloruistis pro me sentire, sicut et sentiebatis: occupati enim eratis . Egit itaque doctor egregius ut uerecundantium culpas medicinali benignitate sanaret, dum eorum negligentias sermo mollior temperando uelaret. Sicut uerecundia laudabilis est in malo, ita reprehensibilis est in bono . Erubescere enim malum, sapientie est; bonum uero erubescere, fatuitatis. Unde scriptum est: Qui me erubescit, et meos sermones, hunc Filius hominis erubescet, cum uenerit in maiestate sua . Quidam sapiens ait: Est confusio adducens gloriam . Qui enim uerecundans erubescit, penitendo mala que fecit, ad uite libertatem peruenit; qui uero  erubescit bona facere, a statu rectitudinis cadit, atque ad damnationem tendit.



CAPUT XXXIII. De misericordia et pietate.

Ille bene agit que pia sunt, qui scit prius seruare que iusta sunt, quatenus collatus in proximos riuus misericordie, de iustitie fonte ducatur . Multi proximis quasi opera misericordie impendunt, sed iniustitie facta non deserunt; qui si ueraciter proximis misericordiam facere studerent, sibi ipsis prius debuerant iuste uiuendo misereri. Unde scriptum est: Miserere anime tue placens Deo . Qui misereri uult proximo, a se trahat necesse est originem  miserendi. Scriptum namque est: Diliges proximum tuum sicut teipsum . Quomodo ergo alteri miserendo pius est, qui adhuc iniuste uiuendo fit impius sibimetipsi? Ad exhibendam misericordiam, ut indigentibus plene exterius ualeat impendi, duo sibi necessaria congruunt, id est, homo qui prebeat, et res que prebeatur. Sed longe incomparabiliter melior est homo quam res. Unde per quemdam sapientem dicitur: Qui sibi nequam est, cui bonus erit ? In ipso misericordie opere plus solet apud internum Iudicem animus pensari quam factum. Et notandum quod beatus Iob ceci oculum fuisse se asserit, pedem claudi [e 1Kb] ; hec enim dicens, profecto indicat quia et illi per semetipsum manum prebuerat, et  hunc portando sustinebat. Ex qua re colligitur super egenos ac debiles quantum misericordie illius uiscera fundebantur. Idem beatus Iob dicit: Pater eram pauperum . Non ergo se patronum, uel proximum, uel adiutorem pauperum, sed patrem fuisse testatur. Quia nimirum magno caritatis officio studium misericordie uertit in effectum nature, ut eos quasi filios cerneret per amorem, quibus quasi pater preerat per protectionem.  Quia uis misericordie beati Iob naturam fuerat imitata, patrem se pauperum fuisse commemorat; ubi etiam subdidit: Et causam quam nesciebam diligentissime inuestigabam . In quibus uidelicet uerbis pensanda sunt omnia, quam distincte narrantur [a 1Kb] , quod nulla ab eo merces pretermittitur. Iustus quippe est in actionibus suis, pius in infirmitatibus proximorum, strennus in negotiis pauperum. Qui eterne retributionis bona cogitat, necesse est ut misericorditer ad omnem se causam secuture mercedis extendat. Hinc enim per Salomonem dicitur: Qui Deum timet, nichil negligit . Hinc Paulus ait: Ad omne opus bonum parati .



CAPUT XXXIu De eleemosynis.


Qui indigenti proximo exteriorem substantiam prebet, sed uitam suam a nequitia non custodit, rem suam Deo tribuit, et se peccato. Hoc quod minus est obtulit Auctori, et hoc quod maius est seruauit iniquitati . Nonnunquam diuites elati inferiores opprimunt, et aliena rapiunt; et tamen quasi quedam aliis largiuntur; et cum multos deprimant, aliquando quibusdam opem defensionis ferunt, et pro iniquitatibus, quas nunquam deserunt, dare pretium uidentur . Quoties post culpam eleemosynam facimus, quasi pro prauis actibus pretium damus. Unde et per Prophetam de eo qui hec non agit dicitur: Non dabit Deo propitiationem suam, nec pretium redemptionis  anime sue . Tunc eleemosyne pretium nos a culpis liberat, cum perpetrata plangimus, et abdicamus. Nam qui et semper peccare uult, et quasi semper eleemosynam largiri, frustra pretium tribuit, quia non redimit animam, quam a uitiis non compescit. Eleemosyne impensio superbum diuitem redimere non ualet, quam perpetrata simul rapina pauperis ante Dei oculos ascendere non permittit. Unde per Eliphaz dicitur: Non credat frustra errore deceptus, quod aliquo pretio redimendus sit . Sepe superbi diuites, cum eleemosynam tribuunt, non hanc pro eterne uite desiderio, sed pro extendenda uita temporali largiuntur. Mortem se posse differre dationibus  [b 1Kb] credunt, sed nequaquam obtinere ex impenso munere ualent, ut finem debitum euadant. In Euangelio ueritas ait: Nesciat sinistra tua quid faciat dextera tua ; id est, pie dispensationi nequaquam se gloria uite presentis admisceat; sed opus rectitudinis appetitio ignoret fauoris. Plerumque multa homines pauperibus largiuntur, non quia eosdem pauperes diligunt, sed quia si minime tribuant, iram Iudicis superni formidant; qui si Deum non metuerent, que habent dare noluissent. Admonendi sunt qui sua misericorditer tribuunt, ne cogitatione tumida super eos se  quibus terrena largiuntur extollant; et ne idcirco se meliores estiment, quia contineri per se ceteros uident. Qui possessa misericorditer tribuunt, a celesti Domino dispensatores se positos subsidiorum temporalium agnoscant; et tanto humiliter prebeant, quanto et aliena esse intelligunt que dispensant. Ne in benefactis largitores immoderatius gaudeant, audiant quod scriptum est: Cum feceritis omnia que precepta sunt uobis, dicite: Serui inutiles sumus, quod debuimus facere fecimus . Ac ne largitatem tristitia corrumpat, audiant quod scriptum est: Hilarem datorem diligit Deus . Ne largitores eleemosynarum impense gratie uicissitudinem requirant, audiant quod scriptum est: Cum facis prandium, aut cenam, noli uocare amicos tuos [c 1Kb] ,  neque cognatos, neque uicinos diuites, ne forte et ipsi te inuitent [d 1Kb] , et fiat tibi retributio; sed cum facis conuiuium, uoca pauperes, debiles, claudos, cecos; et beatus eris, quia non habent unde retribuere tibi . Ne que prebenda sunt citius sero prebeant largitores, audiant quod scriptum est: Ne dicas amico tuo: uade, et reuertere, et cras dabo tibi, cum statim possis dare . Ne sub obtentu largitatis ea que possident inutiliter distributores spargant, audiant quod scriptum est: Sudet in manu tua eleemosyna. Et ne, cum multa necesse sint, pauca largiantur, audiant quod scriptum est: Qui parce seminat, parce et metet . Ne, cum pauca oportet, plurima prebeant largitores, et ipsi postmodum minime inopiam tolerantes, ad impatientiam  erumpant, audiant quod scriptum est: Non ut aliis sit remissio, uobis autem tribulatio, sed ex equalitate uestra abundantia illorum inopiam suppleat, et illorum abundantia uestre inopie sit supplementum . Cum igitur dantis mens inopiam ferre nescit, si multa sibi subtrahit, occasionem contra se impatientie exquirit. Prius preparandus est patientie animus, et tunc, aut multa sunt, aut cuncta largienda, ne dum minus equanimiter inopia irruens fertur, et premisse largitatis merces pereat, et adhuc mentem deterius murmuratio subsequens, perdat. Ne omnino distributores nichil eis prebeant quibus conferre aliquid parum [e 1Kb] debent, audiant quod scriptum est: Omni petenti te tribue  . Et ne saltim aliquid prebeant quibus omnino conferre nichil debent, audiant quod scriptum est: Da bono, et non receperis peccatorem, bene fac humili, et non dederis impio . Per quemdam dicitur sapientem: Panem tuum et uinum super sepulturam iusti constitue, et noli ex eo manducare et bibere cum peccatoribus . Panem enim, et uinum suum peccatoribus prebet, qui iniquis subsidia, pro eo quod sunt iniqui, impendit. Nonnulli huius mundi diuites, cum fame crucientur Christi pauperes, effusis largitatibus nutriunt histriones. Qui uero indigenti etiam peccatori panem suum,  non quia peccator, sed quia homo est, tribuit, nimirum non peccatorem, sed iustum nutrit, quia in illo non culpam, sed naturam diligit. Qui sua misericorditer largiuntur, sollicite custodire studeant, ne cum commissa peccata eleemosynis redimunt, adhuc redimenda committant; ne uenalem Dei iustitiam estiment, si cum curant pro peccatis nummos tribuere, arbitrentur se posse inulte peccare. Plus est anima quam esca, et corpus, scilicet, quam uestimentum . Qui ergo escam atque uestimentum pauperibus largitur, sed tamen anime uel corporis iniquitate polluitur, quod minus est iustitie obtulit, et quod maius est prebuit culpe. Sua enim Deo dedit, et se diabolo prebuit. Sollicite perpendere studeamus, quia et eos quos nunc inopes cernimus, abundantes  quandoque uidebimus; et qui abundantes aspicimur, si largiri negligimus, quandoque inopes erimus . Qui nunc temporale subsidium pauperi tribuit, ab eo postmodum perpetua recepturus, ut ita dicam, quasi ad frugem terram excolit, que quod acceperit uberius reddit. Restat ergo ut nunquam elatio surgat ex eleemosyna, quando uidelicet diues ex eo quod pauperi tribuit, agit ut in perpetuum pauper non sit. Honorate quos pauperes cernitis, et quos foris conspicitis despectos seculi, intus arbitramini amicos Dei . Cum his participamini quod habetis, ut [a 1Kb] quandoque dignentur uobiscum comparticipari quod habent . Electus quisque sic que possidet tribuat, quatenus  quanta sit largitas remunerantis attendat. Ne cum terrena largitur, suam plusquam necesse est inopiam cogitet, et in oblatione muneris hilaritatis lumen tristitia obscuret.



CAPUT XXXu. De passione electorum et compassione proximorum.

Sancti uiri tribulationum bello deprehensi, uno eodemque tempore alios ferientes, atque alios suadentes [b 1Kb] feriunt . Illis opponunt scutum patientie, istis iacula intorquent doctrine. Ad utrumque pugnandi modum mira uirtutis arte electi uiri se erigunt, quatenus et intus sapienter doceant, et foras fortiter aduersa contemnant; hos docentes corrigant, illos tolerantes premant.  Electi uiri insurgentes hostes patiendo despiciunt, infirmantes uero ciues compatiendo ad salutem reducunt. Illis resistunt, ne et alios subtrahant; istis metuunt, ne uitam rectitudinis funditus perdant. uideamus castrorum Dei militem Paulum apostolum contra utrumque preliantem . Ait namque: Foris pugne, intus timores . Enumerat bella, que extrinsecus tolerat, dicens: Periculis fluminum, periculis latronum, periculis ex genere, periculis ex gentibus, periculis in ciuitate, periculis in solitudine, periculis in mari, periculis in falsis fratribus . In hoc spirituali bello que contra aduersarium Paulus spicula intorqueat, adiungat:  In labore, et erumna, in uigiliis multis; in fame et siti, in ieiuniis multis, in frigore et nuditate . Inter multimoda certamina deprehensus uas electionis dicat, quanto uigiliarum munimine etiam castra custodiat. Ait enim. Preter illa que extrinsecus sunt, instantia mea quotidiana, sollicitudo omnium Ecclesiarum. Ecce et bella fortiter suscipit, et tuendis se per compassionem proximis misericorditer impendit. Narrat mala que patitur, subiungit bona que impertitur. Pensetur cuius laboris sit Paulum apostolum uno eodemque tempore et foris aduersa tolerare, et intus infirma protegere. Foris pugnas patitur, quia uerberibus scinditur, catenis ligatur; intus metum tolerat, quia passionem suam, non sibi, sed discipulis obesse formidat. Aliorum casus Apostolus in propria  passione metuebat, ne dum et ipsum discipuli afflictum pro fide uerberibus agnoscerent, fideles se profiteri recusarent. Unde eisdem scribit, dicens: Nemo moueatur in tribulationibus istis. Ipsi enim scitis quod in hoc positi sumus . O immensa [c 1Kb] caritatis uiscera Pauli apostoli! despicit passiones quas ipse patitur, et curat ne quid praue persuasionis discipuli in corde patiantur. In se contemnit uulnera [corporis, et in aliis uulnera] medetur cordis. Habent hoc iusti proprium, ut in dolore positi tribulationis sue, curam non deserant utilitatis aliene; et cum de se aduersa patientes dolent, aliis necessaria docentes preuident, et quasi percussi quidam magni medici egrotant. Ipsi tolerant scissuras uulneris, et aliis proferunt medicamenta sanitatis. ualde  autem minoris laboris est, aut docere, cum nichil toleras, aut tolerare, cum nichil doces. Sancti uiri ad utrasque passionum se uel compassionum pugnas solerter extendunt; et cum tribulationibus fortasse feriuntur, sic exteriora bella suscipiunt, ut sollicite cogitent ne proximorum interiora lacerentur. Dum uiri fortes in acie assistunt, illic iaculis aduersantia pectora feriunt; hinc scuto postpositos debiles tuentur. Atque ita utrobique uelocitate circumspectionis inuigilant, quatenus et ante se audaces confodiant, et post se trepidos a uulnere defendant.



CAPUT XXXuI. Quid sit iubilum.

Iubilum dicitur, quando ineffabile gaudium mente  concipitur, quod nec abscondi possit, nec sermonibus aperiri, et tamen quibusdam motibus proditur, quamuis nullis proprietatibus exprimatur . Dauid propheta intuens electorum animas tantum gaudium mente concipere, quantum sermone non ualent aperire, ait: Beatus populus, qui scit iubilationem . Non enim ait, qui loquitur, sed qui scit, quia sciri quidem iubilatio intellectu potest, sed dictu [d 1Kb] exprimi non potest. Per iubilum sentitur quod ultra sensum est; et cum uix ad contemplandum sufficiat conscientia sentientis, quomodo ad exprimendum sufficit lingua dicentis?



CAPUT XXXuII. De regni celestis desiderio.


Magnus clamor sanctorum magnum est desiderium: tanto enim quisque minus clamat, quanto minus desiderat; et tanto maiorem uocem in aures incircumscripti spiritus exprimit, quanto se in eius desiderio [a 1Kb] plenius fundit . Cum aliter moueri soleat mens que petit, aliter que petitur, et sanctorum anime ita in interni secreti sinu Deo inhereant, ut inherendo quiescant, quomodo dicuntur petere quas ab interno motu [b 1Kb] constat nullatenus discrepare? Quomodo dicuntur petere quas et uoluntatem Dei certum est et ea que futura sunt non ignorare? Sed in ipso posite ab ipso aliquid  petere dicuntur, non quo quidquam desiderent quod ab eius quem cernunt uoluntate discordat, sed quo mente ardentius inherent, eo etiam de ipso accipiunt, ut ab ipso petant quod eum facere uelle nouerunt. Nemo qui tardius auditur credat quod a superna cura negligitur . Sepe enim nostra desideria, quia celeriter non fiunt, exaudiuntur; et quod impleri concite petimus, ex ipsa melius tarditate prosperatur. Sepe uox nostra eo perficitur, quod [c 1Kb] differtur; et cum superficie tenus petitio negligitur, uota nostra altius in cogitationum radice complentur; sicut et semina messium gelu pressa solidantur, et quo ad superficiem tardius exeunt, eo ad frugem multipliciora consurgunt. Desideria nostra dilatione extenduntur ut proficiant,  proficiunt ut ad hoc quod perceptura sunt conualescant, et exercitantur in certamine, ut maioribus cumulentur premiis in retributione. Labor protrahitur pugne, ut crescat corona uictorie. Suos ergo Dominus, cum uelociter non exaudiat [d 1Kb] , quo repellere creditur, assidue [e 1Kb] trahit. Internus medicus peccatorum in nobis contagia, que inesse medullitus reprobat, secat, et abscindit uirus putredinis ferro tribulationis; eoque uoces egri audire dissimulat, quo egritudinis finem procurat. Dauid propheta ait: Clamabo per diem, et non exaudies, in [f 1Kb] nocte, et non ad insipientiam mihi . Ac si diceret: Nequaquam mihi ad insipientiam proficit quod die ac nocte clamantem me continue non exaudis, quia unde me in temporali tribulatione quasi deseris, et  non exaudis [g 1Kb] , inde ad eternam sapientiam plus erudis. Iterum Psalmista dicit: Adiutor in opportunitatibus in tribulatione . Tribulationem quippe dicturus, opportunitates premisit, quia sepe et tribulatione conterimur, et tamen opportunum nondum est, ut ad desiderium ereptionis adiuuemur.



CAPUT XXXuIII. De bonorum concordia.

Tunc caritas a iugo culpe liberos reddit, cum  uicissim nos nostro per amorem seruitio subiicit, cum et aliena bona nostra credimus, et nostra aliis quasi sua offerentes exhibemus . Certissime sciant homines quia quantislibet uirtutibus polleant, spiritales fieri nullatenus possunt, si uniri per concordiam proximis negligunt. Scriptum est: Fructus enim [h 1Kb] spiritus est, caritas, gaudium, pax . Qui ergo seruare pacem non curat, ferre fructum spiritus recusat. Unde idem Paulus ait: Cum sit inter uos zelus et contentio, nonne carnales estis? Hinc iterum dicit: Pacem sequimini cum omnibus, et sanctimoniam, sine qua nemo uidebit Deum .



CAPUT XXXIX. De conseruanda amicitia.


Amicus quasi animi custos uocatur . Unde non immerito quisquis custodire uoluntatem Dei in preceptis illius nititur, eius amicus uocatur, sicut ueritas discipulis ait: Iam non dicam uos seruos, sed amicos. Et iterum: uos amici mei estis, si feceritis que ego precipio uobis . Cum quisque positus in prosperitate ut amicus diligitur, incertum ualde est utrum prosperitas an persona diligatur. Amissio autem felicitatis interrogat uim dilectionis. Unde bene quidam sapiens dicit: Non agnoscitur in bonis amicus, et non absconditur in malis inimicus . Nec prosperitas amicum indicat, nec aduersitas inimicum celat. Quia et ille sepe  prosperitatis nostre reuerentia tegitur, et iste ex confidentia aduersitatis aperitur. Qualiter amicitia sit tenenda Redemptor noster insinuat, qui in plerisque Scripture sue sententiis, et amicos iubet diligi in se, et inimicos diligi propter se . Ille enim ueraciter caritatem habet, qui et amicum diligit in Deo, et inimicum diligit propter Deum.



CAPUT XL. De legendi assiduitate.

Scriptura sacra lectoris sui animum ad celestem patriam uocat, atque a terrenis desideriis ad superna amplectenda cor legentis immutat; dictisque obscurioribus exercet fortes, et paruulis humili sermone  blanditur . Tanto amplius sancta Scriptura diligitur, quanto amplius meditatur, et usu legendi fastidium tollit; lectorisque animum uerbis humilibus adiuuat, sublimibus leuat. Scriptura sacra aliquomodo cum legentibus crescit, a rudibus lectoribus quasi recognoscitur, et tamen doctis semper noua reperitur . Ad Ezechielem prophetam dicitur: Fili hominis quodcumque inueneris comede . Quidquid enim in sacra Scriptura inuenitur edendum  est, quia et eius parua simplicem componunt uitam, et eius magna subtilem edificant intelligentiam. Precepta Scripture sacre legendo reuiuiscimus, qui mortui in culpa iacebamus . Unde omnipotenti Domino per Psalmistam dicitur: In eternum non obliuiscar sermones tuos [a 1Kb] , quia in ipsis uiuificasti me . Sacra Scriptura in tenebris uite presentis facta est nobis lumen itineris . Hinc enim Petrus ait: Cui bene facitis intendentes quasi lucerne lucenti in caliginoso loco . Cum legenti cuilibet sermo Scripture sacre tepidus uidetur, sensus diuini eloquii eius mentem non excitat, et in cogitatione sua nullo intellectu luminis emittit [b 1Kb] . At  uero si bene uiuendi ordinem querat, et per gressum cordis inueniat, quemadmodum pedem boni operis ponat, tantum in sacro eloquio profectum inuenit, quantum apud illud ipse profecerit. Plerumque fit, ut Scripture sacre uerba esse mystica quisque sentiat, si accensus per contemplationis gratiam semetipsum ad celestia suspendat. Mira enim atque ineffabilis sacri eloquii uirtus agnoscitur, cum superno amore legentis animus penetratur. Cum eloquiis sacris intendimus, plerumque malignorum spirituum insidias grauius toleramus, quia menti nostre terrenarum cogitationum puluerem aspergunt, ut intentionis nostre oculos a luce intime uisionis obscurent . Bene Isaac patriarcha designat, cum puteos, quos  pro haurienda aqua foderat, Allophyli terre congerie replebant . Nos nimirum quasi puteos fodimus, cum in Scripture abditis sensibus alta penetramus. Quos tamen occulte replent Allophyli, quando nobis ad alta tendentibus immundi spiritus terrenas cogitationes ingerunt, et quasi inuentam diuine scientie aquam tollunt. In mandatorum Dei prescrutatione insidias malignorum spirituum Psalmista pertulerat, cum dicebat: Declinate a me, maligni, et prescrubator [c 1Kb] mandata Dei mei . uidelicet patenter insinuans quia mandata Dei prescrutari non poterat, cum malignorum spirituum insidias in mente tolerabat. Lectores sacri eloquii, dum foris ambigunt quod disponant mente, semper quasi ad tabernaculum redeunt, et uelut coram  testamenti arca Dominum consulunt, si de his in quibus dubitant apud semetipsos intus sacri eloquii paginas requirant .



CAPUT XLI. De spiritalibus deliciis.

Augent spiritales delicie desiderium in mente, dum satiant, quia quanto magis earum sapor percipitur, eo amplius cognoscitur quod auidius ametur . Et idcirco non habite amari non possunt, quia earum sapor ignoratur. Quis enim amare ualeat quod ignorat? Psalmista nos  admonet dicens: Gustate, et uidete, quam [d 1Kb] suauis est Dominus ; ac si aperte dicat: Suauitatem eius non cognoscitis, si hanc minime gustatis. Sed cibum uite ex palato cordis tangite, ut probantes eius dulcedinem amare ualeatis. Spiritales delicias tunc homo amisit, cum in paradiso peccauit. Extractus enim [e 1Kb] , a cibo eterne dulcedinis os clausit. Unde nos quoque nati in huius peregrinationis erumna, qui fastidiosi iam uenimus, nescimus quid desiderare debeamus. Tantoque amplius fastidii nostri se morbus exaggerat, quanto magis ab esu illius dulcedinis animus elongat. Et eo iam internas delicias non appetit, quo se eas comedere diu longeque desueuit. Fastidio miserie nostre tabescimus, et longa inedie peste fatigamur. Et quia gustare intus  nolumus dulcedinem preparatam, amamus foras miseri famem nostram. Superna pietas nos nec deserentes se deserit. Contemptas enim illas delicias ad memorie nostre oculos reuocat, easque nobis proponit, in promissione torporem excutit, atque ut fastidium nostrum repellere debeamus, inuitat, ac dicit: Gustate, et uidete, quam suauis est Dominus 



CAPUT XLII. De discretione.

Magnum est discipline magisterium subtilitas discretionis, quatenus quisque rector culpas delinquentium discrete nouerit parcere, et pie resecare . Qui autem sic  dimittunt peccata, ut non corrigant, aut sic quasi corrigendo feriunt, ut non dimittant, discretionis spiritum non habent. Scriptum est in libro Genesis: Si recte offeras, et recte non diuidas, peccasti . Recte offertur, cum recta intentione quid agitur. Sed recte non diuiditur, si non hoc, quod pie agitur, etiam subtiliter discernatur. Oblata recte diuidere, est quelibet bona nostra studia discernendo pensare. Quod nimirum qui agere dissimulat, etiam recte offerens peccat. Sepe quod bono studio gerimus, dum discernere caute negligimus, quo iudicetur fine nescimus; et nonnunquam hoc fit reatus criminis, quod putatur causa uirtutis . Recte ergo offerimus, cum bono studio bonum opus agimus; sed recte non diuidimus,  si habere discretionem in bono opere postponamus . Ille namque angustam uiam ingreditur, qui in cunctis que agit, discretionis subtilitate sollicite coarctatur. Nam qui per uoluntates proprias secura mente se dilatat, anguste sibi porte aditum damnat . Sancta Ecclesia, que ex causis singulis tentamenta prodeant, per discretionem prospicit, et uentura uitiorum bella ex alto deprehendit.



CAPUT XLIII. De taciturnitate.


Lingua discrete frenanda est, non insolubiter obliganda. Scriptum namque est: Sapiens tacebit usque ad tempus . Ut nimirum cum opportunum considerat, postposita censura silentii, loquendo que congruunt, in usum se utilitatis impendat. De tacendi atque loquendi censura per Salomonem dicitur: Tempus loquendi, et tempus tacendi . Discrete quippe uicissitudinum pensanda sunt tempora, ne aut cum restringi lingua debet, per uerba inutiliter defluat [a 1Kb] , aut cum loqui utiliter potest, semetipsam pigre restringat. Quanta sit utilitas taciturnitatis silentium, Psalmista considerans ait: Pone, Domine, custodiam ori  meo, et ostium circumstantie labiis meis . Non enim poni ori suo parietem, sed ostium petit, quod uidelicet aperitur et clauditur. Unde et nobis caute dicendum est, quatenus os discretum et congruo [tempore uox aperiat, et rursum congruo] taciturnitas claudat. Sollicite studeant nimis taciti, non solum quales foras ostendere, sed etiam quales se debeant intus exhibere, ut plus ex cogitationibus occultum iudicium, quam ex sermonibus reprehensionem metuant proximorum . Insinuari nimis tacitis debet, quia dum quedam uitia incaute fugiunt, occulte deterioribus implicantur. Nam sepe linguam quia immoderatius frenant, in corde grauius multiloquium tolerant. Ut eo plus cogitationes in mente ferueant, quo illas uiolenta  custodia indiscreti silentii angustat. Plerumque nimis taciti tanto latius in cogitationibus diffluunt, quanto se esse securius estimant, quia foris a reprehensoribus non uidentur. Nonnunquam mens taciti in superbiam tollitur, et quos loquentes audit, quasi infirmos despicit. Cumque os corporis claudit, quantum se uitiis superbiendo aperiat, non agnoscit. Plerumque contingit ut mens nimium taciti linguam premat, mentem eleuet. Et cum suam nequitiam minime considerat, tanto apud se cunctos liberius, quanto et secretius accusat. Sepe nimis taciti, cum nonnulla iniusta patiuntur, eo in acriorem dolorem prodeunt, quo ea que sustinent non loquuntur. Nam si illatas molestias tranquille lingua diceret, a conscientia dolor emanaret.  uulnera enim clausa plus cruciant. Nam cum putredo, que interius feruet, eiicitur, ad salutem dolor aperitur. Scire debent qui plusquam expedit tacent ne inter molesta que tolerant, dum linguam tenent, uim doloris exaggerent. Monendi enim sunt ut si proximos sicut se diligunt, minime illis taceant, unde eos iuste reprehendunt. uocis medicamine utrorumque saluti concurritur, dum ab illo qui infert actio praua compescitur, et ab hoc qui sustinet doloris feruor uulnere aperto temperatur. Qui proximorum mala respiciunt, et tamen in silentio linguam premunt, quasi conspectis uulneribus usum medicaminis  subtrahunt; et eo mortis auctores fiunt, quo uirus quod poterant curare noluerunt.



CAPUT XLIu. De cauenda detractione.

Qui aliene uite detractione pascuntur, alienis procul dubio carnibus satiantur, sicut scriptum est: Non comedas cum eis qui carnem ad uescendum conferunt . Carnes quippe ad uescendum conferre est in collocutione derogationis uicissim proximorum uitia derogare [b 1Kb] . De obtrectatoribus recte per Salomonem dicitur: Quia uacantes potibus, et dantes symbolum, consumentur, et uestietur pannis dormitio [c 1Kb] . Potibus uacant, qui de opprobrio aliene uite se debriant. Symbolum uero dare est sicut unusquisque solet de [d 1Kb]  parte sua cibos ad uescendum, ita in confabulatione detractionis uerba conferre. uacantes, inquit, potibus, et dantes symbolum consumentur, quia sicut scriptum est: Omnis detractor eradicabitur [e 1Kb] . uestietur autem pannis dormitio, quia despectum et inopem a cunctis bonis operibus mors sua inuenit, quem hic ad aliene uite exquirenda crimina detractionis sue languor occupauit.



CAPUT XLu. De compunctione.

Disciplina exterior culpas diluit, et extensam mentem compunctio penitentie ultione transfigit . Sed hoc inter se utraque hec differunt, quod plage percussionum dolent, lamenta compunctionum sapiunt. Ille affligentes  cruciant, ista reficiunt, dum affligunt. Per illas in afflictione meror est, per hec in merore letitia. Omne peccatum spina est, quia dum trabit ad delectationem, quasi pungendo lacerat mentem . Unde uoce iusti, et penitentis dicitur: Conuersus sum in erumna [mea] dum confringitur spina . Quia scilicet mens ad lamentum uertitur, ut peccati punctio penitendo frangatur. Disrupisti, inquit, uincula mea, tibi sacrificabo hostiam laudis . Tunc disrumpit Dominus uincula nostra, cum et mala nobis que fecimus demonstrat, atque ad hec eadem deflenda que cognoscimus adiuuat . Omnipotens Dominus culpas operis  obiicit, et pia manu gratie uincula cordis soluit, ut ad uacationem penitentie mens nostra se erigat, et carnis soluta compedibus, in auctorem suum libera gressum amoris tendat. Cum uehemens penitentie spiritus mentem occupat, omnem in ea explorationem reprehensibilis gaudii perturbat, ut nichil ei iam nisi flere libeat, nichil quod se terrere possit, attendat . Electi uniuscuiusque mens ponit ante oculos illinc districtionem iustitie, hinc meritum culpe: conspicit quo supplicio digna sit, si parcentis pietas desit, que per lamenta presentia [ab] eterna eruere pena consueuit. Cum  uis compunctionis ualida mentes nostras huic mundo quasi mari deditas salubriter rore confundit, quasi in spiritu uehementi Deus naues Tharsis conterit . [a 1Kb] Omnipotens Dominus mentes carnalium, que prius in huius mundi fluctibus uagabantur, per sancti Spiritus aduentum in merore penitentie affligit, ut contrite a superbia salubriter in humilitate iaceant, quas prius in hoc mari seculi ad alta uanitatis prosperitatis sue unda subleuauit [b 1Kb] . Plerumque ad Christum mentes carnalium per penitentiam conuerse, quibus pena uidebatur ab hominibus despici, postmodum graue fit ab hominibus honorari. Et qui ante mala perpetrare consueuerant, et gaudebant, postmodum non timent etiam affligi pro  bonis. Quatuor sunt qualitates quibus iusti uiri anima in compunctione uehementer afficitur, cum aut malorum suorum reminiscitur, considerans ubi fuit; aut iudiciorum Dei sententiam metuens, et secum querens, cogitat ubi erit; aut cum mala uite presentis solerter attendens, merens considerat ubi est; aut cum bona superne patrie contemplatur, que quia necdum adipiscitur, lugens conspicit ubi non est . Malorum suorum Paulus meminerat, et ex eis se in quibus fuerat affligebat, cum diceret: Non sum dignus uocari apostolus, quia persecutus sum Ecclesiam Dei . Diuinum iudicium subtiliter Paulus apostolus pensans, in futuro male esse metuebat, dicens: Castigo corpus meum, et seruituti subiicio, ne forte aliis predicans,  ipse reprobus efficiar . Mala presentis uite idem Paulus pensabat, cum diceret: Dum sumus in [c 1Kb] corpore, peregrinamur a Domino . Et: uideo aliam legem in membris meis repugnantem legi mentis mee, et captiuum me ducentem in lege peccati, que est in membris meis. Infelix ego homo, quis me liberabit de corpore mortis huius ? Rursum bona eterne patrie idem uas electionis considerabat, dicens: uidemus nunc per speculum in enigmate; tunc autem facie ad faciem. Nunc cognosco ex parte, tunc autem cognoscam sicut et cognitus sum . Atque iterum: Scimus quoniam si terrestris domus nostra huius habitationis dissoluatur, quod edificationem ex Deo habemus, domum non [d 1Kb] manufactam eternam in celis . Mala  uite presentis beatus Iob considerans, ait: Tentatio est uita humana super terram . Unde Dauid quoque ait: Uniuersa uanitas omnis homo uiuens . Et quanquam in imaginem Dei ambulet homo, tamen uane conturbabitur. Aeternam patriam Psalmista contemplatus, et hec mala pensans, in quibus erat, atque illa bona considerans, in quibus adhuc non erat, ait: Heu me [e 1Kb] quod incolatus meus  prolongatus est ! Et: Ego dixi in pauore meo: Proiectus sum a uultu oculorum tuorum . Sunt nonnulli qui iam in dono perceperunt libere pro iustitia eloqui [f 1Kb] oppressos tueri, indigentibus possessa tribuere, ardorem fidei habere; sed adhuc gratiam lacrymarum non habent. Hi nimirum terram Australem et arentem habent, sed adhuc irrigua indigent, quia in bonis operibus positi, in quibus magni atque feruentes sunt, oportet nimis ut aut timore supplicii, aut amore regni celorum, mala etiam que antea perpetrauerunt deplorent. Licet in multis speciebus compunctio diuidatur, quando singule queque a penitentibus culpe planguntur; unde ex uoce quoque penitentium Ieremias ait: Diuisiones aquarum deduxit oculus meus  ; principaliter tamen compunctionum genera duo sunt, quia ad [g 1Kb] Deum sitiens anima, prius timore compungitur, post amore. Prius enim sese in lacrymis afficit, quia dum malorum suorum recolit, pro his perpeti eterna supplicia pertimescit. Cum longa meroris anxietudine fuerit formido consumpta, quedam iam de presumptione uenie securitas nascitur, et in amore celestium gaudiorum animus inflammatur. Et qui prius flebat, ne duceretur ad supplicium, postmodum flere amarissime incipit, quia differtur a regno. Plerumque contemplatur mens qui sint illi angelorum chori, que ipsa societas sanctorum spirituum, que maiestas interne [h 1Kb] uisionis Dei, et amplius plangit, quia a bonis perennibus deest, quam flebat [i 1Kb] prius,  cum mala eterna metuebat. Sicque fit ut perfecta compunctio formidinis tradat [i 1Kb] animum compunctioni dilectionis. In sacra ueracique historia figurata narratione describitur quod Axa filia Caleph sedens super asinum suspirauit . Cui dixit pater suus: Quid habes? atque illa respondit: Da mihi benedictionem, terram Australem et arentem dedisti mihi, iunge et irriguam. Tunc dedit ei pater suus irriguum superius et irriguum inferius. Axa quippe super asinum sedet, cum irrationabilibus carnis sue motibus anima presidet; que suspirans a patre terram irriguam petit; quia a Creatore nostro cum magno gemitu querende sunt lacryme compunctionum. Quia ergo, ut dixi, duo sunt compunctionis genera, dedit ei Pater suus irriguum superius, et irriguum  inferius. Irriguum quippe superius accipit anima, cum sese in lacrymis celestis regni desiderio affligit; irriguum uero inferius accipit, cum inferni supplicia flendo pertimescit .



CAPUT XLuI. De spe et formidine electorum.

Plerumque mens iusti iam quidem quod peruerse egisse meminit deplorat, iam praue acta non solum  deserit, sed amarissimis etiam lamentis punit: sed tamen dum eorum que egit reminiscitur, graui de iudicio pauore terretur . Electus quisque iam se perfecte conuertit; sed adhuc se perfecte in securitate non erigit, quia dum quanta sit districtio extremi examinis pensat, inter spem ac formidinem sollicitus trepidat, quia, iustus Iudex ueniens quid de perpetratis reputet, quid relaxet, ignorat. Sepe mens penitentis quam praua commiserit meminit; sed hec commissa si digne fleuerit [a 1Kb] nescit, ac ne culpe immanitas modum penitentie transeat, metuit. Plerumque culpam iam ueritas relaxat, sed mens afflicta adhuc de uenia, dum ualde sibi est sollicita, trepidat. Sanctus quisque uir etiam hic misericordiam suscipit, sed suscepisse se nescit,  quia peccatum suum homo iam corrigendo et penitendo deserit; sed tamen adhuc districtum Iudicem de eius retributione pertimescit. Illic iustus quilibet sine ulla formidine misericordias Domini libere in eternitate cantat , ubi iam de peccati uenia dubietas non erit ubi, iam securam mentem culpe sue memoria non addicit, ubi non sub reatu animus trepidat, sed de eius indulgentia liber exsultat . Dauid propheta cum peteret, dicens: Auerte oculos tuos a peccatis meis , paulo superius intulit: Delictum meum coram me est semper . Ac si diceret: Peccatum meum ne respicias, postulo, quia hoc respicere ipse non cesso. Unde et per alium prophetam Dominus dicit: Et peccatorum tuorum memor non ero,  tu autem memor esto . Prouidendum est his qui peccata sua deflent, ut singula queque admissa considerent, et dum per unumquodque erroris sui inquinationem deflent, simul se ac totos lacrymis mundent. Per Ieremiam dicitur, cum Iudee singula delicta pensarentur: Diuisiones aquarum deduxit oculus meus . Diuisas quippe ex oculis aquas deducimus, quando peccatis singulis dispertitas lacrymas damus. Neque enim uno eodemque tempore eque mens de omnibus dolet; sed dum nunc huius, nunc illius culpe memoria acrius tangitur, simul de omnibus in singulis commota purgatur. Admonendi sunt timore formidinis oppressi, ut de misericordia quam postulant presumant, ne ui immoderate afflictionis intereant. Neque enim pie Dominus ante delinquentium  oculos flenda peccata opponeret, si per semetipsum ea districte ferire uoluisset. Constat enim quod suo iudicio [b 1Kb] abscondere uoluit, quos miserando preueniens sibimetipsis iudices fecit. Hinc enim scriptum est: Preueniamus faciem eius in confessione . Hinc per Paulum dicitur: Si nosmetipsos diiudicaremus, non utique iudicaremur . Sancti uiri, in eo quod se peccasse meminerunt, quia pertimescunt et deflent, quid aliud quam corpus cooperiunt ?  Qui facta carnalia per superducta bona opera districto examine [c 1Kb] abscondunt. Scriptum est: Beati quorum remisse sunt iniquitates, et quorum tecta sunt peccata . Peccata enim tegimus, cum bona facta malis actibus superponimus. Omne enim quod operitur, inferius ponitur; et hoc unde operitur, desuper ducitur. Quando ergo abdicamus mala que fecimus, et eligimus bona que facimus [d 1Kb] quasi tegimen illi rei superducimus, quam uideri erubescimus. Sancti uiri adhuc in hac uita constituti habent, quod ante Dei oculos operire debeant, quia omnino est impossibile ut aut in opere, aut in locutione, aut in cogitatione nunquam delinquant . Per beatum Mosen Dominus ait: Non accipies loco pignoris molam superiorem aut inferiorem   Superior autem aut inferior mola est spes et timor: spes quippe ad alta subuehit, timor autem cor inferius premit. Mola superior et inferior ita sibi necessario iungitur, ut una sine altera inutiliter habeatur . In peccatoris itaque pectore incessanter debet spes, et formido coniungi, quia incassum misericordiam sperat, si non etiam de misericordia confidit [e 1Kb] . Loco pignoris mola superior aut inferior tolli prohibetur, quia qui peccatori predicat, tanta dispensatione componere predicationem debet, ut nec derelicta spe timorem subtrahat, nec subtracta spe in solo eum timore derelinquat. Mola superior aut inferior tollitur, si per predicantis linguam in peccatoris pectore aut timor a spe, aut spes a timore diuidatur.



CAPUT XLuII. De penitentia.


Omnis peccator in penitentia duplum habere gemitum debet . Nimirum quia et bonum quod oportuit, non fecit, et malum quod non oportuit, fecit. Cum ad bona opera non assurgimus, necesse est ut nosmetipsos dupliciter defleamus, quia et recta non fecimus, et praua operati sumus. Per beatum Moysen unus turtur pro peccato, alter uero offerri in holocaustum iubetur . Holocaustum namque totum incensum dicitur. Unum ergo turturem pro peccato offerimus, cum pro culpa gemitum damus; de altero holocaustum facimus, cum pro eo [quod] bona negligimus [f 1Kb] , nosmetipsos funditus succendentes igne  doloris ardemus. Beatus Iob per flagella proficiens, et a semetipso in magna sui redargutione dissentiens, dicit: Idcirco ipse me reprehendo, et ago penitentiam . [Penitentiam] agere est, contemplata summa essentia, nichil aliud quam fauillam se cineremque cognoscere . In cilicio asperitas et punctio peccatorum; in cinere autem puluis ostenditur mortuorum. Et idcirco utrumque hoc adhiberi ad penitentiam solet, ut in punctione cilicii cognoscamus quid per culpam fecimus, et in fauilla cineris perpendamus quid per iudicium  facti sumus. Considerentur ergo in cilicio pungentia uitia, consideretur in cinere per mortis sententiam subsequens iusta pena uitiorum. Quia post peccatum carnis contumelie surrexerunt, uideat homo in asperitate cilicii superbiendo quid fecit, uideat in cinere usquequo peccando peruenit. Quasi quodam cilicio peccator pungitur, dum in mente sua asperis redargutionum stimulis confricatur. In cinere autem agit penitentiam, quia ex primo peccato quid per iustum iudicium factus sit solerter attendit . In tenebras diem uertimus, cum, nosmetipsos districte punientes, ipsa delectationis praue blandimenta per districta penitentie lamenta cruciamus, et flendo insequimur quidquid in corde taciti ex delectatione peccamus. Fidelis  quisque, dum cogitationes in iudicio exquiri subtiliter non ignorat, semetipsum introrsus discutiens, ante iudicium uehementer examinat, ut districtus Iudex eo iam tranquillus ueniat, quo reum [a 1Kb] suum, quem discutere appetit, pro culpa punitum cernit. Omnipotens Deus subtiliter acta nostra considerat, et tamen hec penitentibus misericorditer relaxat . Qui et duritiam in peccantibus conspicit, sed tamen hanc, preueniente gratia, ad penitentiam emollit. Culpas nostras Deus enumerat, cum nos ipsos ad singula que fecimus deflenda conuertit. Quas misericorditer relaxat, quia eas dum nos punimus, ipse nequaquam in extremo examine iudicat; Paulo attestante, qui ait: Si nosmetipsos diiudicaremus, non utique iudicaremur . Quod exterius agimus, nisi penitentia interueniente diluamus, in secreto iudiciorum Dei sub quadam occultatione seruatur, ut quandoque etiam de sigillo [b 1Kb] secreti exeat ad publicum iudicii. Cum uero pro malis que fecimus discipline flagello atterimur, et hec per penitentiam deflemus, iniquitatem nostram signat, et curat quia nec inulta hic deserit, nec in iudicio punienda reseruat. Signat igitur Deus delicta nostra, quia hic ea subtiliter attendit, ut feriat; curat uero, quia hec per flagellum funditus relaxat. Beatus Iob, humani generis assumens personam, dicit: Signasti quasi in sacculo delicta mea . Peccata nostra signantur in sacculo, cum mala que fecimus sollicito  semper corde pensamus. Quid namque est cor hominis nisi sacculus Dei? In Dei sacculo signata portamus, quia culpas quas nos intuendo et penitendo cognoscimus pius nobis conditor relaxat. Recte post signata in sacculo delicta dicitur: Sed curasti iniquitatem meam , ac si aperte dicat: Que modo signas, ut penitendo uideam, agis, procul dubio, ne in retributione uideantur.



CAPUT XLuIII. De confessione.

Humilitatis testimonia sunt, et iniquitatem suam  quemque cognoscere, et cognitam uoce confessionis aperire . Usitatum humani generis uitium est, et labendo [c 1Kb] peccatum committere, et commissum non confitendo prodere, sed negando defendere, atque conuictum [d 1Kb] defendendo multiplicare. Ex illo quippe lapsu primi hominis hec augmenta nequitie ducimus, ex quo ipsam radicem traximus culpe. Ad hoc primus homo requisitus fuerat, ut peccatum quod transgrediendo commiserat, confitendo deleret; et interrogatur ubi esset, ut perpetratam culpam respiceret, et confitendo cognosceret, quam longe a conditoris sui facie abesset . Indicia uere confessionis sunt, si cum quisque se peccatorem dicit, id de se dicenti etiam alteri non contradicit . Scriptum  est: Iustus in principio accusator est sui . Non magis peccator, sed iustus uideri appetit, cum peccatorem se quisquis nullo arguente confitetur. Confessionis ueritatem probat, cum alter malum quod fecimus increpat. Quod si superbe defendimus, liquet quia peccatores nos ex nobis ficte dicebamus. Curandum summopere est ut mala que fecimus et sponte fateamur, et hec aliis arguentibus non negemus. Superbie quippe uitium est, ut quod se fateri quisque quasi sua sponte dignatur, hoc sibi dici ab aliis dedignetur. Pignus debitoris est confessio peccatoris; a debitore enim pignus accipitur, cum a peccatore iam peccati confessio tenetur.



CAPUT XLIX. De grauitate consilii.

 Aliud est grauem esse per consilium, aliud per peccatum; aliud est grauem esse per constantiam aliud per culpam. Ista enim grauitas pondus habet oneris, illa uirtutis . Respectu superne remunerationis hoc premium plerumque percipiunt anime, uti ab intentione Dei non iam leui motu desiliant, sed in eo [e 1Kb] fixa constantie grauitate consistant. Iudaicus populus leuiter mouebatur, de quo per prophetam dicitur: Abiit uagus in uiam cordis sui: uiam eius uidi, et dimisi eum . Graue autem consilium cordis omnem inconstantiam uagationis expellit. Sunt anime que leui motu nunc ista, nunc illa, desiderent [f 1Kb] . Omnipotens ergo Deus, quia ipsas leues fluctuationes mentium non leuiter  pensat, uagationem cordis relinquendo diiudicat. Sed cum per gratiam respicit uagam mentem, in consilii stabilitatem figit. Cum Deus omnipotens leues motus hominis misericorditer dignatur aspicere, hunc protinus ad constantie maturitatem format, atque superne gratie respectu cor eius ad grauitatem consilii repente perducit.



CAPUT L. De hospitalitate.

Hospitalitatem fraternitatis amare, caritatis opera diligere, nobis ualde necessarium est . Unde egregius predicator, nobis utraque commendans, ait: Charitas fraternitatis maneat in uobis, et hospitalitatem nolite obliuisci . Beatus Petrus princeps apostolorum huius hospitalitatis gratiam cum benignitate fratribus exhibendam nobis commendat, dicens: Hospitales inuicem sine murmurationibus . Hinc ipsa ueritas dicit: Hospes fui, et suscepistis me . Mira pietate Redemptor noster loquitur ex suorum compassione membrorum, dicens: Quodcunque uni ex minimis istis fecistis, mihi fecistis . Ipse igitur nos per hoc quod caput nostrum est adiuuat, qui per nostra bona opera in suis membris adiuuatur . Pensandum nobis est quantum hospitalitas fraterne compassionis  ualeat, quantum nos omnipotenti Domino misericordie uiscera coniungant . Inde enim ei qui est super omnia appropinquamus, unde nos per compassionem proximi etiam sub nosmetipsos deponimus. In rebus corporalibus nemo alta tangit, nisi qui tenditur; in rebus uero spiritalibus certum est quia quanto plus per compassionem attrahimur, tanto ultis uerius propinquamus. Redemptori generis humani ad edificationem nostram minime sufficit quod in extremo iudicio dicturum se esse perhibuit: Quandiu fecistis uni ex his fratribus meis minimis, mihi fecistis , nisi et ante iudicium hoc in se ostenderet quod dixisset; ut uidelicet demonstraret quia bona quisquis nunc opera indigentibus exhibet, ei hec specialiter impendit  cuius hec amore exhibuerit. Et tanto in se plus quisque maiorem mercedem recipit, quanto nec eum despicit qui amplius despiciendus uidetur.



CAPUT LI. De corruptione uite presentis.

Iustis in hac uita positis ipsa sarcina sue corruptionis onerosa est, quod uigilie defatigant, somnus queritur, ut uigiliarum labor atque anxietas temperetur . Nonnunquam etiam sonus occidit, fames corpus atterit, atque ut eius necessitas repellatur, cibi requiruntur. Sed sepe et cibi grauant, qui ad repellendum debilitatis grauamen quesiti fuerant. Grauis est ualde sarcina corruptionis, que nisi uehementer onerosa esset, Paulus nequaquam diceret: uanitati creatura subiecta est  non uolens, sed propter eum qui subiecit in spe, quia et ipsa creatura liberabitur a seruitute corruptionis in libertatem glorie filiorum Dei. Scimus enim quod omnis creatura congemiscit [a 1Kb] et parturit usque adhuc . Quousque subditi corruptioni sumus, Auctori nostro minime respondemus, quia dum corruptio ab incorruptione longe est, similitudo apta nostre responsioni non est . Beatus Iob, eterne incorruptionis statum desiderans, dicit: Operi manuum tuarum porriges dexteram [b 1Kb] tuam . Ac si  patenter dicat: Idcirco creatura corruptibilis persistere ad incorruptionem potest, quia Dei omnipotentis manu erigitur, et sui respectus gratia ut persistat tenetur. Humana creatura eo ipso quo creatura est, in semetipsa habet sub se defluere; sed a conditore suo homo accipit, ut et super se contemplatione rapiatur, et in seipso in incorruptione [c 1Kb] teneatur. Creatura humana corruptioni subdita, ne sub se defluat, sed in incorruptione persistat, ad incommutabilitatis statum Auctoris sui dextera leuatur.



CAPUT LII. De salute corporis.

Admonendi sunt incolumes, ut salutem corporis exerceant ad salutem mentis; ne si accepte incolumitatis gratiam ad usum nequitie inclinent, dono  deteriores fiant: et eo postmodum supplicia grauiora mereantur, quo nunc largioribus bonis Dei male uti non metuunt . Admonendi sunt incolumes, ne opportunitatem salutis in perpetuum promerende despiciant. Scriptum namque est: Ecce nunc acceptabile [d 1Kb] , ecce nunc dies salutis . Dicendum est eis, ne placere Deo, si cum possunt noluerint, cum uoluerint sero non possint. Salus corporis, quando ad bene operandum accepta despicitur, quanti sit muneris amissa sentitur; et infructuose ad ultimum queritur, que congruo concessa tempore utiliter non habetur. Per Sapientissimum Salomonem dicitur: Ne des alienis laborem [e 1Kb] tuum, et annos tuos crudeli, ne forte impleantur extranei uiribus tuis, et labores tui sint in domo aliena, et  gemas in nouissimis, quando consumpseris carnes et corpus tuum . Quinamque a nobis alieni sunt, nisi maligni spiritus, qui a celestis sunt patrie sorte separati? Quis uero honor noster est, nisi quod etiam in luteis corporibus conditi, ad conditoris tamen nostri sumus imaginem et similitudinem creati? uel quis alius crudelis est, nisi ille apostata angelus, qui et semetipsum pena mortis superbiendo perculit, et inferre mortem humano generi etiam perditus non pepercit? Honorem suum alienis dat, qui, ad Dei imaginem ac similitudinem conditus, uite sue tempora malignorum spirituum uoluptatibus administrat. Annos etiam suos crudeli tradit, qui ad uoluntatem male dominantis aduersarii accepta uiuendi spatia expendit. Quisquis per acceptam ualetudinem  corporis, per attributam sibi sapientiam mentis non exercendis uirtutibus, sed perpetrandis uitiis, elaborat, nequaquam suis uiribus suam domum, sed extraneorum habitacula, id est, immundorum spirituum facta, multiplicat, nimirum uel luxuriando, uel superbiendo agens, ut etiam se addito perditorum numerus crescat. Plerumque accepta salus carnis per uitia expenditur; sed cum repente subtrahitur, cum molestiis caro atteritur, cum iam egredi anima urgetur, diu male habita, quasi ad bene uiuendum salus amissa requiritur.  Tunc recte gemunt homines, quod Deo seruire noluerunt, quando damna sue negligentie recuperare seruiendo nequaquam possunt. Unde alias dicitur: Cum occideret eos, tunc querebant eum .



CAPUT LIII. De egritudine corporis.

Admonendi sunt egri, ut eo se Dei filios sentiant, quod [a 1Kb] illos discipline flagella castigant. Nisi enim correctis filiis hereditatem dare disponeret, erudire eos per molestias non curaret . Dicendum est egris ut si celestem patriam suam credunt, necessarium est ut in hac labores, uelut in aliena patria, patiantur. Lapides sanctuarii Domini extra tunsi sunt, ut in constructione templi absque mallei sonitu ponerentur. Quia uidelicet nunc foras  per flagella tundimur, ut intus in templum Dei postmodum sine discipline percussione disponamur; quatenus quidquid in nobis est superfluum modo percussio resecet, et tunc sola nos in edificio concordia caritatis liget. Admonendi sunt egri, ut considerent pro percipiendis terrenis hereditatibus, quam dura carnis [b 1Kb] filios discipline flagella castigent. Cur [c 1Kb] ergo nobis diuine correctionis pena grauis est, per quam et nunquam amittenda hereditas percipitur, et semper mansura supplicia uitantur? Considerent egri quanta salus cordis sit molestia corporalis, que ad cognitionem sui mentem reuocat, et quam plerumque salus abiicit, infirmitatis memoria [d 1Kb] reformat, ut animus, qui extra se in elatione ducitur cui sit conditioni subditus ex percussa quam  sustinet carne memoretur. Plerumque caro per molestias tarda flagello suo menti Deum indicat, quem mens ipsa carni presidens non uidebat, ita ut anxietatem spiritus proficere in hoc mundo cupientis, uelut iter tendentis impediat, donec ei inuisibilem qui sibi obuiat innotescat. Admonendi sunt egri, ut considerent quanti sit muneris molestia corporalis, que et admissa peccata diluit, et ea que poterant admitti compescit, que sumpta ab exterioribus plagis concusse menti penitentie uulnera infligit. In Prouerbiis Salomonis scriptum est: Liuor uulneris abstergit mala, et plage in secretioribus uentris . Mala enim liuor uulneris abstergit, quia flagellorum dolor uel cogitatas uel perpetratas nequitias diluit. Cum exterius percutimur, ad peccatorum  nostrorum memoriam taciti afflictique reuocamur, ante oculos nostros cuncta que a nobis sunt male gesta reducimus, et per hoc quod foras patimur magis intus quod fecimus dolemus. Unde fit ut inter aperta uulnera corporis amplius nos abluat plaga secreta uentris, quia sanat nequitias praui operis occultum uulnus doloris. Admonendi sunt egri quatenus patientie uirtutem seruent, ut incessanter quanta Redemptor ab his quos creauerat pertulit mala considerent. Cur itaque asperum creditur ut a Deo homo toleret flagella pro malis, si tanta Deus ab hominibus pertulit mala pro bonis? Aut quis sana  intelligentia de percussione sua ingratus exstet, si ipse hinc sine flagello non exiit, qui hic sine peccato uixit?



CAPUT LIu. De morte corporis.

Prefixi dies singulis ab interna Dei prescientia nec augeri possunt, nec minui, nisi contingat ut ita presciantur, ut aut cum optimis operibus longiores sint, aut cum pessimis breuiores, sicut Ezechias augmentum dierum meruit impensione lacrymarum, et sicut de peruersis scriptum est: Indisciplinatis obuiat mors . Omne quod secundum presens seculum laboramus uix usque ad mortem sufficit . Mors namque interueniens fructum nostri laboris  abscidit; quod uero pro eterna uita agitur, etiam post mortem seruatur; et tunc apparere incipit, cum laborum carnalium fructus ceperit non uideri. Ibi ergo illa retributio inchoat, ubi ista terminatur. Horam nobis ultimam Dominus noster idcirco uoluit esse incognitam, ut semper possit esse suspecta; ut dum illam preuidere non possumus, ad illam sine intermissione preparemur . Quia uenture mortis tempus ignoramus, et post mortem operari non possumus, superest ut ante mortem tempora indulta rapiamus. Sic enim sic mors ipsa cum uenerit uincetur, si priusquam ueniat semper timeatur . Redemptor noster suscepit mortem, ne mori timeremus. Ostendit resurrectionem, ut nos resurgere  posse confidamus. Unde et eamdem mortem non plusquam triduanam esse uoluit, ne si in illo resurrectio differretur, in nobis omnimodo desperaretur. Nos per mortem carnis usque ad finem mundi remanemus in puluere; Christus autem die tertia ab ariditate mortis uiruit, et diuinitatis sue nobis potentiam in ipsa innouatione sue carnis ostendit. Exutam carne animam nequaquam iam uisus hominis aspicit, quia post mortem non liberat, quem ante mortem gratia ad ueniam non reformat . Beatus Dauid ait: Exibit spiritus eorum, et reuertetur in terram suam . Tunc spiritus per cognitionem reatus sui ad terram consternitur, cum caro, quam uitam suam credit, redire ad puluerem urgetur. Paululum in presenti  uita roboratus est homo, quia hic uiuendi uires ad modicum accepit, ut in perpetuum transeat, ubi eius uitam terminus non concludat . Sed in hac breuitate, ubi roboratus est, colligit unde in perpetuitate inueniat, uel ut semper gaudeat, uel ut suscepta supplicia non euadat. In libro beati Iob scriptum est: Immutabis faciem eius, et emittes eum . Facies hominis immutatur, cum eius species morte atteritur. Emittitur uero, quia ab his que uolens tenuit, transire ad eterna cogitur nolens. Dumque ad illa perducitur, hec que diu cogitata  tenuit, qualiter sese habitura sint relicta nescit. Sicut hi qui adhuc uiuentes sunt, mortuorum anime quo loco habeantur ignorant, ita mortui uita in carne uiuentium post eos qualiter disponatur nesciunt, quia et uita spiritus longe est a uita carnis, et sicut corporea atque incorporea diuersa sunt genere, ita etiam distincta cognitione . Quod tamen de animabus sanctis sentiendum non est, quia que intus omnipotentis Dei claritatem uident, nullo modo credendum est quia sit foris aliquid quod ignorent. Omnipotens Dominus ideo latere nos uoluit finem nostrum, ut dum incerti sumus quando moriamur, semper ad mortem parati inueniri debeamus [a 1Kb] . Cur igitur quasi de certo extollitur, cuius uita sub  pena incertitudinis tenetur? Paulus egregius predicator ait: Qui sumus in hoc habitaculo, ingemiscimus grauati, eo quod nolumus exspoliari, sed superuestiri, ut absorbeatur quod mortale est a uita . Ecce et mori desiderat, et tamen carne exspoliari formidat. Cur hoc? quia etsi uictoria in perpetuum letificat, ipsa nichilominus ad presens mortis [b 1Kb] pena perturbat. Et quamuis uincat amor subsequentis muneris, tangit tamen non sine merore animum pulsus doloris. Sicut enim uir fortis, cum uicino iam belli certamine armis accingitur, palpitat et festinat, tremit et seuit, quasi pauere per pallorem cernitur, sed per iram uehementer urgetur: ita uir sanctus, cum passioni mortis propinquare se conspicit, a nature  sue infirmitate concutitur, et spei sue soliditate roboratur. De uicina quidem morte trepidat, et tamen, quod moriendo uerius uiuat, exsultat. Unusquisque  uir sanctus ad regnum non potest nisi interposita morte transire. Et idcirco confidendo quasi ambigit, et quasi ambigendo confidit, et gaudens metuit, et metuens gaudet, quia scit quod ad brauium quietis non perueniet, nisi hoc quod interiacet cum labore transcendat. Cum morbos a corpore nostro repellere cupimus, tristes quidem amarum purgationis poculum sumimus, certi autem de subsequenti salute gaudemus. Quia enim peruenire corpus aliter ad salutem non ualet, in potum [c 1Kb] libet etiam quod tedet. Cumque amaritudini inesse uitam animus conspicit, merore turbatus hilarescit. In libro Salomonis scriptum est: Si ceciderit lignum ad Austrum, aut ad Aquilonem, in quocunque loco ceciderit, ibi erit . Ligni namque nomine uir iustus aut etiam iniustus exprimitur, sicut per prophetam Dominus dicit: Ego Dominus humiliaui lignum sublime . In die mortis sue iustus ad Austrum cadit, peccator ad Aquilonem, quia et iustus per feruorem spiritus ad gaudia ducitur, et peccator cum apostata angelo, qui dixit: Sedebo in monte testamenti in lateribus Aquilonis , in frigido suo corde reprobatur. Lignum in quocunque loco ceciderit, siue ad Austrum, siue ad Aquilonem, ibi erit, quia cum humani casus tempore, siue sanctus, seu malignus spiritus egredientem animam claustra carnis acceperit, in eternum secum sine ulla permutatione retinebit. Ut nec exaltata ad iudicium [d 1Kb] proruat, nec mersa eternis suppliciis, ultra ad  remedium ereptionis ascendat .



LIBER QUARTUS.



CAPUT PRIMUM. De quadripartita qualitate locutionis.


Omne quod dicitur, quadripartita potest qualitate distingui: si aut mala male, aut bona bene, aut mala bene, bonaque male dicantur . Male enim malum dicitur, cum res peruersa suadetur, sicut scriptum est: Benedic Deo, et morere . Bene bonum dicitur, cum recte recta predicantur. Sicut Ioannes ait: Agite penitentiam, appropinquauit enim regnum celorum . Malum bene dicitur, quando per os dicentis idcirco uitium exprimitur, ut reprobetur, sicut Paulus ait: Femine eorum immutauerunt naturalem usum in eum qui est contra naturam . Quo uidelicet loco exsecranda quoque uirorum facinora subdidit, sed honeste inhonesta narrauit, ut multos ad honestatis formam inhonesta narrando reuocaret. Male bonum dicitur, cum rectum aliquid recto studio non profertur, sicut illuminato ceco Pharisei dixisse perhibentur: Tu sis discipulus eius .  Quod maledictionis utique dixerunt studio, non orationis uoto. uel sicut Caiphas ait: Expedit unum mori pro populo, ut non tota gens pereat . Bonum quippe, sed non bene locutus est, quia dum crudelitatem necis appetiit, redemptonis gratiam  prophetauit.



CAPUT II. De diuiniis iudiciis.

Cum ualde occulta sint diuina iudicia, quibus in hac uita nonnunquam bonis male sit, malis bene, tunc occultiora sunt, cum et bonis hic bene est, et malis male . Nam cum bonis male est, malis bene, hoc fortasse deprehenditur, quia et boni si qua deliquerunt, hic recipiunt, ut ab eterna plenius damnatione liberentur, et mali bona, que pro hac uita faciunt, hic inueniunt, ut ad sola in posterum tormenta pertrahantur. Unde et ardenti in inferno diuiti dicitur: Memento, fili, quia recepisti bona in uita tua, et Lazarus similiter mala . Cum bonis in presens seculum bene  est, et malis male, incertum ualde fit utrum boni idcirco bona accipiant, ut prouocati ad aliquid melius crescant; an iusto latentique iudicio hic suorum operum remunerationem recipiant, ut a premiis uite sequentis inanescant. Ut utrum malos idcirco aduersa feriant, ut ab eternis suppliciis corrigentia defendant; an hinc eorum pena incipiat, ut quandoque complenda eos ad ultima gehenne tormenta perducat. Quia inter diuina iudicia graui incertitudinis sue caligine humana mens premitur, sancti uiri, cum sibi suppetere prospera huius mundi conspiciunt, pauida suspicione turbantur. Timent enim, ne hic laborum suorum fructus recipiant, timent [a 1Kb] quod diuina iustitia latens in eis uulnus aspiciat, et exterioribus eos muneribus cumulans, ab intimis  repellat. Unde per Psalmistam dicitur: Palpebre eius interrogant filios hominum . Palpebre quippe Dei iudicia sunt ipsius, que aliquid nobis claudunt, aliquid aperiunt. Aperiendo namque nos interrogant, si intelligendo non extollimur. Claudendo nos interrogant, si non despicimus que intelligere non ualemus. Palpebris apertis cernimus, clausis nil uidemus . Quid ergo, quid per palpebras Dei, nisi, ut paulo superius dictum est, eius iudicia accipimus? Que iuxta aliquid clauduntur hominibus, et iuxta aliquid reserantur. Superiecto ignorantie nostre uelamine incomprehensibilitas diuini iudicii humane mentis oculo nullatenus penetratur, sicut scriptum est: Iudicia Dei uelut  abyssus multa [b 1Kb] . Nemo iudicia diuina perscrutari appetat, cur cum alius repellitur, alius eligatur; uel cur cum alius eligitur, alius repellatur, quia attestante Paulo didicimus: Inscrutabilia sunt iudicia eius, et inuestigabiles uie eius . Diuinorum facta iudiciorum semper indiscussa ueneranda sunt, quia iniusta esse nequaquam possunt. Rationem quippe de occulto eius consilio querere, nichil est aliud quam contra eius consilium superbire. Cum iudiciorum Dei causa non deprehenditur, restat ut sub factis illius cum humilitate taceatur, quia nequaquam sufficit sensus carnis, ut secreta penetret maiestatis. Ad semetipsam humana mens redeat, et quod de diuinis iudiciis apprehendere  non ualet, non requirat, ne si diuine ire causa [discutitur amplius discussa [c 1Kb] ] prouocetur, et quam placare humilitas poterat, inexstinguibiliter superbia accendat. Per apostolum Paulum dicitur: O homo, tu quis es, qui respondeas Deo ? Semetipsum homo considerans tacet, et diuina iudicia discutere metuit, qui esse se puluerem agnoscit. Respondere Deo non posse conuincitur, qui homo nominatur. Quia per hoc quod de humo sumptus est, iudicia superna discutere dignus non est. Idem predicator egregius, occulta diuinorum  iudicia considerans, ait: O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius ! Cum secreta Dei iudicia de repulsione Iudeorum et gentium uocatione discuteret, atque ad ea peruenire non posset, rectum ualde responsum dedit, qui Deo se in ipsa ignorantia scienter inclinauit. Quantalibet quisque uirtute proficiat, qualibet scientia excrescat, penetrare non sufficit, quo nos conditor moderamine iudiciorum regit.



CAPUT III. De his qui in peccatis labuntur, quod post ruinam surgere queant.

Peccata carnis experti, saltim post naufragium  mare metuant, et perditionis sue discrimina uel cognita perhorrescant, ne qui pie post perpetrata mala seruati sunt, hec improbe repetendo moriantur . Peccanti anime, et nunquam a peccato desinenti dicitur: Frons mulieris meretricis facta est tibi, noluisti erubescere . Admonendi itaque sunt lapsi, ut studeant, quatenus si accepta nature bona integra seruare noluerunt, saltim scissa resarciant. Quid dicturi sunt peccata carnis experti, si, aliis in integritate stantibus, ipsi nec post damna resipiscunt? Quid dicturi sunt, si cum multi et alios secum ad regnum deferunt, hi exspectanti Domino nec semetipsos reducunt? Dicendum est lapsis, ut preterita admissa considerent, atque imminentia deuitent. Quatenus  transactas culpas ad memoriam reuocent, et pollui in futuris erubescant. Per Ezechielem prophetam de filiabus Iudee dicitur: Fornicate sunt in Aegypto in adolescentia sua [d 1Kb] ; ibi subacta sunt ubera eorum, et fracte sunt mamme pubertatis earum . In Aegypto quippe ubera subiguntur, cum turpi huius mundi desiderio humane mentis uoluntas substernitur. In Aegypto pubertatis mamme franguntur, quando naturales sensus adhuc in semetipsis integri pulsantis concupiscentie corruptione uitiantur. Admonendi sunt peccata carnis experti, ut uigilanti cura conspiciant post delicta nobis ad se redeuntibus Deus quanta beneuolentia sinum sue pietatis expandat. Per Ieremiam prophetam Dominus dicit: Si dimiserit uir uxorem suam, et illa recedens  duxerit uirum alium, nunquid reuertetur ad illam ultra? Nunquid non polluta et contaminata erit mulier illa? Tu autem fornicata es cum amatoribus multis; tamen reuertere ad me, dicit Dominus . Ecce de fornicata et relicta muliere argumentum iustitie preponitur [e 1Kb] ; et tamen nobis post lapsum redeuntibus non iustitia, sed pietas exhibetur. Hinc utique colligamus, si nobis deliquentibus tanta pietate parcitur, a nobis nec post delictum redeuntibus quanta improbitate peccatur. Aut que ab illo erit improbis uenia, qui non cessat uocare post culpam.  Isaias propheta dicit: Erunt oculi tui uidentes preceptorem tuum, et aures tue audient uerbum post tergum monentis . Quasi enim coram positus Deo quisque uerba monitionis eius percipit, cum priusquam peccata perpetret, uoluntatis eius precepta cognoscit. Adhuc enim ante eius faciem stare est, necdum eum peccando contemnere. Cum uero, derelicto bono innocentie, iniquitatem eligens appetit, terga iam in eius faciem mittit. Omnipotens Deus, quasi post tergum nos subsequens monet, quia etiam post culpam ad se redire persuadet. Auersum reuocat, commissa non respicit, reuertenti sinum pietatis expandit. uocem ergo post tergum monentis audimus, si post peccata humili et contrito corde reuertimur. Debemus igitur pietatem uocantis  erubescere, si iustitiam nolumus formidare, quia tanto grauiori improbitate contemnitur, quanto et contemptus adhuc uocare non dedignatur. Per Ieremiam [a 1Kb] prophetam Dominus dicit: Et uenies usque ad Babylonem, ibi liberaberis . Babylon quippe confusio interpretatur. Sepe enim quis postquam in confusione uitiorum ceciderit, erubescens mala que perpetrauit, ad penitentiam redit, seque a suis lapsibus bene uiuendo erigit. Quid ergo iste nisi usque ad Babylonem uenit, et ibi liberatus est? Nonnunquam quisque erubescens mala que fecit, se contra se erigit, et bene operando ad statum rectitudinis redit. In Babylone itaque liberatus est, qui per diuinam gratiam ostenditur etiam de confusione  saluatus. Propheta ergo ad transmigrationem loquitur, cum illos increpat qui a statu rectitudinis ad erroris uitia in transmigratione [b 1Kb] ceciderunt.



CAPUT Iu. De muneribus, uel oblationibus, Deo offerendis.

Ab omnipotente Deo munus ex manu non accipitur quod corde obligato in malitia profertur. Mundari etenim debet prius animus qui munus offerre uult Deo, quia omne quod datur Deo, ex dantis mente pensatur. Omnis malitie macula ab interiore nostro homine cogitationis immutatione tergenda est, quia iram iudicis placare nescit oblatio, nisi ex munditia placeat offerentis . In libro Genesis scriptum est: Respexit Dominus ad  Abel et ad munera eius; ad Cain autem et ad munera illius non respexit . Neque enim sacrum eloquium dicit: Respexit ad munera Abel, et ad Cain munera non respexit; sed prius ait quia respexit ad Abel, et deinde subiunxit, et ad munera eius. Et rursum dicit quia non respexit ad Cain, et deinde subdidit, nec ad munera eius. Ex dantis namque corde id quod datur accipitur. Idcirco non Abel ex muneribus, sed ex Abel munera oblata placuerunt. Prius namque ad eum legitur Dominum respexisse, qui dabat, quam ad illa que dabat. Ut audito scilicet narrationis huius ordine discamus quia exteriora munera ex interna cordis  munditia condiuntur. uirtus discretionis unumquemque nostrum doceat qualis apud se esse debeat, cum exteriora bona non solum Deo per oblationis uotum, sed etiam proximis subministrat. A discordantibus accipere non uult Dominus sacrificium, holocaustum suscipere recusat. Hinc ergo perpendi debet quantum sit malum discordie, propter quod et illud abiicitur, per quod culpa laxatur . In libro Ecclesiastico scriptum est: Qui offert sacrificium ex substantia pauperis, quasi qui uictimat filium in conspectu patris sui . Quid namque esse intolerabilius potest quam mors filii ante oculos patris? Hoc itaque sacrificium quanta ira aspiciatur ostenditur, quod orbati patris dolori comparatur.  Aliud est pro peccatis misericordiam facere, aliud pro misericordia facienda peccare. Que iam nec misericordia nuncupari potest, quia non ad dulcem fructum proficit, que per uirus pestifere radicis amarescit. Improborum hominum sacrificia per prophetam Dominus reprobat, dicens: Ego Dominus diligens iudicium, et odio habens rapinam in holocausto . Plerique etenim indigentibus subtrahunt que Deo largiuntur. Sed quanta eos animaduersione renuat Dominus demonstrat, dicens: Hostie impiorum abominabiles, que offeruntur ex scelere . Plerumque homines pessimi quanta per oblationem Deo tribuant pensant, quanta autem rapiant considerare dissimulant; quasi mercedem operum numerant et perpendere scelerum  culpas recusant.



CAPUT u. De quinque sensibus corporis.

Pene nullum latet quod quinque sensus corporis nostri, uidelicet uisus, auditus, gustus, odoratus et tactus, in omne quod sentiunt atque discernunt uirtutem discretionis et sensus a cerebro trahunt . Et cum unus sit iudex sensus cerebri, qui intrinsecus presidet, per meatus tamen proprios sensus quinque discernit. Deus omnipotens in genere humano mirabili dispositione operatus est, ut neque oculus audiat, neque auris uideat, neque os olfaciat, neque naris gustet, neque manus odorentur. Et cum uno sensu cerebri omnia disponantur, quilibet tamen horum sensus aliud  facere non potest, preter id quod ex dispositione facere non potest, preter id quod ex dispositione conditoris accepit. Ex istis sensibus corporalibus et exterioribus interiora et spiritualia colligenda sunt, ut per id quod in nobis publicum est transire debeamus ad secretum quod in nobis est et nosmetipsos latet. Sicut in Euangelio per quinque talenta quinque sensuum, id est, exteriorum, scientia exprimitur . Duobus uero intellectus et operatio demonstratur. Unius autem talenti nomine intellectus tantummodo designatur. In quinque corporis sensibus unusquisque subsistit. Geminatus autem quinarius  denarium perficit . Et quia ex utroque sexu fidelium multitudo colligitur, sancta Ecclesia decem uirginibus similis denuntiatur. Ad custodiendam cordis munditiam exteriorum sensuum nobis disciplina seruanda est . Nam quantalibet uirtute mens polleat, quantalibet grauitate uigeat, carnales tamen sensus puerile quiddam exterius prescribunt. Et nisi interioris grauitatis pondere et quasi iuuenili quodam uigore frenentur, ad fluxa queque et leuia mentem eneruem trahunt. Per uisum plerumque frequenter in culpam labimur, si incaute quod non licet aspiciamus. Et cum sit inuisibilis anima, nequaquam corporearum rerum delectatione tangitur, nisi quod inherens corpori, quasi quedam egrediendi  foramina eiusdem corporis sensus habet. Ieremias propheta, de corporis sensibus narrans, ait: Ascendit mors per fenestras nostras, ingressa est domos nostras . Mors quippe per fenestras ascendit, et domos ingreditur, cum per sensus corporis concupiscentia ueniens habitaculum mentis irrumpit. Per Isaiam prophetam de iustis dicitur: Qui sunt hi qui ut nubes uolant, et quasi columbe ad fenestras suas ? Iusti namque uolare ut nubes dicti sunt, quia a terrenis contagiis subleuantur, et quasi columbe ad fenestras suas sunt, quia per sensus corporis exteriora queque intentione non respiciunt rapacitatis, eosque foras non rapit concupiscentia carnalis. Sanctus Iob, qui acceptis corporis  sensibus, uelut subiectis ministris, quidam equissimus iudex preest, culpas conspicit, antequam ueniant, et uelut insidianti morti [a 1Kb] fenestras sui corporis claudit, dicens: Pepigi fedus cum oculis meis, ut ne cogitarem quidem de uirgine . Cum sit inuisibilis anima, nequaquam corporearum rerum delectatione tangitur, nisi quod inherens corpori, quasi quedam egrediendi foramina eiusdem corporis sensus habet. Quinque corporis sensus, uisus scilicet, auditus, gustus, odoratus et tactus, quasi quedam uie mentis sunt quibus foras ueniat, et ea que extra eius sunt substantiam concupiscat. Per hos etenim corporis sensus quasi per fenestras quasdam exteriora queque anima respicit, respiciens concupiscit. Quisquis per has corporis fenestras  incaute exterius respicit, plerumque in delectationem peccati, etiam nolens, cadit; atque obligatus desideriis, incipit uelle quod noluit. Preceps anima dum ante non prouidet, ne incaute uideat quod concupiscat, ceca post incipit desiderare quod uidit. Unde et prophete mens, que subleuata sepe mysteriis internis intererat, quia alienam coniugem incaute uidit, obtenebrata postmodum sibimet illicite coniunxit .



CAPUT uI. De Satane tentamentis, uel fallaciis demonum.

Antiquus hostis bonorum uias tanta insidians arte circumuolat, ut per ea que ab eis bene gesta cognouerit ad malitiam aditum querat . Nam unde alium largiri quid conspicit, inde alium in discordie flamma succendit. Et cum hunc respicit misereri, illi persuadet irasci, ut dum bonum quasi non communiter factum insinuat, concordes animos a bono gratie communis abscindat. Plerumque iustorum mentes antiquus hostis, cum ad mala suadendo non ualet frangere, bonis satagit actibus inter eas mala seminare. Sed sancti uiri has eius insidias tanto celerius uincunt, quanto et subtilius deprehendunt. Quidam Corinthius, dum incesti facinus perpetrasset, eum doctor egregius in carnis interitum ad satisfactionem penitentie Satane tradidit, et in diem Domini saluum eius spiritum reseruauit . Magna quippe arte magisterii ipsi est traditus coactus in penam, cui sponte est substratus  in culpa, ut qui auctor fuerat ad uitium nequitie, ipse flagellum fieret discipline. Antiquus hostis a sinceritate diuine innocentie, malitie sue succensus face, discordat, sed ab eius iudicio etiam discordando non discrepat . Hostis humani generis uiros iustos semper arte maleuola tentare appetit, sed tamen hoc Dominus pro eorum probatione, uel misericorditer fieri, uel iuste, permittit. Diaboli tentatoris licentia pactum Dei uocatur, in qua et desiderium tentatoris agitur, et tamen per eam miro modo uoluntas iusti dispensatoris impletur. Erudiendos electos suos Dominus sepe tentatori subiicit, sicut post paradisi claustra, post tertii celi secreta, ne reuelationum magnitudine  Paulus extolli potuisset, ei Satane angelus datus est . Sed hac ipsa tentatione disponitur, ut qui elati perire poterant, humiliati a perditione seruentur. Secreto dispensationis ordine unde seuire permittitur iniquitas diaboli, inde pie perficitur benignitas Dei. Hinc Paulus ait: Propter quod ter Dominum rogaui, ut discederet a me; et dixit mihi: Sufficit tibi gratia mea, nam uirtus in infirmitate perficitur . Nomen Filii iehsu est, iehsu autem Saluator, uel etiam salutaris, dicitur. Ille ergo in nomine Saluatoris petit, qui illud quod ad ueram salutem pertinet petit. Hinc est quod Paulus apostolus non exauditur, quia si liberaretur a tentatione, ei non proderat ad salutem. O Paule, in celo iam Iesum conspicis, in paradisum  duceris, secreta Dei uerba cognoscis, et adhuc a Satane angelo tentaris? Unde sic fortis, ut ad celestia rapiaris? Unde sic infirmus, ut in terra hominem fugias, et adhuc a Satane angelo aduersa toleres? Quia ipse qui te subleuat, rursum te subtilissima mensura moderatur, ut et in miraculis tuis nobis predices uirtutem Dei, et rursum in timore tuo reminisci nos facias infirmitatis nostre . Que tamen infirmitas ne in desperationem nos pertrahat, cum pulsat, dum de infirmitate tua Dominum rogares, quia auditus non es, nobis quoque locutus es quid audisti: Sufficit tibi gratia mea; nam uirtus in infirmitate perficitur . Aperta ergo uoce Dei ostenditur quia custos  est uirtutis infirmitas corporis. Tunc interius custodimur, cum dispensatione Dei tolerabiliter tentamur exterius, aliquando uitiis, aliquando pressuris; nam eis quoque quos uiros nouimus fuisse uirtutum tentationes atque certamina non defuere uitiorum. Duo sunt genera tentationum. Unum quod in mente etiam iusti hominis per repentinum euentum agitur, quatenus sic subito tentetur, ut hunc inopinato prouentu concutiat, et prosternat, casumque suum non nisi postquam ceciderit uideat. Aliud uero quod paulatim uenit in mentem, et resistentem animam lenibus suggestionibus inficit; et omnes in eo uires iustitie non nimietate sua, sed assiduitate consumit . Est tentatio, que iustos plerumque subita inuasione prosternit, sicut scriptum  est: Mons cadens defluit, et saxum transfertur de loco suo ; id est, mens sancta, cuius loco iustitia fuerat, impulsu subito transfertur ad culpam. Alia est tentatio que sese cordi hominis leniter infundit, omnemque duritiam fortitudinis corrumpit atque consumit, sicut in libro Iob scriptum est: Lapides excauant aque , quia uidelicet duritiam mentis absorbent assidua et mollia blandimenta libidinis, et lentum atque subtile uitium corrumpit durum et forte propositum mentis. Cum tentationem Dominus iusto iudicio eius menti, qui stare in alto cernitur, repente dominari permittit, quasi cadere ac defluere montem facit; et cum uoluntas ad uitium commutatur, quasi ad locum alium saxum transfertur. Cum Deus omnipotens tentationem lentam atque subtilem, sed tamen  assiduam, eorum qui esse fortes creduntur preualere mentibus sinit, quasi lapides excauant aque, et alluuione paulatim terra consumitur, quia nimirum suggestione leni subacta mentis duritia mollitur. Proiecta de superioribus demonia in hoc mundo dum mentes humiliter Deo adherentium refugiunt, prauis superborum operibus delectantur. Et uelut bestie in herbis ludunt, cum reprobi spiritus humana corda ad illicitas cogitationes pertrahunt . An non immundis spiritibus ludere, est mentes hominum ad Dei imaginem conditas modo ficta promissione decipere, modo uacuis terroribus irridere, modo eis transitoria gaudia quasi mansura imprimere, modo mansuras penas quasi transitorias leuigare? Harum procul dubio bestiarum  illusionem pertimuerat iste, qui dicebat: Deus meus, in te confido, non erubescam; neque irrideant me inimici mei . Per Ieremiam prophetam Dominus dicit: uiderunt eam hostes, et deriserunt sabbata eius . Hostes quippe sabbata deriserunt, quando maligni spiritus otiose menti prauas cogitationes iniiciunt, ut et si quiescit ab opere, non quiescat a malorum operum delectatione.



CAPUT uII. Quot sunt tentamenta somniorum.

Sciendum est quod sex modis tangunt animam imagines somniorum . Aliquando  namque somnia uentris plenitudine uel inanitate, aliquando uero illusione, aliquando cogitatione simul et illusione, aliquando reuelatione, aliquando autem cogitatione simul et reuelatione generantur. Sed duo que prima diximus omnes experimento cognoscimus; subiuncta autem quatuor in sacre Scripture paginis inuenimus. Somnia etenim nisi plerumque ab occulto hoste per illusionem fierent, nequaquam hoc uir sapiens indicaret, dicens: Multos errare fecerunt somnia, et illusiones uane . uel certe: Non augurabimini, nec obseruabitis somnia . Quibus profecto uerbis cuius sint detestationis ostenditur que auguriis coniunguntur. Rursum nisi aliquando ex cogitatione simul et illusione procederent, Salomon minime dixisset:  Multas curas sequuntur somnia . Nisi aliquando somnia ex mysterio reuelationis orirentur, Ioseph preferendum se fratribus per somnium non uideret ; nec Marie sponsum, ut ablato puero in Aegyptum fugeret, per somnium ueritas admoneret . Rursum nisi aliquando somnia cogitatione simul et reuelatione procederent, nequaquam Daniel propheta Nabuchodonosor uisionem disserens, a radice cogitationis inchoasset, dicens: Tu, rex, cogitare cepisti in stratu tuo quid esset futurum post hec, et qui reuelat mysteria ostendet tibi que uentura sunt . Et paulo post: uidebas, et ecce quasi statua una grandis, statua illa magna, et statura sublimis stabat contra te , et cetera. Daniel itaque dum  somnium adimplendum reuerenter insinuat, et ex qua ortum sit cogitatione manifestat, patenter ostenditur quia hoc plerumque ex cogitatione simul et reuelatione generetur. Cum somnia tot rerum qualitatibus alternent, tanto eis credi difficilius debet, quanto et ex quo impulsu ueniant facilius non elucet . Sancti uiri inter illusiones atque reuelationes, ipsas uisionum uoces, aut imagines, quodam intimo sapore discernunt, ut sciant uel quid a bono spiritu percipiant, uel quid ab illusore patiantur. Si erga somnia mens cauta non fuerit, per deceptorem spiritum multis se uanitatibus immergit, qui nonnunquam solet multa uera predicere, ut ad extremum ualeat animam ex una aliqua falsitate laqueare. Sepe malignus spiritus his quos amore uite  presentis uigilantes inspicit [a 1Kb] , prospera etiam dormientibus promittit; et quos formidare aduersa considerat, eis hec durius somnii imaginibus intentat, quatenus indiscretam mentem diuersa qualitate afficiat, eamque aut spe subleuans, aut deprimens timore, confundat . Sepe antiquus hostis etiam sanctorum corda afficere somniis nititur, ut ab intentione cogitationis solide ad tempus saltem momentumque deriuentur, quanquam ipsi protinus animum ab illusionis imaginatione discutiant. Sed hostis insidians quo eos uigilantes minime superat, eo dormientes grauius impugnat. Humani generis hostem maligne agere etiam per somnia  superna dispensatio benigne permittit, ne in electorum cordibus ipse saltem a passionis premio somnus uacet.



CAPUT uIII. De nocturnis illusionibus.

Nocturnum est somnium tentatio occulta, per quam tenebrosa cogitatione turpe aliquid corde concipitur, quod tamen corpore [a 1Kb] non expletur . Somnio nocturno pollutus egredi extra castra per legem precipitur , quia uidelicet dignum est, ut qui immunda cogitatione polluitur indignum se cunctorum fidelium societatibus arbitretur, culpe sue meritum ante oculos ponat, et ex bonorum se estimatione despiciat. Illusione nocturna polluto extra  castra exire est turpi impugnatione laboranti sese ex continentium comparatione despicere. Qui ad uesperam lauatur aqua, cum, defectum suum conspiciens, ad penitentie lamenta conuertitur, ut fletibus diluat omne quod animum occulta inquinatio accusat. Nocturno pollutus somnio post occasum solis aqua lotus ad castra per legem redire precipitur, quia necesse est ut, deferuescente tentationis ardore, unusquisque fiduciam iterum erga societatem bonorum sumat. Post lauationem aque occumbente sole ad castra reuertitur, qui post lamenta penitentie, frige scente flamma cogitationis illicite, ad fidelium merita presumenda reparatur, ut iam se a ceteris longe esse non estimet, qui mundum se per obitum intimi atque illiciti ardoris gaudet.



CAPUT IX. De multimodis argumentationibus Satane.


Per argumenta pestifera antiquus hostis calliditatis sue uires erigit, et fluxa mortalium corda corrumpit . Unde uoce Dominica ad beatum Iob dicitur: Nerui testiculorum eius perplexi sunt . Testes [b 1Kb] eius sunt suggestiones praue, quibus in mentis corruptione feruescit, atque inconstuprata anima iniqui operis prolem gignit. Testiculorum Behemoth nerui perplexi sunt, quia suggestionum illius argumenta uehementius alligantur, ut plerosque ita peccare faciant, quatenus si fortasse peccatum fugere appetant, hoc sine alio peccati laqueo non euadant, et  culpam faciant, dum uitant; ac nequaquam se ab una ualeant soluere, nisi in alia consentiant ligari. Plerumque contingit ut quidam, dum mundi huius amicitias appetit, cuilibet alteri similem sibi uitam ducenti quod secreta illius omni silentio contegat se iureiurando constringit; sed is cui iuratum est adulterium perpetrare cognoscitur, ita ut etiam maritum adultere occidere conetur . Si [c 1Kb] autem qui iusiurandum prebuit, ad mentem reuertitur, et diuersis hinc inde cogitationibus impugnatur, atque hoc silere formidat, ne silendo  adulterii simul et homicidii particeps fiat, [d 1Kb] prodere trepidat, ne reatu se periurii obstringat. Perplexis ergo testiculorum neruis ligatus est, qui [e 1Kb] , in quamlibet partem declinet, metuit ne a transgressionis contagio liber non sit. Aliquando quisque, cuncta que mundi sunt deserens, ac per omnia frangere proprias uoluntates querens, alieno se subdere regimini appetit; sed eum qui sibi apud Deum preesse debeat minus cauta inquisitione discernit . Cui fortasse hic qui sine iudicio eligitur, cum preesse iam ceperit, agere que Dei sunt prohibet, que mundi sunt iubet. Pensans itaque subditus uel que sit culpa inobedientie, uel quod contagium secularis uite, et obedire trepidat, et non obedire formidat, ne aut obediens Deum in suis  preceptis deserat, aut rursum non obediens Deum in electo priore contemnat. Aperte ergo iste per indiscretionis sue uitium perplexis testiculorum Behemoth neruis astringitur, qui [f 1Kb] aut obtemperans, aut certe non obtemperans, in culpa transgressionis ligatur. Studebat proprias uoluntates frangere, et curat eas etiam contempto priore solidare. Decreuit mundum funditus relinquere, et ad curas mundi ex aliena uoluntate compellitur redire. Perplexi Behemoth testiculorum nerui sunt, cum sic nos argumenta hostis illigant, ut culparum nodi, quo queruntur solui, durius astringant. Argumenta namque machinationum diaboli quasi quo laxantur ut relinquant, eo magis implicantur ut teneant . Est quoddam argumentum quod ad destruendas  Satane uersutias utiliter fit, ut cum mens inter minora et maxima peccata constringitur, si omnino nullus sine peccato euadendi aditus patet, minora semper eligantur, quia et qui murorum undique ambitu, ne fugiat, clauditur, ibi se in fugam precipitat, ubi breuior murus inuenitur.



CAPUT X. De multimodis uitiis.

Antiquus hostis tentationis sue uulnere ab omni parte nos impetit. Sepe enim dum gula restringitur, ut libido subigatur, inanis glorie aculeus mentem pulsat . Si autem corpus abstinentie afflictione non atteritur, contra mentem libidinis flamma se excitat. Sepe dum seruare  parcimoniam nitimur, ad tenaciam labimur. Et sepe dum possessa effuse tribuimus, ad auaritiam ducimur, quia rursum colligere querimus quod tribuamus. Omne peccatum hostis quidem callidus suadet, sed nos eius suasionibus consentiendo assidue peccata perpetrando cumulamus. Plerique dum uitiorum turbas uel desideriorum carnalium intra se excitant, prostratam pede misere frequentationis mentem calcant . Alius iuri se luxurie subdidit, atque ante mentis oculos schemata turpium perpetrationum fingit. Et cum effectus  non tribuitur operis, hoc crebrius agitur intentione cogitationis. uoluptatis perfectio queritur, et concussus eneruiter animus, hinc inde sollicitus et cecatus, occasionem nequissime expletionis rimatur. Mens itaque hec quasi quemdam populum patitur, que insolenti uitiorum tumultu uastatur. Alius ire se dominio strauit; et quid in corde, nisi iurgia, etiam que desunt, peragit? Hic sepe presentes non uidet, absentibus contradicit, intra semetipsum contumelias profert, et recipit, receptis autem durius respondet; et cum qui obuiet nullus adsit, magnis clamoribus rixas in corde componit. Turbam itaque hic intus sustinet, quem pondus uehemens inflammate cogitationis premit. Alius iuri se auaritie tradidit, et fastidiens propria, aliena concupiscit.  Hic plerumque concupita adipisci non ualens, diem quidem in otium, noctem uero in cogitationem uersat. Torpet ab utili opere, quia fatigatur illicita cogitatione. Consilia multiplicat, et sinum mentis cogitationum inuentionibus latius expandit. Plerumque peruenire quisque ad concupita satagit, atque ad obtinenda hec quosdam secretissimos causarum meatus querit. Qui mox ut in causa aliquid subtile inuenisse se estimat, iam obtinuisse quod cupierat exsultat, iam quid etiam adepte rei adiungat excogitat, atque ut in meliori statu debeat excoli pertractat. Nonnunquam cupiditate aliene rei humanus animus uictus, iam quasi que conceperat possidet, et quasi ad meliorem speciem impulsu cogitationis adducit; sed mox insidias inuidentium considerat,  et quid contra se iurgii moueatur pensat. Exquirit quid respondeat, et cum rem nullam teneat, iam in defensionem rei repugnat. Quamuis ergo nichil de concupita re ceperit, habet tamen in corde iam fructum concupiscentie, laborem rixe. Graui itaque quasi populo premitur, qui instigantis auaritie tumultu uastatur. Alius se tyrannidi superbie subiicit, et cor miserum, dum contra homines erigit, uitio substernit. Honorum sublimium infulas appetit, exaltari successibus exquirit, totumque quod esse desiderat sibi apud semetipsum in cogitationibus depingit. Iam quasi tribunali presidet, iam sibi parare obsequia subiectorum uidet, iam ceteris eminet, iam aliis mala irrogat, aliis, quia irrogauerint, recompensat,  iam apud semetipsum stipatus cuneis ad publicum procedit, et quibus obsequiis fulciatur conspicit. Homo uitiis subditus, dum in multis phantasmatibus inani cogitatione huc illucque uersatur, alia conculcat, alia subleuat. Iam de conculcatis satisfacit odiis, iam de subleuatis recipit fauores. Qui igitur tot phantasmata cordi imprimit, quid iste aliud quam quasi somnium uigilans uidet. Dumque tot rerum causas quas fingit tolerat, nimirum intrinsecus natas ex desideriis turbas portat. Alius iam illicita refugit, sed tamen bonis mundi carere pertimescit. Concessa tenere appetit, uideri inter homines  minor erubescit, et curat summopere ne inops in domo sit, ne despectus in publico. Exquirit quid sibi sufficiat, quid necessitas subiectorum petat; atque ut sufficienter iura patronatus subditis expleat, patronos querit, quibus ipse famuletur. Plerumque homo, dum familiariter uitiis iungitur, eorum procul dubio causis implicatur, quibus sepe consentit in illicitis, et mala que propter semetipsum non appetit, committit propter altera que non dereliquit. Interdum miser homo, inani cogitatione permotus, dum honorem suum in hoc mundo imminui trepidat, ea apud maiores personas approbat, que iam per proprium iudicium damnat. Is dum sollicite cogitat quid patronis debeat, quid subiectis, quid sibi augeat, quid in [a 1Kb] affectibus prosit, quasi tanta frequentia turbarum  premitur, quanta curarum importunitate laceratur.



CAPUT XI. De nonnullis uitiis que se uirtutes esse simulant.

Plerumque uitia uirtutes se esse mentiuntur. Nam sepe sub parcimonie nomine se tenacia palliat, contraque se effusio sub appellatione largitatis occultat . Sepe inordinata remissio pietas creditur, et effrenata ira spiritualis zeli uirtus estimatur. Sepe precipitata actio uelocitatis efficacia, atque agendi tarditas grauitatis consilium putatur. Necesse est ut electus quisque uirtutes ac uitia uigilanti cura discernat, ne aut cor tenacia occupet, et parcum se uideri in dispensationibus exsultet; aut cum effuse quid fuerit perditum,  largum se quasi miserando glorietur; aut remittendo quod ferire debuit, ad eterna supplicia subditos pertrahat; aut immaniter feriendo quod delinquitur, ipse grauius delinquat; aut hoc quod agi recte ac grauiter potuit, immature preueniens leuiget; aut bone actionis meritum differendo, ad deteriora permutet. Aliquando antiquus hostis humane menti pium aliquid insinuat [b 1Kb] , ut ad crudelitatis terminum deducat, sicut est, cum plecti per disciplinam culpam prohibet, quatenus que hic non reprimitur gehenne igne feriatur . Aliquando discretionis imaginem oculis hominum immundus spiritus obiicit, et ad indiscretionis laqueos perducit, sicut est, cum impulsu eius  pro infirmitate nobis plus alimentorum quasi discrete concedimus, sed indiscrete contra nos bella carnis excitamus. Aliquando diabolus effectum simulat bonorum operum, sed per hunc inquietudinem irrogat laborum, sicut est cum quis quiescere non ualet, et quasi de otio iudicari timet. Aliquando humani generis aduersarius imaginem humilitatis ostendit, ut effectum [c 1Kb] humilitatis [d 1Kb] subtrahat, sicut est cum quosdam plusquam sunt infirmos atque inutiles sibimetipsis asserit, ut dum se nimis indignos considerant, res in quibus prodesse proximis poterant ministrare pertimescant. Uniuersa uitia, que sub  uirtutum specie antiquus hostis occultat, ualde subtiliter manus compunctionis examinat . Qui enim ueraciter intus dolet, que agenda foras, que non agenda sint, fortiter preuidet. Cum uis compunctionis nos in intimis afficit, omnis strepitus praue suggestionis immutescit, quia si cor ueraciter dolet, linguam contra nos uitia non habent . Nam cum plena uita rectitudinis queritur, superuacua suggestio prauitatis obduratur [a 1Kb] . Si forti studio nos contra uitiorum incentiua stringimus, ipsa etiam uitia ad usum uirtutis immutamus. Nonnullos ira possidet, sed hanc dum rationi subiiciunt, in sancti zeli ministerium uertunt. Nonnullos superbia erigit; sed dum diuine fortitudini [b 1Kb] animum inclinant, hanc ad defensionem iustitie in  uocem libere auctoritatis immutant. Nonnullos fortitudo carnis illecebrat; sed dum exercendis piis operibus corpus subdunt, unde iniquitatis stimulum passi sunt, inde pietatis lucra mercantur. Unde et bene beatus Iob post multa certamina hostiam pro amicis obtulit. Quos enim per contentionem diu hostes pertulit, quandoque per sacrificium ciues reddit. Sepe dum de castitatis munditia quisque extollitur, sorde auaritie fedatur. Et dum de uirtute largitatis speciosus ostenditur, luxurie maculis inquinatur. Dumque castitatis atque largitatis decore uestitur, uelut ex zelo iustitie, crudelitatis atrocitate fuscatur . Sepe quisque largitate, castitate, pietate, ex pulchra uisione induitur; sed infusa [c 1Kb] superbie obscuritate  notatur. Sicque fit ut intermistis uitiis dum mundam in se speciem hypocrita non ostendit, quasi unum colorem tigris habere nequaquam possit. Sepe nonnulla uitia uirtutes se esse mentiuntur, sicut effusio nonnunquam misericordia, et tenacia nonnunquam parcimonia, et crudelitas aliquando iustitia uult uideri . Plerumque mentem ad loquendi impetum, uane glorie anxietas nequaquam se intra silentium capiens, quasi zelus caritatis inflammat, atque appetite ostensionis uis ad effrenationem locutionis impellit, et quasi sub studio consulendi libido erumpit apparendi. Omnis arrogans non curat loquendo quid prosit, sed quid appareat; neque studet ut malum  quod cernit corrigat, sed bonum quod sentit ostendat.



CAPUT XII. Quod ex uirtutibus uirtutes et ex uitiis uitia oriantur.

Omnes uirtutes in conspectu conditoris uicaria ope se subleuant, ut quia una uirtus sine alia uel nulla est omnino, uel minima, uicissim sua coniunctione fulciantur . Nulla bona sunt cetera, si occulti iudicis oculis castitatis testimonio non approbantur. Si uel castitatem humilitas deserat, uel humilitatem castitas relinquat, apud auctorem  humilitatis et munditie prodesse nichil preualet uel superba castitas, uel humilitas inquinata. Sic gignuntur ex peccato peccata, ut dum non euitantur parua, incidatur in maximis; et dum defenduntur admissa, nec lamentantur, ex flagitio ad superbiam itur . Unde fit ut duplicati sit criminis reus, qui et admittit scelera per uoluntatem, et defendit ea per contumacie tumorem. Sic uitium uitio gignitur, sicut uirtus uirtute concipitur. Ex uitio enim uitium gignitur, sicuti Dauid, qui dum non euitauit adulterium, perpetrauit et homicidium. Item uirtus uirtute concipitur, sicut per uirtutem [d 1Kb] euangelice predicationis uirtutem martyrii apostoli meruerunt. In cordibus seculariter uiuentium inuicem sibi succedunt uitia, ut dum unum  abierit, succedat aliud, iuxta Iel prophete testimonium, qui ait: Residuum eruce comedit locusta, et residuum locuste comedit bruchus, et residuum bruchi comedit rubigo . Per id ergo ista sub uitiorum allegoria colliguntur, quia sequitur: Expergiscimini, ebrii, et flete. Aliquando utiliter peccatur in minimis uitiis, ut maiora utilius caueantur. Lege Paulum apostolum minora permittentem peccata, ne maiora perpetrentur. ueraciter autem sanantur uitia que uirtutibus, non uitiis, excluduntur. Quorumdam autem quedam latentia uitia tunc apparent, quando ab aliis uitiis desinunt.



CAPUT XIII. De cogitationibus noxiis et innoxiis.

Plerumque ex bonis operibus discimus quantam  uite munditiam in cogitatione construamus . Pene cuncta bona ex cogitatione prodeunt, sed sunt nonnulla cogitationis acumina que ex operatione nascuntur. Nam sicut ab anima opus sumitur, ita rursus ab opere animus eruditur. ualde necesse est ut cum cogitatio extra usum ducitur, protinus oculus mentis ad opera transacta reuocetur, ac penset quisque quid subiectus egerit, et repente cognoscit. Sepe misericors Deus eo citius peccata cordis abluit, quo hec exire ad opera non permittit; et cogitata nequitia tanto citius soluitur, quanto [e 1Kb] effectu operis districtius non ligatur . Per egregium Psalmistam dicitur: Dixi: Pronuntiabo aduersum me iniustitias meas Domino, et tu remisisti impietatem cordis mei . Qui enim impietatem cordis subdidit, quia cogitationum iniustitias pronuntiare uellet indicauit. Dumque ait Dixi: Pronuntiabo; atque illico adiunxit Et tu remisisti, quam sit de cogitationibus facilis uenia ostendit. Qui dum se adhuc promittit petere, promittebat obtinuit. In sola nonnunquam cogitatione delinquitur, et quia usque ad opus non uenit culpa, usque ad cruciatum non peruenit penitentia. Sed cogitata afflictio mentem citius tergit, quam nimirum tantummodo cogitata iniquitas polluit. Idem Psalmista  ait: Computruerunt et deteriorauerunt cicatrices mee a facie insipientie mee . Sepe namque hoc, quod a conspectu iudicis iam fletu interueniente deletum est, ad animum per cogitationem redit, et, deuicta culpa, ad delectationem rursus inserpere nititur, atque in antiquo certamine rediuiua pulsatione reparatur; ita ut quod prius egit in corpore, hoc importuna cogitatione postmodum uerset in mente. Cum nichil foras opere agitur, sed sola intus cogitatione peccatur, districto se reatu mens obligat, nisi hoc sollicitis lamentis tergat. Plerumque aurem cordis terrenarum cogitationum turba, dum perstrepit, claudit, atque in secretario mentis quanto minus curarum tumultuantium sonus compescitur, tanto amplius uox  presidentis iudicis non auditur . Neque enim perfecte homo sufficit ad utraque diuisus; sed dum sic interius erudiri appetit, ut tamen exterius implicetur unde exterius auditum aperit, inde interius obsurdescit. Sancti uiri qui exterioribus ministeriis deseruire officii necessitate coguntur, studiose semper ad cordis secreta refugiunt, ibique cogitationis intime cacumen ascendunt, et legem quasi in monte percipiunt, dum, postpositis tumultibus actionum temporalium, in contemplationis sue uertice superne uoluntatis sententiam perscrutantur . Moyses sanctus crebro de rebus dubiis ad tabernaculum redit, ibique secreto Dominum consulit, et quid certius [a 1Kb] decernat agnoscit. Relictis quippe turbis ad tabernaculum  redire, est, postpositis exteriorum tumultibus, per bone cogitationis studium secretum mentis intrare. Ibi enim Dominus consulitur, et quod foras agendum est publice intus silenter auditur. Cum se res dubias electi discernere non posse cognoscunt, ad secretam mentis cogitationem uelut ad quoddam tabernaculum reuertuntur; diuina lege perspecta, quasi coram posita arca Dominum consulunt, et quod prius intus tacentes audiunt, hoc foras postmodum agentes innotescunt. Ut exterioribus officiis electi inoffense deseruiant, ad secreta cordis recurrere incessabiliter curant; et sic uocem Dei quasi per somnium audiunt, dum in cogitatione mentis a carnalibus sensibus [b 1Kb] abstrahuntur. Sepe corda iustorum suborte cogitationes polluunt, terrenarum rerum delectationibus  tangunt; sed dum citius manu sancte discretionis abiguntur, festine agitur ne cordis faciem caligo tentationis operiat, que hanc iam illicita delectatione tangebat . Nonnunquam in ipso orationis nostre sacrificio importune se cogitationes ingerunt, que hoc rapere uel maculare ualeant quod in nobis Deo flentes immolamus. Abraham patriarcha, cum ad occasum solis sacrificium offerret, insistentes aues pertulit, quas studiose, ne oblatum sacrificium raperent, abegit . Sic nos, dum in ara cordis holocaustum  Deo offerimus, ab immundis hoc uolueribus custodiamus, ne maligni spiritus et peruerse cogitationes rapiant quod mens nostra offerre Domino utiliter pensat [c 1Kb] . Nature corruptibilis pondere grauati, ab utero mentis nostre quedam cogitationum superflua, quasi uentris grauamina erumpunt . Sed portare sub balteo paxillum debemus, ut uidelicet ad reprehendendos nosmetipsos semper accincti, acutum circa nos stimulum compunctionis habeamus, qui incessanter terram mentis nostre penitentie dolore confodiat, et hoc quod a nobis de cogitationum utero fetidum erumpit abscondat . Ierobaal hedum occidit, carnes eius super petram ponit, ius etiam carnium desuper fundit .  Carnes ergo super petram ponimus, dum corpus nostrum in Christi imitatione cruciamus. Ius etiam carnium desuper fundit, qui per bone conuersationis uotum ipsas a se etiam carnales cogitationes expellit. Quasi enim ius ex carne liquida in petram funditur, quando mens et a cogitatione carnalium fluxuum uacuatur. Cum intentionem nostram nequaquam potestas diuini adiutorii deserit, quasi sacrificium supra petram positum angelus uirga contingit. De petra etenim ignis exit, et ius carnesque consumit, quia afflatus a Redemptore spiritus tanta cor nostrum flamma compunctionis concremat, ut omne quod in eo est illicitum et operis et cogitationis exurat. Omnes qui uel illicita appetunt, uel in hoc mundo uideri aliquid uolunt, densis cogitationum tumultibus in  corde comprimuntur . Mare significat mentem hominis, et quasi fluctus maris sunt cogitationes mentis, que aliquando per iram tumescunt, per gratiam tranquille fiunt, per odium cum amaritudine defluunt . Mens quippe humana quot tentationes patitur, quasi tot flatibus mouetur . Plerumque mentem hominis tumultus inanium cogitationum deprimunt, ira perturbat, et cum recedit ira, succedit inepta letitia. Luxurie stimulis urgetur, estu auaritie longe lateque ad ambienda que terrena sunt tenditur. Et aliquando hanc superbia eleuat, aliquando uero inordinatus timor in infimis deponit.



CAPUT XIu. De superbia et uana gloria.


Occasio perditionis nostre facta est superbia diaboli, et argumentum redemptionis nostre inuenta est humilitas Dei . Quid elatione abiectius, que dum supra se tenditur, ab altitudine uere celsitudinis elongatur? Initium omnis peccati superbia est . Quid est autem superbia, nisi peruerse celsitudinis appetitus? Peruersa enim est celsitudo, deserto eo cui debet animus inherere principio, sibi quodammodo fieri atque esse principium . Multis sepe superbia luxurie seminarium fuit, quia dum eos spiritus quasi in altum erexit, caro in infimis mersit. Qui per superbiam in secreto cordis prius eleuantur, postmodum publice corruunt, quia dum occultis intumescunt motibus cordis, apertis cadunt lapsibus corporis. Sic sic elati iusta fuerant retributione feriendi, ut quia superbiendo se hominibus preferunt, luxuriando usque ad iumentorum similitudinem deuoluantur. Curandum nobis est et omni custodia mens a tumore seruanda superbie. Non enim ante oculos Dei uacue transuolant cogitationes nostre, et nulla momenta temporis per animum transeunt sine statu retributionis. Intus uidet Deus quod mentem eleuat, et idcirco foras permittit inualescere quod deponat. Intus  prius extollitur, quod foras postmodum luxurie corruptione feriatur. Occultam superbie culpam sequitur aperta percussio, ut a malis exterioribus interiora puniantur, et cor publice corruat, quod latenter tumebat. Per Osee prophetam contra Isrelitas dicitur: Spiritus fornicationis in medio eorum, et Dominum non cognouerunt . Qui ut ostenderet quod causa libidinis ex culpa proruperit elationis, mox subdidit, dicens: Et respondebit arrogantia Isrel in faciem eius . Si auctorem suum homo superbiendo contemnit, iure et a subiecta carne prelium suscipit. Unde et ille primus inobediens, mox ut superbiendo peccauit, pudenda contexit ; quia enim contumeliam spiritus Deo intulit, mox contumeliam carnis inuenit. Et  quia auctori suo esse subditus noluit, ius carnis subdite quam regebat amisit, ut in se ipso uidelicet inobedientie sue confusio redundaret, et superatus disceret quid elatus amisisset. Cum res bona agitur, necesse est ut prius eius elatio in corde uincatur, ne si a radice misere intentionis prodeat, amaros nequitie fructus producat . Cordis superbia, cum exterius usque ad corpus extenditur, prius per oculos indicatur. Ipsi quippe per fastum tumoris inflati quasi e sublimi respiciunt, et quo se deprimunt, altius extollunt . Nisi superbia per oculos se quasi per quasdam fenestras ostenderet, nequaquam Deo Psalmista dixisset: Populum humilem saluum facies, et oculos superborum humiliabis . Nisi  superbia se per oculos funderet, Salomon quoque de Iudee elatione non diceret: Generatio cuius excelsi sunt oculi, et palpebre eius in alta [a 1Kb] subrecte . Plerumque elatos comitari solet libere uocis assertio. Loquuntur quidem per superbiam elationis, et tamen loqui se credunt per libertatem rectitudinis. Elatos nonnunquam ad increpanda que non debent, aut magis increpanda quam debent, sub imagine libertatis effrenatio impellit tumoris. Considerandum est quod plerumque elatos utilius corripimus, si eorum correptionibus quedam laudum fomenta misceamus. Inferenda namque illis sunt, aut alia bona que in  ipsis sunt, aut dicendum certe que poterant esse, si non sunt; et tunc demum resecanda sunt mala que nobis displicent, cum prius ad audiendum placabilem eorum mentem fecerint premissa bona que placent. Nam et equos indomitos blanda prius manu tangimus, ut eos nobis plenius postmodum etiam per flagella subigamus. Et amaro pigmentorum poculo mellis dulcedo adiungitur, ne ea, que saluti profutura est, in ipso gustu aspera amaritudo sentiatur; dum uero gustus per dulcedinem fallitur, humor mortiferus per amaritudinem euacuatur. In quibusdam elatis inuectionis exordia permista sunt laude temperanda, ut dum admittunt fauores quos diligunt, etiam correptiones recipiant quas oderunt. Plerumque persuadere elatis utilia melius possumus,  si profectum eorum nobis potius quam illis profuturum dicamus, si eorum meliorationem nobis magis quam sibi impendi postulemus. Superbi quique eo ipso quo uideri alti appetunt, a uera Dei essentia longe per elationem fiunt . Subsistere etenim nequeunt, quia ab eterne essentie soliditate diuiduntur, atque hanc primam ruinam tolerant, quia per priuatam gloriam in semetipsis cadunt, sicut per Psalmistam dicitur: Deiecisti eos cum alleuarentur ; quia eo intrinsecus corruunt, quo male extrinsecus surgunt. Sic aurarum flatu in altum stipula rapitur, sed casu concito ad ima reuocatur. Sic ad nubila fumus attollitur, sed repente in nichilum tumescendo dissipatur. Sic ab infimis nebula densescendo se erigit; sed  exortus hanc solis radius, ac si non fuerit, abstergit. Sic in herbarum superficie nocturnis horis [b 1Kb] humor aspergitur, sed diurni luminis subito calore siccatur. Sic spumose aquarum bulle inchoantibus pluuiis excitate ab intimis certatim prodeunt; sed eo celerius disrupte depereunt, quo inflate altius extenduntur: cumque excrescunt ut appareant, crescendo peragunt ne subsistant. Scriptum quippe est: Cunctis diebus suis impius superbit . Solent etiam electi in quibusdam suis cogitationibus atque actibus superbire; sed quia electi sunt, cunctis diebus suis superbire non possunt, quia priusquam uitam finiant, ad humilitatis metum ab elatione corda commutant. Unusquisque impius diebus suis omnibus superbit, quia sic  uitam terminat, ut ab elatione minime recedat. Circumspicit quod temporaliter floret, et pensare negligit quod in eternum iudicatur. In uita carnis fiduciam ponit, eaque diu permanere existimat, que ad presens tenet. Solidatur in elatione animus, in despectum adducitur omnis propinquus: quam repentina mors subrepat nunquam considerat; quam sit eius incerta felicitas, nunquam pensat. Superbire quisquam minime debuisset, etiam si annorum suorum numerum certum habere potuisset, ut sciens quantum uiueret, presciret quando se ab elatione remoueret . Sciendum est quia omnis superbus iuxta modum proprium tyrrannidem  exercet; nam quod nonnunquam alius in republica, hoc est, per acceptam dignitatis potentiam, alius in prouincia, alius in ciuitate, alius in domo propria, atque alius per latentem nequitiam hoc exercet apud se in cogitatione sua. Plerumque superbus iram superni Iudicis perpendit presentem; sed a malo non auertitur, ut etiam ipsa quoque ab eius interitu ualeat auerti . Accusante se conscientia, feriri metuit; sed tamen semper auget, quo feriatur. Contemnit quisque superbus reditum suum, desperat ueniam, superbit in culpa; sed tamen testem sue nequitie intus habet timorem. Et quamuis praua uideatur foras audacter agere, de his tamen apud semetipsum cogitur trepidare. Per Isaiam prophetam dicitur: Inebriatus est in celo gladius meus  . Ac si aperte diceret: Qua ira feriam superbos terre, perpendite, si ipsos etiam quos in celo iuxta me condidi pro elationis uitio percutere non peperci.



CAPUT Xu. De auaritia.

Auaritia, que est idolorum seruitus , uelut amphora os cordis in ambitu apertum tenet . Multi sensu torpent, sed in his que appetunt auaritie stimulis excitantur; et qui ad bona uidenda ceci sunt, excitantibus premiis, ad peragenda mala uigilantes fiunt. Per Zacariam prophetam de qualitate auaritie dicitur: Hec est oculus eorum in uniuersa terra. Et ecce talentum  plumbi portabatur . Quid est talentum plumbi, nisi ex eadem auaritia pondus peccati? Per plumbum metallum, cuius natura grauis est ponderis, peccatum auaritie specialiter designatur, quod mentem quam infecerit ita grauem reddit, ut ad appetenda sublimia attolli nequaquam possit. Radix omnium malorum est cupiditas ; et quia quodlibet malum per auaritiam gignitur, dignum est ut domus auaritie in fetore construatur. Idem Zacarias propheta dixit ad angelum: Quo iste mulieres deferunt amphoram? Et dixit ad me: Ut edificetur ei domus in terra Sennaar . Sennaar quippe fetor eorum dicitur, quia sicut bonus odor ex uirtute est, ita e contrario fetor ex uitio cupiditatis. Sciendum  est quod Sennaar latissima uallis est, in qua turris a superbientibus edificari ceperat, que linguarum facta diuersitate destructa est. Que scilicet turris Babylon dicta est, pro ipsa uidelicet confusione mentium atque linguarum. Nec immerito ibi auaritie amphora ponitur, ubi Babylon, id est confusio, edificatur, quia dum per auaritiam et impietatem certum est omnia mala exsurgere, recte hec ipsa auaritia atque impietas in confusione perhibentur habitare. Aestu auaritie homines accensi, eo maiora de se opera humanis oculis ostendunt, quo ampliora sibi ab hominibus offerri munera appetunt. In libro beati Iob scriptum est: Ignis deuorabit tabernacula eorum qui munera libenter accipiunt . Sicut enim corpus in tabernaculo, sic mens habitat in cogitatione; sed ignis tabernacula deuorat, cum estus auaritie cogitationes deuastat. Cum repleri cuncti simul opibus inardescunt auari, audiant quod scriptum est: Qui festinat ditari, non erit innocens . Qui augere opes ambit, uitare peccatum negligit; et more auium captus, cum escam terrenarum rerum auidus concupiscit, quo stranguletur peccati laqueo, non agnoscit. Cum plerumque presentis mundi lucra desiderant, et que de futuro damna patientur ignorant, audiant hoc quod scriptum est: Hereditas ad quam festinatur in principio, in nouissimo benedictione carebit . Qui in principio hereditari festinant,  sortem sibi in nouissimo benedictionis amputant, quia dum per auaritie nequitiam hic multiplicari appetunt, illic ab eterno patrimonio exheredes fiunt. Cupiditas plerumque latenter oritur in mente, sed punctiones peccatorum omnium patenter producit in opere . Quas uidelicet punctiones ab hac radice surgentes statim predicator egregius insinuat, dicens: Quam quidam appetentes errauerunt a fide, et inseruerunt se doloribus multis . Isaias propheta, de immensitate auaritie humanum genus redarguens, ait: ue qui coniungitis domum ad domum, et agrum agro copulatis, usque ad terminum loci. Nunquid habitabitis soli uos in medio terre ? Ac si aperte diceret: Quousque uos extenditis,  qui non habere [b 1Kb] in communi mundo consortes minime potestis? Coniunctos quidem premitis, et contra quos uos ualeatis extendere, semper inuenitis.



CAPUT XuI. De iracundia.

Cum tranquillitatem mentis plerumque ira diuerberat, dilaniatam quodammodo scissamque perturbat, ut sibimetipsi non congruat, ac uim intime similitudinis amittat . Quanta sit iracundie culpa pensemus, per quam dum mansuetudo amittitur, superne imaginis similitudo uitiatur. Per iram sapientia perditur, ut quid, quoue ordine agendum sit, omnino nesciatur, sicut scriptum est: Ira in sinu stulti requiescit ,  quia nimirum intelligentie lucem subtrahit, cum mentem permouendo confundit. Per iram uita amittitur, et si sapientia teneri uideatur, sicut scriptum est: Ira perdit etiam prudentes , quia scilicet confusus animus nequaquam explet, etiam si quid intelligere prudenter ualet. Per iram iustitia relinquitur, sicut scriptum est: Ira uiri iustitiam Dei non operatur , quia dum perturba a mens iudicium sue rationis exasperat, omne quod furor suggerit rectum putat. Per iram gratia uite socialis amittitur, sicut scriptum est: Noli esse assiduus cum homine iracundo, ne discas semitas eius, et sumas scandalum anime tue . Quia qui se ex humana ratione non temperat, necesse est ut bestialiter [a 1Kb]  solus uiuat. Per iram concordia rumpitur, sicut scriptum est: uir animosus parit rixas. Et uir iracundus effodit peccata . Iracundus quippe peccata effodit, quia etiam malos quos incaute ad discordiam prouocat peiores facit. Per iram lux ueritatis amittitur, sicut scriptum est: Sol non occidat super iracundiam uestram ; quia cum menti iracundia confusionis tenebras incutit, huic Deus radium sue cognitionis abscondit. Per iram sancti Spiritus splendor excluditur; quo contra, iuxta uetustam translationem scriptum est: Super quem requiescet Spiritus meus, nisi super humilem, et quietum, et trementem sermones meos ? Cum enim humilem diceret, quietum protinus adiunxit. Si ergo ira quietem mentis subtrahit,  suam sancto Spiritui habitationem claudit. Spiritus sancti recessione animus per iracundiam uacuus, ad apertam mox insaniam ducitur, et usque ad superficiem ab intimo cogitationum fundamento dissipatur. Nam ire sue stimulis accensum cor palpitat, corpus tremit, lingua se prepedit, facies ignescit, exasperantur oculi, et nequaquam recognoscuntur noti . Ore quidem clamorem format, sed sensus quid loquatur ignorat. In nullo itaque iste ab arreptitiis longe est, qui actionis sue conscius non est. Plerumque fit [ut] usque ad manus ira prosiliat, et quo ratio longius recedit, audacior exsurgat; seque ipsum retinere animus non ualet, quia factus est potestatis aliene; et eo furor membra  foras in ictibus exercet, quod intus ipsam membrorum dominam mentem captiuam tenet. Aliquando homo per iracundiam manus non exerit, sed in maledictionis iaculum linguam uertit. Fratris namque interitum precibus exposcit, et hoc Deum perpetrare expetit, quod ipse peruersus homo facere, uel metuit, uel erubescit. Fitque ut uoto et uoce homicidium peragat, etiam cum a lesione proximi manibus cessat. Aliquando ira perturbato animo, quasi ex iudicio silentium indicit; et quo se foras per linguam non exprimit, intus deterius ignescit, ut iratus quisque collocutionem suam proximo subtrahat, et, nichil dicendo, quam sit auersus dicat. Et nonnunquam hec silentii seueritas per discipline dispensationem geritur, si tamen sollicite in intimis discretionis  forma seruetur. Nonnunquam dum accensus animus a consueta locutione restringitur, per accessum temporis penitus a proximi dilectione separatur; et acriores stimuli ad mentem ueniunt, dum cause que [a 1Kb] grauius exasperant oriuntur, atque in irati oculo festuca in trabem uertitur; dum ira in odium permutatur. Plerumque ira per silentium clausa intra mentem uehementius estuat, et clamosas tacita uoces format, uerba sibi quibus exasperetur obiicit, et quasi in cause examine posita durius exasperata respondet. Nonnunquam per iracundiam perturbatus animus maiorem strepitum sui silentii  sentit, eumque grauius clausa [b 1Kb] ire flamma consumit. Sciendum est quod nonnullos ira citius accendit, facilius deserit; nonnullos uero tarde quidem commouet, sed durius [c 1Kb] tenet. Alii per iracundiam accensis calamis similes, dum uocibus perstrepunt, quasi quosdam accensionis sue sonitus reddunt; citius quidem flammam faciunt, sed protinus in fauillam frigescunt . Plerumque iracundi accensionem tarde suscipiunt, sed tamen accensi semel difficillus exstinguuntur; et quia se tardius in asperitatem concitant, furoris sui durius ignem seruant. Plerumque homines, quod est nequius, et citius iracundie flammas accipiunt, et tardius deponunt; nonnulli uero has et tarde suscipiunt, et citius amittunt. In quibus nimirum quatuor  modis liquido lector agnoscit quia et ad tranquillitatis bonum ultimus plusquam primus appropinquat, et in malo secundum tertius superat.



CAPUT XuII. Qualiter ira reprimi debeat.

Duobus modis fracta possidere animum ira desuescit . Primus quippe est ut mens sollicita, antequam agere quodlibet incipiat, omnes sibi quas pati potest contumelias proponat, quatenus, Redemptoris sui probra cogitans, ad aduersa se preparet. Que nimirum uenientia tanto fortior excipit, quanto se cautius ex prescientia armauit. Qui improuidus ab aduersitate deprehenditur, quasi ab hoste dormiens inuenitur, eumque  citius inimicus necat, quia non repugnantem perforat. Nam qui mala imminentia per sollicitudinem prenotat, hostiles incursus quasi in insidiis uigilans exspectat; et inde ad uictoriam ualenter accingitur, unde nesciens deprehendi putabatur. Solerter animus ante actionis sue primordia cuncta debet aduersa meditari, ut semper hec cogitans, semper contra hec thorace patientie munitus, et quidquid accesserit, [prouidus superet; et quidquid non accesserit,] lucrum putet. Secundus seruande mansuetudinis modus est, ut cum alienos excessus aspicimus, nostra quibus in aliis excessimus delicta cogitemus. Considerata infirmitas propria mala nobis excusat aliena. Patienter namque illatam iniuriam tolerat, qui pie meminit quod fortasse adhuc habeat  in quo debeat ipse tolerari. Quasi aqua ignis exstinguitur, cum, surgente furore animi, cuique sua ad mentem culpa reuocatur, quia erubescit peccata non parcere, qui uel Deo uel proximo sepe se recolit parcenda peccasse. Solerter sciendum est quod alia est ira quam impatientia excitat, alia quam zelus format. Illa ex uitio, hec ex uirtute generatur. Si nulla ira ex uirtute surgeret, diuine animaduersionis impetum Phinees per gladium non placasset . Hanc iram quia Heli non habuit, motum contra se implacabiliter superne ultionis excitauit. Nam quo contra subditorum uitia tepuit,  eo contra illum ira districte [a 1Kb] eterni rectoris exarsit. Irascimini, inquit Psalmista, et nolite peccare . Quod nimirum non recte intelligunt, qui irasci nos nobis tantummodo, [non etiam proximis delinquentibus uolunt. Si enim sic] proximos ut nos amare precipimur, restat ut sic eorum erratibus, sicut nostris uitiis, irascamur. Unde et per Salomonem dicitur: Melior est ira risu, quia per tristitiam uultus corrigitur animus delinquentis . Idem Psalmista ait: Turbatus est pre ira oculus meus . Ira quippe per uitium oculum mentis excecat, ira autem per zelum turbat, quia quos saltem rectitudinis emulatione concutitur, ea que nisi tranquillo corde percipi non potest, contemplatio dissipatur. Plerumque zelus rectitudinis, quia inquietudine  mentem agitat, eius mox aciem obscurat, ut altiora in commotione non uideat, que bene prius tranquilla cernebat. Sed inde subtilius ad alta reducitur, unde ad tempus, ne uideat, reuerberatur. Ipsa zeli per mansuetudinem recta emulatio eterna post paululum in tranquillitate mentis oculum largius aperit, que hunc interim per commotionem claudit. Et unde mens turbatur, ne uideat, inde proficit, ut ad uidendum uerius clarescat. Infirmanti oculo, cum collyrium immittitur, lux penitus negatur; sed inde eam post paululum ueraciter recipit, unde hanc ad tempus salubriter amittit.



CAPUT XuIII. De inuidia.

 Inuidere non possumus nisi eis quos nobis in aliquo meliores putamus . Paruulus ergo est qui liuore occiditur, quia ipse sibi testimonium perhibet, quod ei minor sit cuius inuidia torquetur. Hostis callidus primo homini inuidendo subripuit quia, amissa beatitudine, minorem se immortalitati illius agnouit. Cain ad perpetrandum fratricidium corruit , quia, despecto suo sacrificio, prelatum sibi infremuit, cuius Deus hostiam accepit; et quem meliorem se esse exhorruit, ne utcunque esset, amputauit. Esau ad persecutionem fratris hac de re exarsit, quia primogenitorum benedictione perdita, quam tamen esu lenticule ipse uendiderat, minorem se ei quem nascendo preibat ingemuit .  Ioseph sanctum fratres sui Ismelitis transeuntibus ideo uendiderunt, quia, cognito reuelationis mysterio, ne eis melior fieret, eius profectibus obuiare conati sunt . Saul rex Dauid subditum lanceam intorquendo persequitur, quia quem magis [c 1Kb] quotidie augeri uirtutum successibus sensit, ultra se excrescere expauit . Paruulus est qui inuidia occiditur, quia nisi ipse inferior existeret, de bono alterius non doleret. Sciendum summopere est quia quamuis per omne uitium quod perpetratur, humano  cordi antiqui hostis uirus infunditur, in hac tamen nequitia, tota sua uiscera serpens concutit, et imprimende malitie pestem uomit . De quo nimirum scriptum est: Inuidia diaboli mors intrauit in orbem terrarum . Nam cum deuictum cor liuoris putredo corruperit, ipsa quoque exteriora indicant quam grauiter animum uesania instigat. Per inuidiam color pallore afficitur, et oculi deprimuntur, mens accenditur, et membra frigescunt; fit in cogitatione rabies, in dentibus stridor: cumque in latebris cordis crescens absconditur odium, dolore ceco tenebrat [d 1Kb] conscientiam uulnus inclusum. Nil letum de propriis libet, quia tabescentem mentem sua pena sauciat, quam felicitas torquet aliena; quantoque extranei operis in altum fabrica ducitur,  tanto fundamentum mentis liuide profundius suffoditur, ut quo alii ad meliora properant, eo ipsa deterius ruant [e 1Kb] qua ruina uidelicet etiam illud destruitur, quod in aliis actibus perfecto opere surrexisse putabatur. Nam inuidia, cum mentem tabefecerit, cuncta que inuenerit bene gesta consumit. Per sapientissimum Salomonem dicitur: uita carnium, sanitas cordis; putredo ossium, inuidia . Quid enim per carnes, nisi infirma quedam ac tenera? Et quid per ossa, nisi fortia acta signantur? Et plerumque contingit ut quidam cum uera cordis innocentia in nonnullis suis actibus infirmi uideantur, quidam uero iam quedam ante humanos oculos robusta exerceant, sed tamen erga aliorum bona intus inuidie pestilentia tabescant. Bene ergo dicitur: uita  carnium sanitas cordis, quia si mentis innocentia custoditur, etiam si qua foris infirma sunt, quandoque roborantur. Et recte subditur: Putredo ossium inuidia, quia per liuoris uitium, ante Dei oculos pereunt etiam fortia acta uirtutum. Ossa quippe putrescere est quedam etiam robusta per inuidiam deperire.



CAPUT XIX. De supprimenda inuidia.

Difficile namque est, ut hoc alteri non inuideat, quod adipisci alter exoptat, quia quidquid temporale percipitur, tanto fit minus singulis, quanto diuiditur in multis; et idcirco desiderantis mentem liuor excruciat, quia hoc quod appetit, aut funditus alter  accipiens adimit, aut a quantitate restringit . Qui liuoris peste plene carere desiderat, illam hereditatem diligat quam coheredum numerus non angustat; que et omnibus una est, et singulis tota; que tanto largior ostenditur, quanto ad hanc percipientium multitudo dilatatur. Imminutio liuoris est affectus surgens interne dulcedinis; et plena mors eius est, perfectus amor eternitatis. Cum perfecte in amore celestis patrie homo rapitur, plene etiam in proximi dilectione sine omni inuidia [b 1Kb]  solidatur, quia cum nulla terrena desiderat, nichil est quod eius erga proximum caritati contradicat. uera caritas quid est aliud quam oculus mentis carens inuidia? Qui si terreni amoris puluere tangitur, ab interne lucis mox intuitu lesus reuerberatur. Quia paruus est qui terrena diligit, magnus qui eterna concupiscit, potest etiam sic non inconuenienter intelligi: Paruulum occidit inuidia , quoniam huius pestis languore non moritur, nisi qui adhuc in desideriis infirmatur.



CAPUT XX. De malitia.

In Euangelio ueritas ait: Que uultis ut faciant uobis homines, et uos facietis ; quibus duobus utriusque testamenti  mandatis, per unum malitia compescitur, per aliud benignitas prerogatur, ut quod non uult malum pati quisque non faciens, cesset a nocendi opere. Curandum magnopere est ut erga procaces quisque mansuetudinem longanimitatis exhibeat, ut malitie peste languentibus gratiam benignitatis ostendat [a 1Kb] , ut discordes pace uniat, et concordes ad concupiscentiam uere pacis accingat. Dominus iehsu Christus malitiosos quosque redarguens dicit: Quid uides festucam in oculo fratris tui, et trabem in oculo tuo non uides ? Perturbatio quippe impatientie festuca est; malitia uero in corde, trabes in oculo. Illam namque aura tentationis agitat, hanc autem consummatio nequitie pene immobiliter portat. [Recte uero illic subiungitur:]  Hypocrita, eiice primum trabem de oculo tuo, et tunc uidebis eiicere festucam de oculo fratris tui. Ac si dicatur menti inique interius dolenti, et sanctam se exterius per patientiam demonstranti: prius a te molem malitie excute, et tunc alios de impatientie leuitate reprehende, ne dum non studes malitiam [b 1Kb] uincere, peius tibi sit aliena praua tolerare. Cor pessimum ex sua et non aliena malitia tabescit , sicut scriptum est: [c 1Kb] Zelus apprehendit populum ineruditum, et non signis aduersarios consumit [d 1Kb] . Sicut autem ignis amoris mentem erigit, ita ignis malitie inuoluit, quia et sanctus Spiritus cor quod replet eleuat, et  ardor malitie ad inferiora semper incuruat. Malos non solum ignis per uindictam post cruciat, sed nunc etiam per liuorem cremat, quia qui post puniendi sunt retributionis supplicio, nunc semetipsos afficiunt malitie tormento.



CAPUT XXI. De discordia.


Admonendi sunt discordes, ut certissime sciant quia, quantislibet uirtutibus polleant, spirituales fieri nullatenus possunt, si uniri per concordiam proximis negligunt . Ad unam igitur uocationis spem nequaquam pertingitur, si non ad eam unita cum proximis mente curratur. Sepe nonnulli, quo quedam specialiter dona percipiunt, eo superbiendo donum concordie, quod maius est, amittunt, ut si fortasse carnem pre ceteris gule refrenatione quis edomat, concordare eis quos superat abstinendo contemnat. Qui abstinentiam a concordia separat, quid admoneat Psalmista perpendat, ait  enim: Laudate eum in tympano et choro . In tympano namque sicca et percussa pellis resonat, in choro autem uoces societate concordant. Quisquis itaque corpus affligit, sed concordiam deserit, is Deum quidem laudat in tympano, sed non laudat in choro. Sepe dum quosdam maior scientia erigit a ceterorum societate disiungit, et quasi quo plus sapiunt, eo a concordie uirtute desipiscunt. Quo quisque melius sapit, eo concordiam deserens [e 1Kb] deterius delinquit; et idcirco inexcusabiliter merebitur supplicium, quia prudenter, si uoluisset, potuit uitare peccatum. Quibusdam a concordia recedentibus recte per Iacobum dicitur: Si zelum amarum habetis, et contentiones in cordibus uestris [f 1Kb] , nolite gloriari, et mendaces esse aduersus ueritatem. Non est ista sapientia  desursum descendens, sed terrena, animalis, diabolica; que autem desursum est sapientia primum quidem pudica est, deinde pacifica . Pudica, uidelicet, quia caste intelligit; pacifica autem, quia per elationem se minime a proximorum caritate discordat. Scriptum est: Si offeras [g 1Kb] munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum . Ex qua scilicet preceptione pensandum est quorum hostia repellitur quam intolerabilis culpa monstratur. Cum mala cuncta bonis sequentibus diluantur, pensemus quanta sint mala discordie, que nisi exstincta  funditus fuerint, bonum subsequi non permittunt. Admonendi sunt discordes, ut si aures a mandatis celestibus declinant, mentis oculos ad considerandum ea que in infimis uersantur aperiant.



CAPUT XXII. De odio.


Si ab increpatione hominum idcirco reticemus, quia contra nos insurgere odia formidamus, non iam lucra Dei, sed nostra procul dubio querimus . Sciendum magnopere est quod nonnunquam [cum] redarguuntur praui, deteriores existunt, nosque magnis odiis insequuntur. Ipsis ergo, et non nobis parcimus, si ab eorum redargutione pro eorum amore cessamus. Necesse nobis est ut aliquando toleremus tacendo odiosos quod sunt, quatenus in nobis discant uiuendo quod non sunt. Non est omnino iusto timendum, ne dum quisque corripitur, contumelias inferat, sed ne, tractus ad odium, peior  fiat . Cauendum summopere est ne immoderate linguam loquacitas pertrahat, eamque usque ad lasciuiam obtrectationis extendat, ne odium malitie excitet, et os usque ad iaculum maledictionis [a 1Kb] inclinet . In Euangelio ueritas ait: Que uultis ut faciant uobis homines, et uos facite eis . Ac si aperte dicat: Quod ab alio tibi odis fieri, uide tu ne alteri per odium facias .



CAPUT XXIII. De concupiscentia oculorum.

Quisquis per corporis fenestras incaute exterius  respicit, plerumque in delectationem peccati etiam nolens cadit, atque obligatus desideriis incipit uelle quod noluit . Preceps anima, dum ante non prouidet, ne incaute uideat quod concupiscat, ceca post incipit desiderare quod uidit. Unde prophete mens, que subleuata sepe mysteriis internis intererat, qui alienam coniugem incaute uidit, obtenebrata postmodum sibimet illicite coniunxit . Sanctus uir, quia acceptis corporis sensibus uelut subiectis ministris quidam equissimus iudex preest, culpas conspicit, antequam ueniant, et uelut insidianti [b 1Kb] morti fenestras corporis claudit, dicens: Pepigi fedus cum oculis meis, ut ne cogitarem quidem de uirgine , ne scilicet prius incaute aspicerent quod postmodum inuitus amaret.  Semel species forme si cordi per oculos fuerit illigata, uix magni luctaminis manu soluitur. Ne ergo quedam lubrica in cogitatione uersemus, prouidendum nobis est quia intueri non debet [c 1Kb] quod non licet concupisci. Ut munda mens in cogitatione seruetur, a lasciuia uoluptatis sue deprimendi sunt oculi, quasi quidam raptores ad culpam. Neque enim Eua lignum uetitum contigisset, nisi hoc prius incaute respiceret. Scriptum quippe est: uidit mulier quod bonum esset  lignum ad uescendum, et pulchrum oculis, aspectuque delectabile; et tulit de fructu eius, et comedit . Pensandum summopere est quanto debemus moderamine erga illicita uisum restringere nos, qui mortaliter uiuimus, si et Eua mater uiuentium per oculos ad mortem uenit. Sub Iudee uoce, que, exteriora uidendo concupiscens, bona interiora perdiderat, propheta dicit: Oculus meus depredatus est animam meam . Concupiscendo enim uisibilia, inuisibiles uirtutes amisit. Que ergo interiorem fructum per exteriorem uisum perdidit, per oculum corporis pertulit predam cordis. Scriptum in Euangelio est: Quod omnis qui uiderit mulierem ad concupiscendum eam, iam mechatus est eam in corde suo . Per Mosem  quippe luxuria [perpetrata, per auctorem uero munditie luxuria] cogitata damnatur.



CAPUT XXIu. De gule concupiscentia.

Sciendum est quia quinque nos modis gule uitium tentat . Aliquando namque indigentie tempora preuenit; aliquando uero tempus non preuenit, sed cibos lautiores querit; aliquando quelibet [d 1Kb] sumenda sint, preparari accuratius expetit; aliquando autem et qualitati ciborum, et tempori, congruit, sed in ipsa quantitate sumendi mensuram refectionis [e 1Kb] excedit. Nonnunquam uero et abiectius est quod desiderat, et tamen ipso esu  [f 1Kb] immensi desiderii deterius peccat. uitiorum tempora melius ostendimus, si hec exemplis euidentioribus approbemus. Mortis quippe sententiam patris ore Ionathas meruit, quia in gustu mellis constitutum edendi tempus antecessit . Ex Aegypto populus eductus in eremo occubuit, quia, despecto manna, cibos carnium petiit, quos lautiores putauit . Prima filiorum Heli culpa suborta est quod ex eorum uoto sacerdotis puer non antiquo more coctas uellet de sacrificio carnes accipere, sed crudas quereret, quas accuratius exhiberet . Cum ad Ierusalem dicitur: Hec fuit iniquitas Sodome sororis tue, superbia, saturitas panis, et abundantia , aperte ostenditur quod idcirco salutem perdidit, quia cum superbie  uitio mensuram moderate refectionis excessit . Primogenitorum gloriam Esau ideo amisit, quia magno estu desiderii uilem cibum, id est, lenticulam concupiuit: quam dum [g 1Kb] uenditis etiam primogenitis pretulit quo in illam appetitu anhelaret indicauit. Neque enim cibus, sed appetitus in uitio est. Unde et lautiores cibos plerumque sine culpa sumimus, et abiectiores non sine reatu conscientie degustamus. Esau primatum per esum lenticule  perdidit, et Elias in eremo uirtutem corporis [a 1Kb] carnes edendo seruauit . Antiquus hostis, quia non cibum, sed cibi concupiscentiam esse causam damnationis intelligit, primum sibi hominem non carne, sed pomo subdidit, et secundum non carne, sed pane tentauit . Plerumque primi parentis culpa committitur, etiam cum abiecta et uilia sumuntur. Neque enim Adam solus, ut a uetito se pomo suspenderet, preceptum prohibitionis accepit; nam cum alimenta quedam saluti nostre Deus contraria indicat, ab his nos quasi per sententiam reuocat [b 1Kb] . Et cum concupiscentes noxia attingimus, profecto quid aliud quam uetita degustamus? Ea in cibo sumenda sunt, que nature necessitas querit, non que edendi libido suggerit, ne  si hec moderata discretio minus cante prospiciat, illicite se concupiscentie quis uoragine immergat . Gule deditos superfluitas locutionis, leuitas operis, atque luxuria comitatur . Nisi gule deditos immoderata loquacitas raperet, diues, qui epulatus quotidie splendide dicitur, in lingua grauius non arderet. Ait enim: Pater Abraham, miserere mei, et mitte Lazarum, ut intingat extremum digiti sui in aqua, et refrigeret linguam meam, quia crucior in hac flamma . Quibus profecto uerbis ostenditur quia epulando quotidie crebrius in lingua peccauerat, qui totus ardens refrigerari se precipue in lingua requirebat. Quia gule deditos leuitas protinus operis sequitur, auctoritas sacra testatur, dicens: Sedit populus manducare,  et bibere, et surrexerunt ludere . Plerumque edacitas usque ad luxuriam pertrahit, quia dum satietate uenter extenditur, aculei libidinis excitantur. Hosti callido, qui primi hominis sensum in concupiscentia pomi aperuit, sed in peccati laqueo strinxit, diuina uoce dicitur: Pectore et uentre repes . Ac si ei aperte diceretur: Cogitatione et ingluuie super humana corda dominaberis. Quia gule deditos luxuria sequitur, propheta testatur; qui dum aperta narrat, occulta denuntiat, dicens: Princeps coquorum dextruxit muros Ierusalem . Princeps namque coquorum uenter est, cui magna cura obsequium a coquis impenditur, ut ipse delectabiliter cibis impleatur. Muri autem Ierusalem uirtutes sunt  anime, ad desiderium superne pacis eleuate. Coquorum igitur princeps muros Ierusalem deiicit, quia dum uenter ingluuie tenditur, uirtutes anime per luxuriam destruuntur.



CAPUT XXu. De pugna uirtutum aduersus uitie.

Cum domino uitiorum contradicimus, cum iniquitati, que nos a Deo separat [c 1Kb] , reluctamur, cum consuetudini  fortiter [et] uiolenter resistimus, et, desideria peruersa calcantes, contra hanc [d 1Kb] ius nobis libertatis ingenite uindicamus, uitiorum agminibus acerrimo conflictu resistimus . Cum culpas penitendo percutimus, et maculas sordium fletibus lauamus, fortiter contra uitia reluctamur. Tunc se uiri sancti ueracius a uitiorum colluuione detergunt, dum ab eis contra singula uitia uirtutes singule opponuntur . Interdum uitia cum uirtutibus ad utilitatem confligunt, ut ipso certamine, uel mens exerceatur, uel ab elatione concussus [e 1Kb] animus restringatur. Aduersus impetus uitiorum contrariis uirtutibus est pugnandum. Contra luxuriam enim cordis est adhibenda munditia, contra odium dilectio preparanda,  contra iracundiam patientia proponenda est; porro contra timorem fiducie adhibenda est uirtus, contra torporem zeli prelium. Tristitie quoque gaudium, accidie fortitudo, auaritie largitas, superbie humilitas opponenda est. Sicque singule uirtutes nascentia contra se uitia reprimunt, ac tentationum motus uirtute diuine caritatis exstinguunt. Libidinem abstinentia domat. Nam quantum corpus inedia frangitur, tantum mens ab illicito appetitu reuocatur. Aduersus iram tolerantia dimicat. Ira autem semetipsam necat, sustinendo autem patientia uictoriam portat. Tristitie merorem spes eterni gaudii superat; et quem turbata mens de exterioribus afficit, dulcedo interioris tranquillitatis lenit. Aduersus inuidiam preparetur caritas, et aduersus ire incendia mansuetudinis  adhibeatur tranquillitas.



CAPUT XXuI. De multiloquio.

Admonendi sunt multiloquio uacantes, ut uigilanter aspiciant a quanto rectitudinis statu depereunt, dum per multiplicia uerba dilabuntur . Humana etenim mens aque more circumclusa ad superiora colligitur, quia illud repetit unde descendit, et relaxata deperit, quia se per infima inutiliter spargit. Qui superuacnis uerbis a silentii sui censura dissipatur, quasi tot riuis extra se ducitur. Unde et redire interius mens ad sui cognitionem non sufficit, quia per multiloquium sparsa, a  secreto se intime considerationis excludit. Totam uero se insidiantis hostis uulneribus detegit, quia nulla munitione custodie circumcludit. In Prouerbiis scriptum est: Sicut urbs patens, et absque murorum ambitu, ita uir qui non potest in loquendo cohibere spiritum suum . Quia enim murum silentii non habet, patet inimici iaculis ciuitas mentis. Et cum se per uerba extra semetipsam deiicit, apertam se aduersario ostendit. Quam tanto ille sine labore  superat, quanto et ipsa que uincitur contra semetipsam per multiloquium pugnat . Plerumque per quosdam gradus desidiosa mens in foueam lapsus impellitur, et dum otiosa uerba cauere negligimus, ad noxia peruenimus, ut prius loqui aliena libeat, et postmodum detractionibus eorum uitam de quibus loquitur mordeat, ad extremum uero usque ad apertas lingua contumelias erumpat. Per effrenationem lingue seminantur stimuli, oriuntur rixe, accenduntur faces odiorum, pax exstinguitur cordium. Unde bene per Salomonem dicitur: Qui dimittit aquam, caput est iurgiorum . Aquam quippe dimittere est linguam in fluxum eloquii relaxare. Sed dimissor aque iurgiorum caput efficitur, quia per lingue  incontinentiam discordie origo propinatur . Quia multiloquio quisque seruiens rectitudinem iustitie tenere nequaquam possit, testatur propheta, quia ait: uir linguosus non dirigetur super terram . Hinc Salomon iterum dicit: In multiloquio peccatum non deerit . Isaias propheta ait: Cultus iustitie silentium ; uidelicet indicans quia mentis iustitia desolatur, quando ab immoderata locutione non parcitur. Hinc Iacobus ait: Si quis putat se religiosum esse, non refrenans linguam suam, sed seducens cor suum, huius uana est religio . Praui homines, sicut in sensu leues sunt, ita in locutione precipites, et reticere pertractando negligunt que loquantur . Sed quod leuis conscientia concipit, leuior protinus lingua producit. Per semetipsam nos ueritas admonet, dicens: Omne uerbum otiosum, quod locuti fuerint homines, reddent de eo rationem in die iudicii . Otiosum quippe uerbum est, quod aut ratione iuste necessitatis, aut intentione pie utilitatis caret. Si ergo ratio de otioso sermone exigitur, pensemus que pena multiloquium maneat, in quo etiam per noxia uerba peccatur.



CAPUT XXuII. De peruersa locutione.

Sicut perfecti uiri peruersos proximos non debent  fugere, quia et eos sepe ad rectitudinem trahunt, et ipsi ad peruersitatem nunquam trahuntur, ita infirmi quique societatem debent declinare malorum, ne mala que frequenter aspiciunt, et corrigere non ualent, delectentur imitari . Sic uerba proximorum audiendo quotidie sumimus in mente, sicut flando atque respirando erem trahimus corpore. Sicut malus er assiduo flatu tractus inficit corpus, ita peruersa locutio assidue audita infirmantium inficit animum, ut tabescat delectatione praui operis, et assidui iniquitate sermonis. Unde Paulus ait: Corrumpunt mores bonos colloquia mala .



CAPUT XXuIII. De letis uel tristibus in hoc seculo degentibus.


Aliter admonendi sunt leti atque aliter tristes . Letis uidelicet inferenda sunt tristia que sequuntur ex supplicio; tristibus uero inferenda sunt leta, que promittuntur ex regno. Discant leti ex minarum asperitate quod timeant; audiant tristes premiorum gaudia, de quibus presumant. Illis quippe dicitur: ue uobis qui ridetis nunc, quoniam flebitis . Isti uero eodem Magistro dicente audiunt: Iterum uidebo uos, et gaudebit cor uestrum, et gaudium uestrum nemo tollet a uobis . Plerumque fit ut nonnulli leti uel tristes non rebus fiant, sed conspersionibus existant. Quibus profecto intimandum  est, quod quedam uitia quibusdam conspersionibus [a 1Kb] existant. Habent enim leti ex propinquo luxuriam, tristes uero iram. Necesse est igitur ut non solum quisque consideret quod ex conspersione sustinet, sed etiam quod ex uicino deterius perurget, ne dum nequaquam pugnat contra hoc quod tolerat, ei quoque, a quo se liberum estimat, uitio succumbat.



CAPUT XXIX. De stultitia.

Stulti homines hoc solum tota cordis intentione conspiciunt, per quod ad finem terreni desiderii perducantur . Scriptum quippe est: Oculi stultorum in finibus terre . Nequaquam sue considerationis obtutum in terra stultus figeret, si ad sancta sui Redemptoris  itinera mentis oculos leuaret. Scriptum quippe est: Stultus seruiet sapienti . Sepe etenim conspicimus sapientes subesse, stultos uero arcem dominii tenere, sapientes seruiliter, obsequi, stultos tyrannica elatione dominari. Quomodo igitur definitione diuine sententie sapienti stulius seruit, dum plerumque hunc iure temporalis dominii comprimit? Sed sciendum est quia contra sapientis uitam, dum stultus preeminens terrorem potestatis exercet, dum hunc laboribus fatigat, contumeliis lacerat, profecto hunc ab omni uitiorum rubigine urendo purgat. Plerumque stultus sapienti etiam dominando seruit, quem ad meliorem statum premendo prouehit. Nonnunquam pupillis dominis  ad discipline magisterium serui presunt, terrent, premunt, et feriunt; et tamen esse serui nullo modo desistunt, quia ad hoc ipsum ordinati sunt, ut proficientibus dominis etiam feriendo famulentur. Quia stultorum reproborum mala bonos, dum cruciant, purgant, utilitati iustorum militat etiam potestas iniquorum. Sicut clausa ianua, in domo que intus membra lateant ignoratur, sic plerumque stultus, si tacuerit, utrum sapiens an stultus sit absconditur, si tamen nulla alia prodeunt opera que sensum etiam tacentis loquantur . Per Salomonem dicitur: Stultus si tacuerit, sapiens reputabitur . Sed quia stultus, cum loquitur, per hoc quod sua infert, sapientium  uerba pensare non sufficit, recte per beatum Iob dicitur: Audite ergo correptiones meas, et iudicium labiorum meorum attendite . Bene autem prius correptionem et postmodum iudicium intulit, quia nisi per correptionem prius tumor stulti deprimatur, nequaquam per intelligentiam iudicium iusti cognoscitur . Nonnunquam stulti, cum prudentium facta conspiciunt, hec eis omunia esse reprehensibilia uidentur; sueque imperitie atque infirmitatis obliti, tanto intentius de alienis iudicant, quanto sua profundius ignorant .



CAPUT XXX. De luxuria.

Malum luxurie aut cogitatione perpetratur, aut  opere. Callidus namque aduersarius noster, cum ab effectu operis expellitur, secreta poliuere [a 1Kb] cogitationis molitur . Serpenti a Domino dicitur: Pectore et uentre repes . Serpens uidelicet uentre repit, quando hostis lubricus per humana membra sibimet subdita usque ad expletionem operis luxuriam exercet. Serpens autem repit pectore, quando eos quos in opere luxurie non ualet, in cogitatione polluit. Quisquis luxuriam perpetrat actione, huic serpens repit ex uentre; quisquis autem perpetrandam uersat in mente, huic serpens repit ex pectore. Ardentem quasi Sodomam fugere, est illicita carnis incendia declinare . Quisquis mundi huius successibus eleuatus lenocinante cordis letitia tentari se luxurie  stimulis sentit, Ioseph factum ad memoriam reuocet, et in arce se castitatis seruet . Cum uoluptas lubrica tentat in prosperis, hec ipsa sunt prospera aculeo tentationis opponenda, ut eos erubescamus praua committere, quo nos a Deo meminimus [b 1Kb] gratuita bona percipere. Nonnunquam uoluptas, que ex prosperitate nascitur, eiusdem prosperitatis est consideratione ferienda, quatenus hostis noster, unde oritur, inde moriatur. Propheta Dauid subito casu per luxuriam defluxit, dum in solario deambulans alienam coniugem concupiuit et abstulit; eiusque uirum cum damno sui exercitus interemit, et repentino casu cecidit, cum mens illa mysteriis celestibus assueta ab inopinata tentatione deuicta est, atque immanissime turpitudini subacta  . Quasi saxum de loco suo translatum est, cum prophete animus a prophetie mysteriis exclusus ad cogitandas turpitudines uenit. Salomon ille quondam sapientissimus nimietate luxurie superatus immoderato usu atque assiduitate mulierum ad hoc usque perductus est, ut templum idolis fabricaret; et qui prius Deo templum construxerat, assiduitate libidinis etiam perfidie substratus idolis construere templa non timeret . Sicque factum est ut ab assidua carnis petulantia usque ad mentis perfidiam  perueniret, quia, subripiente paulisper infusione peccati, terra cordis illius ad [c 1Kb] consummationem defluxit. Non immerito iumenta terre nuncupantur qui [d 1Kb] huius uite carnalis ima appetunt , quos in infimis illecebrosa uoluptas deiicit, quibus per sacra eloquia dicitur: Nolite fieri sicut equus et mulus, in quibus non est intellectus . uoluptatum carnis amatoribus dicitur: Mortificate nunc membra uestra, que sunt super terram; id est, fornicationem, immunditiam, libidinem, concupiscentiam malam, et auaritiam . Paulus apostolus petulantie carnis deditos publica inuectione redarguit dicens: Cum cognouissent Deum, non sicut Deum glorificauerunt, aut gratias egerunt, sed euanuerunt in cogitationibus suis . Quomodo autem in iumentorum aut plusquam iumentorum uoluptate ceciderunt, subdidit dicens: Tradidit illos in desideria cordis eorum in immunditiam . Nonnullos per luxuriam caro in infimis mersit, quos superba in altum scientia subleuauit, et a uolatu uolucrum ultra appetitum lapsi sunt iumentorum. Atque inde sub se prostrati sunt, unde super se ire uidebantur. Plerumque uirus libidinis de radice nascitur elationis; tunc ergo caro uincit, cum spiritus latenter intumescit, quia tunc anima per originem culpe in iumentorum petulantiam cecidit, cum efferendo se more uolucrum ultra quam debuit euolauit . Interdum per elationis uitium longa continentia repente dissoluitur,  et plerumque usque ad senium uirginitas seruata uitiatur. Quia etenim negligitur humilitas cordis, rectus iudex despicit etiam integritatem corporis; et quandoque per apertum malum reprobos annuntiat, quos dudum reprobos in occulto tolerabat. Quisquis diu seruatum bonum subito perdidit, apud semetipsum intus aliud malum tenuit, ex quo [e 1Kb] ad aliud subito erupit, per quod ab omnipotente Deo etiam tunc alienus exstitit, quando se ei per munditiam corporis inherere monstrauit. Plerumque mentis elatio ad pollutionem pertrahit carnis, et reproborum cor a uolatu uolucrum ad petulantiam mergit iumentorum . Sciendum nobis magnopere est, aliud esse, quod animus de tentatione carnis patitur, aliud, cum per consensum delectationibus obligatur.  Plerumque enim cogitatione praua pulsatur, sed renititur. Plerumque autem cum peruersum quid concipit, hoc intra semetipsum etiam per desiderium uoluit. Et nimirum mentem nequaquam cogitatio immunda inquinat cum pulsat, sed cum hanc sibi per delectationem subiugat. Paulus predicator egregius ait: Tentatio uos non apprehendat nisi humana . Humana quippe tentatio est qua plerumque in cogitatione tangimur etiam nolentes, quia ut nonnunquam et illicita ad animum ueniant, hoc utique in nobismetipsis ex humanitatis corruptibilis pondere habemus. Demoniaca est et non humana tentatio, cum  ad hoc quod carnis corruptibilitas suggerit, per consensum se animus astringit. Idem Paulus apostolus ait: Non regnet peccatum in uestro mortali corpore . Peccatum quippe in mortali corpore non esse, sed regnare prohibuit, quia in carne corruptibili non regnare potest, sed non esse non potest. Humano generi de peccato tentari peccatum est. Quo quia quandiu uiuimus perfecte omnimodo non caremus, sancta predicatio, quoniam hoc expellere non potuit, ei de nostro cordis habitaculo regnum tulit, ut appetitus illicitus etsi plerumque bonis nostris cogitationibus occulte se quasi fur inserit, saltem, si ingreditur, non dominetur. In Genesi scriptum est: Dominus pluit super Sodomam et Gomorrham sulphur et ignem .  Quid in sulphure nisi fetor carnis, et quid per ignem nisi ardor desiderii carnalis exprimitur? Cum ergo habitantium Sodomis uel Gomorrha carnis scelera punire Dominus decreuisset, in ipsa qualitate ultionis notauit maculam criminis. Sulphur quippe fetorem habet, ignis ardorem. Qui itaque ad peruersa desideria ex carnis fetore arserant, dignum fuit ut simul sulphure et igne perirent, quatenus ex iusta pena discerent ex iniusto desiderio quid fecissent.



CAPUT XXXI. De torpore animi.

Plerumque mens hominis a cura sue sollicitudinis dormiens uerberatur et non dolet, quia sicut imminentia mala non prospicit, sic neque que perpetrauerit agnoscit . Trahitur et  nequaquam sentit, quia per illecebras uitiorum ducitur, nec tamen ad sui custodiam suscitatur. Quamuis somno torporis a sui custodia quisque prematur, uigilare tamen ad seculi curas nititur, ut semper uoluptatibus debrietur. Et cum ad illud dormiat, in quo solerter uigilare debuerat, ad aliud uigilare appetit, ad quod laudabiliter dormire potuisset. Per Salomonem in Prouerbiis dicitur: Et eris quasi dormiens in medio mari, et quasi sopitus gubernator amisso clauo . In medio enim mari dormit, qui in huius mundi tentationibus positus preuidere motus irruentium uitiorum quasi imminentes undarum cumulos negligit. Et quasi gubernator clauum amittit, quando mens ad regendam nauem corporis studium  sollicitudinis perdit. Clauum in mari amittere est intentionem prouidam inter procellas huius seculi non tenere. Si enim gubernator clauum sollicite stringit, modo in fluctibus ex aduerso nauem dirigit, modo uentorum impetus per obliquum findit. Scriptum est: Stellio manibus nititur, et moratur in edibus regis . Plerumque aues, quas ad uolatum penna subleuat, in uepribus resident; et stellio, qui ad uolatum pennas non habet, nitens manibus regni edificium tenet. Quia nimirum sepe ingeniosi quique, dum per negligentiam torpent, in prauis actibus remanent; et simplices, quos ingenii penna non adiuuat, ad obtinenda regni  eterni menia uirtus operationis leuat. Stellio, dum manibus nititur, in regis edibus moratur, quia illo simplex per intentionem recti operis peruenit quo ingeniosus minime ascendit. Questio suboritur cur uel negligenti intelligentie donum tribuitur, uel studiosus quisque sensus sui tarditate prepeditur. Ad quam citius respondetur, dum protinus [a 1Kb] per Salomonem subditur: Nihil in terra sine causa . Idcirco enim sepe et desidiosus ingenium accipit, unde negligens [b 1Kb] etiam iustius puniatur. Quia quod sine labore assequi potuit, scire contemnit. Et idcirco nonnunquam studiosus tarditate intelligentie premitur, ut eo maiora premia retributionis inueniat, quo magis in studio inuentionis elaborat. Nihil ergo est in terra sine causa, quando et  studioso tarditas ad premium proficit, et desiderio uelocitas ad supplicium crescit. Mentis desidia, dum congruo feruore non accenditur, a bonorum desiderio funditus, conualescente furtim torpore, mactatur . Per Salomonem dicitur: Pigredo immittit soporem . Piger enim recte sentiendo quasi uigilat, quamuis nichil operando torpescat; sed pigredo soporem immittere dicitur, quia paulisper etiam recte sentiendi uigilantia amittitur, dum a bene operandi studio cessatur. De torpore animi recte in Prouerbiis scriptum est: Anima dissoluta esuriet . Quisquis se ad superiora distringendo non dirigit, neglectum se inferius per desideria expandit; et dum studiorum sublimium uigore  non constringitur, cupiditatis infime fame sauciatur, ut quo se per disciplinam ligare dissimulat, eo se esuriens per uoluptatum desideria spargat. Hinc ab eodem rursus Salomone scribitur: In desideriis est omnis otiosus . Hinc ipsa ueritate predicante, uno quidem exeunte spiritu, munda domus dicitur, sed multiplicius redeunte, dum uacat, occupatur .



CAPUT XXXII. De pigritia.

Suadendi sunt pigri, ne agenda bona, dum differunt, amittant; et dum opportune agere que possunt nolunt, paulo post, cum uolunt, non ualeant . Plerumque piger, dum necessaria agere negligit, quedam sibi difficilia opponit,  quedam uero incaute formidat; et dum quasi inuenit quod uelut iuste metuat, ostendit quod in otio quasi non iniuste torpescat. Pigro etenim per Salomonem dicitur: Propter frigus piger arare noluit; mendicabit ergo estate, et non dabitur ei . Propter frigus quippe piger non arat, dum desidie torpore constrictus, agere que debet bona dissimulat. Et dum parua ex aduerso mala metuit, operari maxima pretermittit. Bene autem subditur: Mendicabit estate, et non dabitur ei. Qui enim nunc in bonis operibus non exsudat, cum sol iudicii feruentior apparuerit, quia frustra regni aditum postulat, nil accipiens estate mendicat. Hinc iterum scriptum est:  Abscondit piger manum suam sub ascella, nec ad os suum porrigit eam . Nemo itaque tam piger est, ut ad os suum manum uel pro comedendo reducere laborem putet. Sed piger nec ad os suum manum suam porrigit, qui nec hoc uult operari quod dicit . Per manum quippe operatio, per os autem locutio designatur . Pigro labor est ad os manum suam porrigere, quia desidiosus quisque predicator nec hoc uult operari quod dicit. Manum quippe ad os porrigere, est uoci sue opere concordare. Idem Salomon ait: Per agrum hominis pigri transiui, et per uineam uiri stulti; et ecce totum repleuerant urtice: operuerant superficiem eius spine, et maceria lapidum destructa erat . Per  agrum hominis pigri atque per uineam uiri stulti transire, est cuiuslibet uitam negligentis inspicere, eiusque opera considerare . Quam urtice uel spine replent, quia in corde negligentium prurientia terrena desideria et punctiones pullulant uitiorum. Maceria lapidum destructa erat, id est, disciplina patrum ab eius corde dissoluta; nam quia destructam maceriam [a 1Kb] lapidum dissolutam esse disciplinam uidit, illic protinus secutus adiunxit: Quod cum uidissem, posui in corde meo, et exemplo didici disciplinam . Cum discipline uigor in corde reproborum, pigritia dominante, dissoluitur, ante eorum oculos cuncta bonorum opera despectui habentur. Nihilque esse estimant quidquid de uirtutibus electorum uident.



CAPUT XXXIII. De murmurio.


Acetum si mittatur in nitro, feruescit nitrum, sicut scriptum est: Sicut acetum in nitro, ita qui cantat cantica cordi pessimo . Peruersa mens, quando per increpationem corripitur, aut per predicationis dulcedinem ad bona suadetur [b 1Kb] , de correptione fit deterior. Et inde in murmurationis iniquitate succenditur, unde debuit ab iniquitate compesci. Quisquis pro peccato percutitur, nisi murmurando renitatur, eo ipso iam iustus esse inchoat, quo ferientis iustitiam non accusat.



CAPUT XXXIu. De mendacio.

Plana est omnino ueritatis uia, et graue est iter  mendacii, sicut scriptum est: Docuerunt linguam suam loqui mendacium, ut inique agerent laborauerunt . Quisquis, relicta ueritate, mentiri deliberat, ut audientium animum fallat, quantus ei labor est sollicite custodire ne ipsa eius fallacia deprehendi queat? Ponit quippe ante oculos quid sibi a ueritatem scientibus responderi possit, et cum magno cogitatu pertractat quomodo per argumenta falsitatis documenta ueritatis exsuperet. Fallacia laborans mendacii hinc inde se circumtegit, et  contra hoc, ubi deprehendi potuerit, ueritatis similem responsionem querit; qui si uellet uerum dicere, utique sine labore potuisset. Omne mendacium iniquitas est, et omnis iniquitas mendacium, quia profecto ab equitate discrepat quidquid a ueritate discordat . Nonnunquam peius est mendacium meditari quam loqui. Nam loqui plerumque precipitationis est, meditari uero studiose prauitatis; et quis ignoret in quanta distantia culpa distinguitur: utrum precipitatione aliquis an studio mentiatur? Summopere cauendum est omne mendacium, quamuis nonnunquam sit aliquod mendacii genus culpe leuioris, si quisquam prestando mentiatur. Scriptum est: Os, quod mentitur occidit animam . Et: Perdes eos qui  loquuntur mendacium  Hoc quoque mendacii genus perfecti uiri summopere fugiunt, ut nec uita cuiuslibet per eorum fallaciam defendatur, nec sue anime noceant, dum prestare [c 1Kb] carni nituntur aliene, quanquam hoc ipsum peccati genus facillime credimus relaxari. Nam si quelibet culpa sequenti solet pia operatione purgari, quanto magis hec facile abstergitur, quam mater boni operis pietas ipsa comitatur? Nonnulli ex obstetricum fallacia conantur asserere hoc mendacii genus non esse peccatum, maxime quod illis mentientibus scriptum est: Quia edificauit eis Dominus domos . In obstetricum Aegyptiarum recompensatione cognoscitur quid mendacii culpa mereatur; nam benignitatis earum merces, que potuit eis in  eterna uita retribui, pro admista culpa mendacii in terrenam est compensationem declinata, ut in uita sua, quam mentiendo tueri uoluerunt, ea que fecerunt bona reciperent, et ulterius quod exspectarent mercedis sue premium non haberent. Si subtiliter perpendatur, obstetrices Aegyptie amore uite presentis mentite sunt, non intentione mercedis. Parcendo quippe conate sunt infantum uitam tegere, mentiendo suam . [d 1Kb] Et licet in Testamento ueteri nonnulla possint talia reperiri, pene nunquam tamen hoc uel tale genus mendacii a perfectis admissum studiosus ibi lector inueniet. Sicut enim edificium lapidibus, ita mendacium sermonibus fabricatur . Ubi enim non dolosa locutio, sed sensus ueritatis est,  quasi munita moles non ex fabrica, sed ex natura consurgit. Beatus Iob amicis suis non recte sentientibus dicit: Nunquid Deus indiget uestro mendacio, ut pro illo loquamini dolos ? Deus mendacio non eget, quia ueritas fulciri non querit auxilio falsitatis.



CAPUT XXXu. Quibus modis peccatum perpetretur.

Quatuor modis peccatum perpetratur in corde, quatuor consummatur in opere. In corde namque  suggestione, delectatione, consensu, et defensionis audacia, perpetratur . Fit enim suggestio per aduersarium, delectatio per carnem, consensus per spiritum, defensionis audacia per elationem. Plerumque culpa, que terrere mentem debuit, extollit, et deiiciendo eleuat, sed grauius eleuando supplantat. Unde et illam primi hominis rectitudinem antiquus hostis his quatuor ictibus fregit, nam serpens suasit, Eua delectata est, Adam consensit; qui etiam requisitus confiteri culpam per audaciam noluit. Hoc in humano genere quotidie agitur, quod actum in primo parente nostri generis non ignoratur. Serpens suasit, quia occultus hostis mala cordibus hominum latenter suggerit. Eua delectata est, quia carnalis sensus ad uerba serpentis  mox se delectationi substernit. Assensum uero Adam mulieri ipse prepositus prebuit, quia dum caro in delectationem rapitur, etiam a sua rectitudine spiritus infirmatus inclinatur. Requisitus Adam confiteri culpam noluit, quia uidelicet spiritus, quo peccando a ueritate disiungitur, in ruine sue audacia nequius induratur. Per timorem quidem Adam semetipsum absconsurus fugerat; sed tamen requisitus innotuit quantum etiam timens tumebat . Cum enim ex peccato presens pena metuitur, et amissa Dei facies non amatur, timor ex tumore est, non ex humilitate: superbit quippe, qui peccatum, si liceat non puniri, non deserit. Sicut quatuor modis peccatum perpetratur in corde, uidelicet suggestione, delectatione, consensu, et defensionis audacia,  ita etiam quatuor modis peccatum consummatur in opere . Prius namque latens culpa agitur; postmodum uero etiam ante oculos hominum sine confusione reatus aperitur, dehinc et in consuetudinem ducitur; ad extremum quoque, uel false spei seductionibus, uel obstinatione misere desperationis enutritur. In primo parente didicimus quia tribus modis omnis culpe nequitiam perpetramus, suggestione scilicet, delectatione, consensu . Primum itaque per hostem, secundum uero per carnem, tertium per spiritum perpetratur. Insidiator enim praua suggerit, caro se delectationi subiicit, atque ad extremum spiritus uictus delectatione consentit. Antiquus serpens  in paradiso praua suggessit, Eua autem quasi caro se delectationi subdidit, Adam uero uelut spiritus suggestione et delectatione superatus assensit. Suggestione diaboli nonnunquam peccatum agnoscimus, delectatione uincimur, consensu etiam ligamur. Unde exclamandum nobis cum Apostolo est: Infelix ego homo, quis me liberabit de corpore mortis huius ? Ut audiamus subsequentem nos consolationem: Gratia Dei per Iesum Christum Dominum nostrum . Plerumque unum idemque peccatum pena est et causa peccati, quod melius ostendimus, si res ipsas ad medium deducimus . Effrenata enim uentris iugluuies in feruorem luxurie plenitudinem carnis  instigat, perpetrata autem luxuria, sepe aut periurio aut homicidio tegitur, ne humanarum legum ultione puniatur. Ponamus ante oculos, quod quidam uoracitatis sibi frena laxauit, qua uoracitate superatus adulterii facinus admisit: deprehensus autem in adulterio, latenter uirum adultere, ne ad iudicium traheretur, occidit. Hoc itaque adulterium inter uoracitatem et homicidium positum de illa uidelicet nascens, hoc generans, peccatum est et pena et causa peccati. Peccatum profecto est per seipsum, pena uero peccati est, quia culpam uoracitatis auxit. Causa autem peccati est, quia subsequens etiam homicidium genuit. Propheta Ieremias dicit: uisitabo super uos iuxta fructum studiorum uestrorum . Peccatis aliis  differunt peccata, que per consilium perpetrantur. Non enim tam praue facta Dominus quam studia prauitatis insequitur. In factis enim sepe infirmitate, sepe negligentia, in studiis uero semper malitiosa intentione peccatur. Beatus Iob typum peccantium intra Ecclesiam designans, ait: Concidit me uulnere super uulnus . In infirmis suis sancta Ecclesia uulnere super uulnus conciditur, quando peccatum peccato additur, ut culpa uehementius exaggeretur. Quem enim auaritia pertrahit ad rapinam, rapina ducit ad fallaciam, ut perpetrata culpa ex falsitate etiam defendatur; quid iste, nisi super uulnus concisus est uulnere? Bene per prophetam dicitur: Maledictum, mendacium,  homicidium, furtum, et adulterium inundauerunt, et sanguis sanguinem tetigit . Sanguis ergo sanguinem tangit, cum culpa culpam cumulauerit. Cum igitur uulnus uulneri additur, uires contra nos antiqui hostis uehementius excitantur. Quamuis quolibet in loco cogitando, loquendo et agendo peccemus, tunc tamen per tria hec animus effrenatius rapitur, cum mundi huius prosperitate subleuatur .



CAPUT XXXuI. De manifestis, occultisque peccatis.

Uniuscuiusque hominis culpa latens, quasi uulua [a 1Kb] peccati est, que occulte peccatorem concipit, et reatum suum in tenebris abscondit . A uulua enim de utero exitur, cum peccator  que in occulto commiserit hec etiam in aperto committere non erubescit. Scriptum quippe est: Egressus ex utero non statim perii ? id est, postquam ad apertam iniquitatem exii, cur me tunc saltem perditum non cognoui? Periisset quippe in suo iudicio, si se perditum cognouisset. Quasi ab occultationis sue uulua processerant, de quibus propheta dicebat: Peccatum suum sicut Sodoma predicauerunt, nec absconderunt .



CAPUT XXXuII. De his qui ad delicta post lacrymas reuertuntur.

Sunt nonnulli qui quando ad mentem redeunt, Dei iustitiam et rectitudinem contemplantur, et orando ac flendo contremiscunt; sed postquam  contemplationis hora transierit, sic audaces ad iniquitatem redeunt, ac si post dorsum eius positi a iustitie eius lumine minime uideantur . Quicunque post lacrymas ad delicta relabuntur, apud se in abscondito quasi corporalem uidentem aspiciunt [a 1Kb] faciem Dei, quia ei, et cum presentes fiunt, blandiuntur fletibus, et cum quasi a conspectu illius recedunt, moribus detrahunt. Qui tanto amplius de malis suis feriendi sunt, quanto et in occulto cogitationis recta Dei iudicia cognoscunt. Sunt nonnulli qui post uitam perditam ad semetipsos redeunt, et accusante se conscientia, peruersa itinera relinquunt, commutant opera, antique sue prauitati contradicunt, terrenas actiones fugiunt, desideria superna sectantur; sed priusquam in eisdem  sanctis desideriis solidentur, per torporem mentis, ad ea que diiudicare ceperant redeunt, atque ad mala que fugere disposuerant recurrunt . Si quid boni fortasse homo agere ceperit, priusquam in eo per longitudinem temporis conualescat, ad exteriora relabitur, et peruerse deserit que recte inchoasse uidebatur. Sunt nonnulli qui post peruersa itinera sanctas uias sectari appetunt; sed priusquam in eis desideria bona roborentur, quedam illos presentis seculi prosperitas accipit, que eos rebus exterioribus implicat, et eorum mentem, dum a calore intimi amoris retrahit, quasi ex frigore exstinguit, et quidquid in eis de uirtutum flore apparere uidebatur interficit . Curandum nimis est, ne ad hoc quisque proruat,  quod se mundasse fletibus exsultat, ne dum deplorata iterum culpa committitur, in conspectu iusti Iudicis ipsa etiam lamenta leuigentur . Scriptum est in libro Ecclesiastici: Qui baptizatur a mortuo, et iterum tangit illum, quid proficit lauatio eius ? Post lauacrum enim mundus esse negligit, quisquis post lacrymas uite innocentiam non custodit; et lauantur ergo, et nequaquam mundi sunt, qui commissa flere non desinunt, sed rursum flenda committunt. Baptizatur scilicet a mortuo, qui mundatur fletibus a peccato; sed post baptisma mortuum tangit, qui culpam post lacrymas repetit.



CAPUT XXXuIII. De peccandi consuetudine.


Peccator, cum iam de iniquitate sua non confunditur, in iniquitate eadem etiam adminiculis pessime consuetudinis roboratur . Quasi quibusdam oblectationibus peccator fouetur ut crescat, dum culpa consuetudinibus firmatur ut uigeat. Cum prodire culpa in usum ceperit, nimirum se uel falsa spe diuine misericordie, uel aperta miseria desperationis pascit, ut eo nequaquam ad correptionem quisque redeat, quo uel factorem suum pium sibi inordinate simulat, uel hoc quod fecit inordinate formidat. Beatus Iob humani generis lapsus aspicieus, et quibus precipitiis mersum sit in foueam iniquitatis intendens, dicit: Quare non  in uulua mortuus sum ? id est, in ipsa occulta perpetratione peccati, cur a carnis uita mortificare me nolui? Quare, inquit, exceptus genibus, id est, etiam post apertam culpam, cur me adhuc in illa etiam consuetudo suscepit, ut ualentiorem ad nequitias redderet, et prauis me usibus sustineus foueret? Plerumque cum culpa in usum uenerit, ei iam animus etiam si appetat, debilius resistit, quia quot uicibus praue frequentationis astringitur, quasi tot uinculis ad mentem ligatur. Nonnunquam fit ut eneruis animus, cum solui peccati consuetudine non ualet, ad quedam se solatia false consolationis inclinet, quatenus uenturum Iudicem tante sibi misericordie spondeat, ut eos etiam quos arguendos inuenerit penitus non occidat. Cui rei hoc deterius accidit, quod  ei multorum similium lingua consentit, cum multi male gesta hominum laudibus exaggerant; unde fit plerumque ut incessanter crescat culpa fauoribus enutrita. Curari autem uulnus negligitur, quod dignum premio laudis uidetur. Per Salomonem in Prouerbiis dicitur; Fili mi, si te lactauerint peccatores, ne acquiescas . Peccatores enim lactant, cum uel perpetranda mala blandimentis inferunt, uel perpetrata fauoribus extollunt. Isaias propheta ait: ue qui trahitis in quitatem in funiculis uanitatis . Iniquitas namque in funiculis uanitatis trahitur, dum per consuetudinis augmentum culpa protelatur. Beatus Dauid de peccandi consuetudine dicit: Funes peccatorum circumplexi sunt me .  Quia enim funis addendo torquetur, ut crescat, non immerito peccati consuetudo in fune figuratur, quod peruerso corde, dum sepe frequentatur, multiplicius per augmentum consuetudinis augetur.



CAPUT XXXIX. De leuioribus peccatis.

Crebro peccatum, aut ignorantia, aut infirmitate perpetratur, ut uel nesciat homo quid uelle debeat, uel non omne, quod uoluerit, possit . Cum in peccato animus moritur, citius ad uitam reducitur, si super hoc sollicite cogitationes uiuunt.



CAPUT XL. De grauioribus peccatis.

Omne peccatum quod citius non tergitur, aut peccatum  est et causa peccati, aut peccatum et pena peccati . Peccatum namque quod penitentia non diluit ipso suo pondere mox ad aliud trahit. Unde fit ut non solum peccatum sit, sed peccatum et causa peccati. Ex illo quippe uitio culpa subsequens oritur, ex quo [b 1Kb] ceca mens ducitur, ut peius ex alio ligetur. Peccatum, quod ex peccato oritur, non iam peccatum tantummodo, sed peccatum est et pena peccati, quia iusto iudicio omnipotens Deus cor peccantis obnubilat, ut precedentis peccati merito etiam in aliis cadat. Quem enim liberare noluit, deserendo percussit. Non immerito pena peccati dicitur, quod iusta desuper irrogata  cecitate ex precedentis peccati ultione perpetratur. Quod uidelicet agitur dispositione superius ordinata, sed inferius iniquitate confusa, ut et precedens culpa sit causa subsequentis; et rursum culpa subsequens sit pena precedentis. Paulus apostolus in infidelibus et lubricis, quasi quoddam semen erroris aspexerat, cum dicebat: Qui cum cognouissent Deum, non sicut Deum glorificauerunt, aut gratias egerunt, sed euanuerunt in cogitationibus suis . Ecce est peccatum et causa peccati, ex qua causa quid sequatur adiungit: Et obscuratum est insipiens cor eorum; dicentes enim se esse sapientes, stulti facti sunt; et mutauerunt gloriam incorruptibilis Dei in similitudinem imaginis corruptibilis hominis, et uolucrum,  et quadrupedum et serpentium . Ecce est peccatum et pena peccati. Sed peccatum solummodo et pena peccati esset, si non adhuc ex hoc peccato et aliud sequeretur. Nam post infidelitatem eorum subditur: Propter quod tradidit illos Deus in desideria cordis eorum, in immunditiam, ut contumeliis officiant corpora sua in semetipsis . Qui cognoscentes Deum non sicut Deum glorificauerunt, ex eo peccato et causa peccati ad hoc quoque perducti sunt, ut ad cultum serpentium et uolucrum laberentur. Sed quia per hanc etiam cecitatem usque ad immunditiam et carnis contumeliam ceciderunt, ipsa infidelitatis eorum cecitas precedenti intellectui et peccatum est et pena peccati.  Subsequenti uero immunditie peccatum facta est et causa peccati. Qui cognoscentes Deum peccatum superbie intelligendo commiserunt, cecantur etiam, ne intelligant quod committunt . Et qui intelligentiam suam sequi nolunt in peccato et causa peccati, ipsum lumen intelligentie perdunt in peccato et pena peccati. Prioris peccati merito peccatorum subsequentium fouea tegitur, ut qui malum sciens perpetrat, deinceps iuste in aliis etiam nesciens cadat. Hoc quippe agitur, ut culpis culpe feriantur, quatenus supplicia fiant peccantium ipsa incrementa uitiorum . Sunt multa peccata que committimus, et idcirco grauia nobis non uidentur, quia priuato nos amore diligentes, clausis nobis oculis, in nostra deceptione blandimur  . Plerumque fit ut et nostra grauia leuiter, et proximorum mala leuia grauiter iudicemus. Scriptum quippe est: Erunt homines seipsos amantes . Et scimus quia uehementer claudit oculum cordis amor priuatus; ex quo fit ut hoc quod nos agimus, et graue esse non existimamus, plerumque agatur a proximo, et nimis nobis detestabile esse uideatur. Sed quare hoc quod nobis uile uidebatur in nobis graue uidetur in proximo, nisi quia nec nos sicut proximum, nec proximum conspicimus sicut nos? Si nos sicut proximum aspiceremus, nostra reprehensibilia districte uideremus. Et rursum, si proximum aspiceremus ut nos, nunquam nobis eius actio appareret intolerabilis, qui sepe fortasse talia egimus, et nichil  nos proximo intolerabile fecisse putabamus. Male diuisum mentis nostre iudicium corrigere per legis preceptum Moyses studuit, cum dixit ut iustus deberet esse modius equusque sextarius . Hoc uero Salomon ait: Pondus et pondus, mensura et mensura, utrumque abominabile est apud Deum . Scimus quia in negotiatorum duplici pondere aliud maius, aliud minus est. Nam aliud pondus habent, ad quod pensant sibi, aliud pondus ad quod pensant proximo. Ad dandum pondera leuiora, ad accipiendum uero grauiora, preparant. Omnis homo qui aliter pensat ea que proximi, et aliter ea que sua sunt, pondus et pondus habet. Utrumque ergo abominabile est apud Deum, quia si sic proximum ut se diligeret, hunc in nobis sicut se  amaret. Et si sic se sicut proximum aspiceret, se in malis sicut proximum iudicaret.



CAPUT XLI. De desperatione peccantium.

Falsa spes aliquando mentem non intercipit, sed hanc deterior dispensatio configit; que dum omnem spem uenie funditus interimit, erroris lacte animam uberius nutrit . Beatus Iob desperantis uniuscuiusque personam in sua locutione assumens, ait: Cur lactatus sum uberibus ? Ac si dicat: Utinam blandiri mihi saltem post maia perpetrata noluissem, ne tanto me culpe nequius astringerem, quanto me in illa mollius fouerem. Quisquis impietati  succumbit, uitam profecto iustitie moriendo derelinquit . Qui uero etiam post peccatum mole desperationis obruitur, quid aliud quam post mortem in inferni supplicio sepelitur? In libris Salomonis scriptum est: Impius, cum in profundum uenerit peccatorum, contemnit . Redire namque dissimulat, quia misereri sibi posse desperat. Sed cum desperando amplius peccat, quasi puteo suo fundum subtrahit, ne ubi retineri possit inueniat. Omnis qui uiam uite deserens in peccatorum se tenebras deiicit, semetipsum quasi in puteum, uel in foueam, mergit; si uero diutina perpetratione etiam consuetudine iniquitatis opprimitur, ne ad superiora iam possit exsurgere, quasi  angusto ore putei coarctatur . Dauid propheta sub specie peccantium exorat, dicens: Non me demergat tempestas aque, neque absorbeat me profundum, neque urgeat super me puteus os suum . Quem enim mali operis iniquitas a bona stabilitate commouit, quasi tempestas aque rapuit. Sed si adhuc consuetudine non preualuit, non demersit. Iam in puteum cecidit, qui hoc, quod diuina lex prohibet perpetrauit. Sed si adhuc longa consuetudo non deprimit, nequaquam os suum putens coangustauit. Tanto ergo facilius egreditur, quanto minori consuetudine coarctatur. Quasi quedam conclusi oris angustia est, ab opprimente mala consuetudine exsurgere uelle, nec posse; iam quidem desiderio ad superna tendere,  sed adhuc actu in infimis remanere; preire corde, nec tamen sequi opere, atque in semetipso contradictionem  perpeti semetipsum .



LIBER QUINTUS.



CAPUT PRIMUM. De dilectoribus mundi.


Omnes iniqui, dum corde transire ad eterna negligunt, et cuncta presentia, quia fugiunt, non intuentur, mentem in amore uite presentis figunt, et quasi longe habitationis in ea sibi fundamentum construunt, quia in terrenis rebus per desiderium  solidantur . Primus Cain ciuitatem construxisse describitur , ut aperte monstretur quia ipse in terra fundamentum posuit, qui a soliditate eterne patrie alienus fuit. Peregrinus quippe a summis, fundamentum in imis posuit, qui intentionem [a 1Kb] cordis in terrena delectatione collocauit. In Cain stirpe Enoch, qui dedicatio interpretatur, primus nascitur. In electorum uero progenie Enoch septimus fuisse memoratur, quia uidelicet reprobi in hac uita, que ante est, semetipsos edificando dedicant. Electi uero edificationis sue dedicationem in fine temporis, id est, in septimo exspectant. Plerumque uidemus, plurimos sola cogitare temporalia, honores querere, ambiendis rebus inhiare, nichil post hanc uitam querere. Quid itaque  isti nisi in prima se generatione dedicant? E contrario uidemus electos nichil presentis glorie querere, libenter inopiam sustinere, mala mundi equanimiter perpeti, ut possint in fine coronari. Electis ergo Enoch in septima generatione nascitur, quia sui dedicationem gaudii in extreme retributionis gloria requirunt. Omnes iniqui se in primordiis dedicant, quia in hac uita, que ante est, cordis radicem plantant, ut hic ad uotum floreant, et a sequentis patrie deliciis funditus arescant . Amatores huius seculi tanto magis exteriora incolunt, quanto interiora sua inculta derelinquunt. Per quemdam Sapientem dicitur: Non apparebis in conspectu Domini uacuus . In conspectu Domini uacuus apparet quisquis, presentem mundum diligens, nichil secum de fructu sui laboris portat. Quicunque terrena et non celestia diligunt, alius adipiscendis honoribus exsudat, alius multiplicandis facultatibus estuat, alius promerendis laudibus anhelat. Sed quia cuncta hec hic quisque moriens deserit, ante Dominum uacuus apparet, quia secum ante Iudicem nichil tulit. Omnis arbor in suo robore iuxta terram uasta subsistit, sed crescendo superius angustatur. Et quanto paulisper sublimior, tanto in altum subtilior redditur . Quibus itaque talia arbusta, nisi terrenis mentibus inueniuntur esse similia inferius uasta, superius angusta? Omnes huius seculi dilectores in  terrenis rebus fortes sunt, in celestibus debiles; nam pro temporali gloria usque ad mortem desudare appetunt, et pro spe perpetua ne parum quidem in labore subsistunt. Amatores seculi pro terrenis lucris quaslibet iniurias tolerant; et pro celesti mercede, uel tenuissimi uerbi ferre contumelias recusant. Curis enim secularibus intenti tanto  insensibiliores intus efficiuntur, quanto ad ea que foris sunt studiosiores intus efficiuntur. Omnes qui cogitatione terrena huic seculo conformantur, per omne quod agunt huic mundo relinquere sui memoriam conantur . Alii bellorum titulis, alii altis edificiorum menibus, alii dissertis [b 1Kb] doctrinarum secularium libris instanter elaborant, sibique memorie nomen edificant. Sed cum ipsa ad finem celerius uita percurrat, quid in ea fixum stabit, quando et ipsa celeriter mobilis pertransit? Quantumlibet quisque pro facienda gloria sui nominis elaboret, memoriam suam quasi cinerem posuit, quia hanc citius uentus mortalitatis rapit. Et omne quod ex hoc mundo inhianter diligit,  protinus amittit. Per Psalmistam dicitur: Qui non accepit in uanum animam suam . In uanum namque animam suam accipit, qui eius uitam negligens, ei curam carnis anteponit; qui sola presentia cogitans que se sequantur in perpetuum non attendit.



CAPUT II. De cultu uestimentorum.

Nemo existimet in fluxu atque studio uestium peccatum deesse, quia si hoc culpa non esset, nullo modo Ioannem Dominus de uestimenti sui asperitate laudasset . Si cultus uestium culpa non esset, nequaquam Petrus apostolus per Epistolam feminas a pretiosarum uestium  appetitu compesceret, dicens: Non in ueste pretiosa . Pensandum nobis summopere est de cultu uestium, que culpa sit, hoc etiam uiros appetere, a quo curauit pastor Ecclesie et feminas prohibere. De Ioanne Baptista ueritas ait: Quid existis uidere in deserto? hominem mollibus uestitum? ecce qui mollibus uestiuntur in domibus regum sunt . Camelorum etenim pilis contextis uestibus Ioannes uestitus fuisse describitur. Et quid est dicere: Ecce qui mollibus uestiuntur in domibus Regum sunt, nisi aperta sententia demonstrare quia non celesti, sed terreno regno [c 1Kb] militant hi qui pro Deo perpeti aspera refugiunt, sed solis exterioribus dediti presentis uite mollitiem et delectationem querunt?



CAPUT III. De his qui terrenis desideriis astringuntur.


Qui terrenarum rerum amore uinciuntur, in Deo nullatenus delectantur, quia mundi huius oblectationibus irretiuntur . Sine delectatione esse anima nunquam potest, nam aut infimis delectatur, aut summis; et quanto acriori cura inardescit ad infima, tanto tempore damnabili frigescit a summis. Utraque enim simul et equaliter amari non possunt. Ioannes apostolus sciens spinas [a 1Kb] amorum secularium superne caritatis messem germinare non posse, priusquam eterni amoris semina proferat, de audientium cordibus sancta uerbi manu messem amorum secularium eradicat, dicens: Nolite diligere mundum, neque ea que in mundo  sunt . De mundi huius uana dilectione idem apostolus subiungit, dicens: Si quis diligit mundum, non est caritas Patris in eo. Ac si aperte dicat: Utrique se amores in uno corde non capiunt; nec in eo seges superne caritatis pullulat, in quo illam spine infime delectationis necant. Idem Ioannes apostolus ex mundi huius infima delectatione nascentes punctiones enumerat, dicens: Omne quod est in mundo, concupiscentia carnis et concupiscentia oculorum est, et superbia uite, que non est ex Patre, sed de hoc mundo est; et mundus transit, et concupiscentia eius . Delectari in Deo huius mundi dilectioni substratus homo non ualet, quia in eius mente desideria superna non prodeunt, quam profecto spine terreni amoris premunt. Cum in hoc  seculo quisque effectum quesite felicitatis inuenerit, auctorem qui hanc ipsam felicitatem tribuit non requirit, quia priuato amore mundum istum assequi non erubescit .



CAPUT Iu. De sapientibus huius seculi.

Sapientes huius seculi admonendi sunt, ut amittant scire que sciunt, et appetant scire que nesciunt . Hoc primum destruendum est in illis, quod se sapientes arbitrantur. Scriptum quippe est: Sapientia huius mundi stultitia est apud Deum . Dicendum est huius mundi sapientibus ut sapientius stulti fiant, stultam sapientiam deserant, et sapientem Dei stultitiam  discant, sicut scriptum est: Si quis uidetur inter uos sapiens esse in hoc seculo, stultus fiat, ut sit sapiens . Plerumque sapientes huius seculi ratiocinationis argumenta melius quam exempla conuertunt, ut in suis allegationibus uicti iaceant, qui in suis obstinationibus rigidi stabant. Magister egregius Paulus apostolus sapientibus et insipientibus debitor, cum Hebreorum quosdam sapientes, quosdam uero etiam tardiores admoneret, de completione Testamenti ueteris loquens, eorum sapientiam argumento superauit, dicens: Quod enim antiquatur et senescit, prope interitum est . Quatenus illos uictrix ratio frangeret, et ad meliora argumento loquele blande suaderet.



CAPUT u. De his qui iudicio Dei obdurantur.


Sicut nemo obsistit largitati Dei uocantis, ita nullus obuiat iustitie relinquentis . Non enim cor peccantis Dominus indurat, sed obdurare dicitur, cum ab obduratione non liberat . Obdurare se per iustitiam dicit, cum cor reproborum per gratiam non emollit. Recludere Dei est clausis non aperire, sed in suorum operum tenebris peccatores relinquere . Misericors Deus tempus nobis relaxat ad penitentiam, sed cum eius gratie patientiam nos ad augmentum uertimus culpe, hoc ipsum tempus, quod ad parcendum pie disposuit, districtius ad feriendum uertit .  Cum reuerti quisque ab erroris sui tenebrosis itineribus etiam spatio temporis accepto noluerit, per hoc mala sua ad reatum auget, per quod ea diluere potuit, si conuerti uoluisset.



CAPUT uI. De his qui pre amore mundi uel presentium rerum cupiditate spontaneos tribulationum labores adeunt.

Qui pre amore presentis seculi a sensu rationis alienus, dum quidquid pro mundo sustinet, leue deputat, laboris amaritudinem, quam tolerat, ignorat, quia nimirum delectabiliter ad cuncta ducitur, in quibus penaliter fatigatur . Ieremias propheta, humanum genus debriatum uoluptatibus suis aspiciens, ait: Inebriauit me absynthio,  repleuit me amaritudinibus . Ebrius quippe quod patitur nescit. Qui uero absynthio debriatur, et hoc quod sumpsit amarum est, et tamen non intelligit eamdem amaritudinem, qua repletur. Sic nimirum sunt amatores huius seculi, qui et multimodis laborum tribulationum angustiis amarescunt, et tamen uelut ebrii per cupiditatis uesaniam insensibiles redduntur. Humanum genus recto Dei iudicio in uoluptatibus suis sibi dimissum, atque per easdem uoluptates spontaneis tribulationibus traditum, absynthio est ebrium, quia et amara sunt que pro huius seculi amore tolerat, et tamen eamdem amaritudinem cecitate cupiditatis, quasi insensibilitate ebrietatis, ignorat. Mundi quisque gloriam sitiens, dum multas  pro ea tribulationes reperit, amarum est quod bibit; sed quia hoc nimis inhianter sumpsit, eiusdem amaritudinis malum discernere pre ipsa ebrietate non sufficit. Amant peruersi homines pro huius mundi gloria etiam tribulationes; cunctisque pro ea sudoribus libenter seruiunt, et grauium laborum iugo deuotissime colla submittunt.



CAPUT uII. De reproborum prosperitate.

Qui a Deo auertitur, et prosperatur, tanto perditioni fit proximus, quanto a zelo discipline inuenitur alienus . Nonnulli et iniquitates perpetrant, et gaudere non cessant: Qui nimirum letantur, cum malefecerint, et  exsultant in rebus pessimis . Nonnulli reproborum, cum inique agunt et prosperantur, non sospitate eriguntur, sed insania, qua affligi debuerunt, et inde miseri in exsultatione defluunt, unde a bonis flentur. Plerique reprobi, dum peccatorum suorum uinculis alligantur, ad iustitie tramitem nequaquam reuertuntur. Phreneticorum uidelicet sensibus similes, qui insaniam qua preualent uirtutem putant; qui ex morbo esse nesciunt hoc quod amplius sanis possunt, et quasi creuisse uiribus estimant, dum ad uite terminum per augmenta languoris appropinquant. Nonnunquam reprobi phreneticis similes, quia rationis sensum non habent, flentur et rident. Et tanto in magna exsultatione se dilatant, quanto et insensibiles malum quod  patiuntur ignorant . In Ecclesiaste libro scriptum est: uidi seruos in equis, et principes ambulantes quasi seruos super terram . Omnis qui peccat seruus est peccati. Serui namque in equis sunt, cum peccatores presentis uite dignitatibus efferuntur. Principes uero quasi serui ambulant, cum multos dignitate uirtutum plenos nullus honor erigit. Sed summa hic aduersitas uelut indignos deorsum premit. Per Psalmistam dicitur: Dormitauerunt qui ascenderunt equos , id est, in morte anime mentis oculos a ueritatis luce clauserunt qui in presentis uite honore confisi sunt.



CAPUT uIII. De malorum concordia.

Dum peruersorum nequitia in pace iungitur, profecto  eorum malis actibus robur augetur . Quia quo sibi in malitia congruunt, tanto se robustius bonorum afflictionibus illidunt. Ad beatum Iob diuina uoce pro Leuiathan dicitur: Membra carnium eius coherentia sibi . Corpus eius scuta fusilia, compactum squamis se prementibus una uni coniungitur, et ne spiraculum quidem incedit per eas . Sequaces quippe Satane, quo nulla inter se discordie aduersitate diuisi sunt, eo in bonorum grauius nece glomerantur. Qui iniquos pace sociat, iniquitati uires administrat, quia bonos deterius deprimunt, quos et unanimiter persequuntur. Quos similis reatus sociat, concordi pertinacia etiam defensio peruersa constipat, ut de facinoribus  suis alterna inuicem defensione tueantur . Sibi enim quisque metuit, dum admoneri uel corrigi alterum cernit. Et idcirco contra corripientium uerba unanimiter assurgit, quia se in altero protegit. Dum uicissim mali superba defensione se protegunt, sancte exhortationis spiracula ad se nullatenus intrare permittunt. Malorum pestiferam concordiam sub Leuiathan squamis beatus Iob indicat dicens: Una alteri adherebunt et tenentes se nequaquam separabuntur  Qui enim diuisi corrigi poterant, in iniquitatum sua rum pertinacia uniti perdurant . Et tanto magis quotidie a cognitione iustitie separabiliores fiunt, quanto a se inuicem nulla increpatione separantur. Sicut esse noxium solet, si unitas  desit bonis; ita perniciosum est, si non desit malis. Peruersos nonnunquam unitas corroborat, dum concordat; et tanto magis incorrigibiles quanto unanimes facit. De unitate concordantium reproborum per Salomonem dicitur: Stupa collecta Synagoga peccantium . De hac Nahum propheta ait: Sicut spine se inuicem complectuntur, sic conuiuium eorum pariter potantium . Conuiuium namque reproborum est delectatio temporalium uoluptatum; in quo nimirum conuiuio pariter potant, quia delectationis sue illecebris sese concorditer debriant. Membra Satane, id est, iniquos omnes, quos Dei sermo squamarum compactionibus comparat, ad defensionem suam par culpa concordat, sicut ad beatum Iob de Leuiathan squamis dicitur:  Una alteri adherebunt, et tenentes se nequaquam separabuntur . Tenentes enim se nequaquam separari queunt, quia eo ad defensionem suam uicissim constricti sunt, quo se sibi per omnia similes esse meminerunt. In Exodo scriptum est: Diuisa est aqua, et ingressi sunt filii Isrel per medium maris sicci . Eripiuntur etenim iusti, dum per discordiam diuiduntur iniusti; et electorum uota ad perfectum perueniunt, cum reproborum agmina nexu discordie confunduntur. Cum in duas partes unda maris Rubri diuiditur, ab electo populo ad terram repromissionis tenditur, quia dum malorum unitas scinditur, bone mentes ad hoc, quod appetunt, perducuntur. Si malorum unitas noxia  non fuisset, nequaquam diuina prouidentia superbientium linguas in tanta diuersitate dissipasset. Si malorum unitas noxia non fuisset, de sancte Ecclesie hostibus Propheta non diceret: Precipita, Domine, et diuide linguas eorum .



CAPUT IX. De principibus mundi.

Principes huius mundi, quo se multis populorum agminibus prelatos esse cognoscunt, eo se sub sancte fidei disciplina humili mente prosternant, ut non preesse solummodo studeant, sed multis prodesse gaudeant. Nam qui subiectarum numerositate plebium attollitur, ipso fastu elationis, quod ad summa conscendere nititur, non immerito casus sui ruina multatur, sicut scriptum est: Deiecisti eos cum alleuarentur  . Non ait Psalmista, Deiecisti eos postquam eleuati sunt; sed Cum alleuarentur. Hanc ergo primam ruinam principes timeant, qui priuatam gloriam semetipsos diligere non formidant, quia eo plerumque intrinsecus corruunt, quo male extrinsecus surgunt. Omnes qui in hoc mundo principantur densis cogitationum tumultibus in corde premuntur. Dumque desideriorum turbas intra se excitant, prostratam mentem pede misere frequentationis calcant . Nonnunquam princeps eo ipso quo preeminet ceteris, elatione cogitationis intumescit. Et dum ad usum cuncta subiacent, dum ad uotum uelociter iussa complentur, dum omnes subditi, si qua bene gesta sunt, laudibus efferunt, male gestis autem  nulla auctoritate contradicunt, dum plerumque laudant etiam quod obiurgare debuerunt, seductus ab his que infra subduntur, super se eius animus extollitur, et dum foras immenso fauore circumdatur, intus ueritate uacuatur . Atque oblitus sui in uoces se spargit alienas, talemque se credit, qualem se foris audit, non qualem intus discernere debuit. Plerumque principes subiectos quosque despiciunt, eosque equales sibi nature ordine non agnoscunt; et quos sorte potestatis excesserint, transcendisse se etiam uite meritis credunt. Cunctis se estimant amplius sapere, quibus se uident amplius posse. In quodam quippe se constituunt culmine apud semetipsos. Et quia equa ceteris nature conditione constringuntur,  ex equo respicere ceteros dedignantur. Sicque usque ad eius similitudinem ducuntur, de quo scriptum est: Omne sublime uidet, et ipse est rex super uniuersos filios superbie . Quisquis potestate honoris preditus elationis fastu supra subiectos attollitur, ad eius similitudinem ducitur, qui singulare culmen appetens, et socialem angelorum uitam despiciens, ait: Ascendam super altitudinem nubium, similis ero Altissimo . Miro ergo iudicio intus foueam deiectionis inuenit, dum foris se in culmine potestatis extollit. Apostate quippe angelo similis efficitur, dum homo homini esse similis dedignatur. Saul rex humilitatis merito in tumorem superbie culmine potestatis excreuit; per humilitatem quippe prelatus est, per superbiam reprobatus,  Domino attestante, qui ait: Nonne cum esses paruulus in oculis tuis, caput te constitui in tribubus Isrel ? Paruulum se idem Saul ante potestatem uiderat, sed fultus temporali potentia iam se paruulum non uidebat. Ceterorum namque comparatione se preferens magnum se apud se esse iudicabat. Miro autem modo, cum apud se paruulus, apud Dominum magnus, cum autem apud se magnus, apud Dominum paruulus fuit. Plerumque dum ex subditorum affluentia principis animus inflatur, in luxum [a 1Kb] superbie, ipso potentie fastigio lenocinante, corrumpitur. Sed aliud est quelibet bona non esse aliud bona bene habere nescire . In omne quod princeps agit, tribulatione et  angustia uallatur . Quia cor eius anxietate et suspicione confunditur, sicut per beatum Iob dicitur: Terrebit eum tribulatio, et angustia uallabit eum, sicut regem, qui preparatur ad prelium . Quamuis quolibet in loco positus princeps cogitando, loquendo, uel faciendo delinquat, tunc tamen per tria hec animus effrenatius rapitur, cum mundi huius prosperitate frequentius subleuatur. Cum preire se princeps potestate ceteros conspicit, alta de se elate cogitans sentit. Et cum auctoritati uocis a nullo resistitur, lingua licentius per abrupta diffrenatur. Cum plerumque facere principi quod libet licet, iuste sibi  omne estimat licere quod libet. Nabuchodonosor rex Babylonie, dum elata mente apud se uolueret dicens: Nonne hec est Babylon, quam edificaui ? in irrationabile animal protinus uersus est. Quod enim factus fuerat perdidit, quia humiliter noluit dissimulare quod fecit. Et quia elatione cogitationis sue se super homines extulit, ipsum quem communem cum hominibus habuit sensum hominis amisit. Sepe principes qui in potestate sunt ad subiectorum passim contumelias erumpunt, et hoc quod inuigilantes regimini seruiunt, per lingue loquacitatem perdunt. Per Salomon dicitur: ue tibi, terra, cuius rex est puer, et cuius principes mane comedunt . Rex quippe puer non incongrue dicitur, dum is qui preest cura regiminis puerilibus  actibus delectatur, et a peccati perpetratione nequaquam subtrahitur. Unde recte Isaias ait: Puer centum annorum morietur, et peccator centum annorum maledictus erit , id est, uita quidem pueri in longum trahitur, ut a factis puerilibus corrigatur. Sed si a peccati perpetratione nec temporis longinquitate compescitur, hec ipsa uite longinquitas, quam per misericordiam accepit, ei ad cumulum maledictionis crescit. Quis rectum sapiens ignoret quod reges terre eo a solitudine longe sunt, quo innumeris obsequentium cuneis constipantur . Difficile quippe hi ad requiem tendunt, qui tam duris rationum multiplicium nexibus astringuntur. Scriptura attestante, que ait: Iudicium durissimum in his qui presunt fiet  . Unde et in Euangelio ueritas dicit: Cui multum datum est, multum queretur ab eo . Beatus Iob principatus honore perfunctus, quante celsitudinis quanteque fuerit benignitatis, insinuat  dicens: Principes cessabant loqui, digitum superponebant ori suo . Et iterum: Cumque sederem, quasi rex circumstante exercitu, eram tamen merentium consolator . Sepe qui potestate principantur ea que recte faciunt, quia elate cogitant, amittunt; dumque se ad cuncta utiles estimant, etiam impense utilitatis meritum sibi damnant . Ut enim quelibet principis facta digniora sunt, necesse est ei apud se semper indigna uideantur,  ne eadem bona actio agentis cor subleuet, et subleuando plus auctorem de elatione deiiciat, quam ipsos forte quibus impenditur [b 1Kb] iuuet. Potestas plerumque cum habetur, et cogitanda est ad multorum utilitatem, et dissimulanda propter tumorem. Quatenus is qui ea utitur, et ut prodesse debeat, posse se sciat, et ut extolli non debeat, posse se nesciat .



CAPUT X. De bonis principibus.

Magna est potentia principalis, quia habet apud Deum meritum suum de bona administratione regiminis . Bona est  ordine suo potentia principalis, sed cauta regentis indiget uita. Bene hanc exercet, qui scit per illam super culpas erigi, et scit cum illa ceteris equalitate componi. Humana mens plerumque extollitur, etiam cum nulla potestate fulcitur; quanto magis in altum se erigit, cum se ei etiam potestas adiungit? Et tamen corrigendis aliorum uitiis apta exsecutione preparatur. Unde et per Paulum dicitur: Minister enim Dei est uindex in iram . Cum potentie principalis culmen suscipitur, summa cura uigilandum est, ut sciat quisque et sumere ex illa quod adiuuat, et expugnare quod tentat. Cum mundi huius potestate principes fulciuntur, tanto sub moiori mentis disciplina se redigunt, quantum sibi per impatientiam potestatis suaderi illicita quasi licentius sciunt  . Cor namque a consideranda gloria reprimunt, linguam ab immoderata locutione restringunt, opus ab inquietudinis uagatione custodiunt. Sciendum summopere est, quia rex qui preparatur ad prelium sic de hoste suspectus est, ut eumdem [a 1Kb] quoque quem ducit exercitum metuat, ne labefactetur et destitutione militum iaculis pateat inimicorum . Plerumque rex qui preparatur ad prelium nimia uallatur angustia, quia uidelicet formidat ne subito suos amittat milites, et per aliquam desidiam incursantium inimicorum insidiis occupetur. Princeps terrenam rempublicam gerens aliter punit ciuem interius delinquentem, atque aliter hostem exterius rebellantem . In illo iura sua consulit, eumque sub  uerbis digne inuectionis addicit. Contra hostem uero bellum mouet, instrumenta perditionis exercet, dignaque eius malitie tormenta retribuit: de malo uero eius quid lex habeat non requirit; neque enim lege necesse est perimi, qui lege nunquam potuit teneri.



CAPUT XI. De superbis diuitibus.

Qui in presens seculum multiplicandis diuitiis inhiant, que alterius uite gaudia sperant ? Ipsa occupatio secularium dignitatum tanto facilioribus uitiis premitur, quanto maioribus curis grauatur. Humanus namque animus uidere et deuitare peccata utinam ualeat uel quietus.  Intueamur qualia in sepulcro iaceant diuitum cadauera, que illa in exstincta carne sit imago mortis, que [b 1Kb] tabescunt corruptionis . Et certe ipsi erant qui extollebantur honoribus, habitis rebus tumebant, despiciebant ceteros, et quasi solos se esse gaudebant. Et dum non perpenderent quo tendebant, nesciebant quid erant, sicut beatus Iob ait: Et redigentur in lutum ceruices eorum . In lutum ceruix reducta est, quia despecti iacent in putredine, qui tumebant in uanitate. In lutum ceruix redigitur, quia quantum carnis potentia ualeat, tabes corruptionis probat. Quasi  pingui ceruice se contra Deum erigit, qui temporalem abundantiam in superbiam assumit . Habent hoc potentes et iniqui proprium, ut fallacibus diuitiis occupati ueras Dei opes negligant; et quanto minus, quod uerum est, inquirunt, tanto amplius falsis diuitiis extollantur. Cura multiplex terrenarum rerum quanto plus occupat, tanto amplius excecat. Hinc enim scriptum est: Operuit faciem eius crassitudo . Faciem eius crassitudo operuit, quia desiderata terrenarum rerum abundantia oculos mentis premit, et hoc quod in eis esse honorabile debuit ante Dei oculos fedat, quia curis multiplicibus aggrauat. Sunt nonnulli qui patronis maioribus adiuncti [c 1Kb] superbiunt, et de eorum elata  potentia contra inopes superbie insania extolluntur. Quisquis potenti et iniquo adheret, ipse quoque de eius elata potentia uelut ex pinguedine rerum tumet . Ut patroni peruersi iniquitatem sequens Deum non timeat, quos ualet et quantum ualet pauperes affligat, de gloria temporali cor eleuet. Cum ergo talis est qui iniquo potenti adheret, de eius profecto latere quasi aruina dependet. In multa nequitia sunt constituti obsequentium cunei peruersorum, quorum clamoribus peruersus patronus laudatur, cum ad praua opera per nequitiam rapitur . Unde scriptum est: Laudatur peccator in desiderio anime sue, et qui iniqua agit, benedicetur . Peruersi patroni  exemplo hi qui ei ministerio temporali adherent in terrenis profectibus anhelant, auaritie facibus accenduntur, desideriorum carnalium ignibus uruntur . Si quisquam diuitiis affluens sibi quosdam eternam patriam querentes adiungeret, profecto ramos in se uirides haberet ; sed quia ipsi quoque qui ei coniuncti sunt terrenis desideriis estuant, et dum desideriorum flamma clientum eius animos accendit, scilicet ramos eius quasi arefacit ignis, ut fructum boni operis non ferant, quia ad appetenda infima per nequitiam anhelant . Superbus diues, quo in hac uita plus ualet, eo sibi lingue frena audacius relaxat, ut loquatur peruersa quelibet, nullos de uerbis suis metuat, istos contumeliis feriat, illos maledictionibus  iaculetur. Nonnunquam peruersus diues in blasphemiam contra conditorem rapitur. Unde scriptum est: Posuerunt in celo os suum, et lingua eorum transiuit super terram . Diues ille qui induebatur purpura et bysso, in igne positus, stillari sibi aquam ex digito Lazari in linguam postulat. Qua ex re intelligitur quia ubi amplius peccauerat, ibi atrocius ardebat . Superbus diues eo percusionis sententiam accepit, quo oris sui spiritum sub diuina formidine non restrinxit; sicut scriptum est: Et auferetur spiritu oris sui . Sicut inhonesta membra in corpore, ita  quidam sunt intra sanctam Ecclesiam potentes et proterui. Qui dum aperta inuectione feriri nequeunt, quasi honore tegminis uelantur . In Euangelio ueritas ait: quia sollicitudines, uoluptates et diuitie suffocant . Suffocant enim, quia importunis cogitationibus suis guttur mentis strangulant. Et dum bonum desiderium intrare ad cor non sinunt, quasi aditum flatus uitalis necant . Notandum quod duo sunt que diuitibus iunguntur, sollicitudines uidelicet et uoluptates, quia profecto et per curam mentem [opprimunt], et per affluentiam resoluunt. Re enim contraria possessores suos afflictos ac lubricos faciunt. Quia uoluptas conuenire non potest cum afflictione, alio quidem tempore  per custodie sue sollicitudinem affligunt, atque alio per abundantiam ad uoluptates emolliunt. Hec de occultis potentum delictis loquimur; nam quando et aliis cognoscentibus peccant, aliis etiam cognoscentibus increpandi sunt, ne si predicator tacet, culpam approbasse uideatur, atque hec crescens in exemplum ueniat, quam pastoris lingua non secat. Scriptum est: Diuites eguerunt et esurierunt . Si enim de exteriori fame egestas eorum et esuries diceretur, profecto diuites non essent, qui pane corporis indigerent; sed quia dum exterius multiplicantur, interius inanes fiunt, et diuites pariter et egentes esse memorantur, quia uidelicet pane sapientie satiari minime merentur.



CAPUT XII. De iudicibus.


Iudices seculi huius pro terrenis lucris multas iniurias tolerant, et pro celesti mercede, uel tenuissimi uerbi ferre contumelias recusant . Terreno iudicio tota etiam die assistere iudices fortes sunt; in oratione uero coram Domino ad unius hore momentum lassantur. Sepe nonnulli iudicum nuditatem, deiectionem et famem pro acquirendis diuitiis atque honoribus tolerant, escarum se abstinentia cruciant, atque ad adipiscenda terrena festinant. Superna autem laboriose querere tanto magis dissimulant, quanto ea retribui tardius putant. Iudices qui terrena ambiunt, et celestia non requirunt, quasi arborum more deorsum  uasti sunt, sursum angusti, quia fortes in inferiora subsistunt, sed ad superiora deficiunt. Plerumque nonnulli iudices terrena premia appetunt, et iustitiam defendunt, seque innocentes estimant, et esse defensores rectitudinis exsultant . Quibus si spes nummi subtrahitur, a defensione protinus iustitie cessatur; et tamen defensores se iustitie cogitant, sibique se rectos asserunt, qui nequaquam rectitudinem, sed nummos querunt. Contra delinquentium iudicum prauitatem per Mosen dicitur: Iuste, quod iustum est exsequeris . Iniuste quippe quod iustum est exsequitur, qui ad defensionem iustitie, non uirtutis emulatione,  sed amore premii temporalis excitatur; iniuste quod iustum est exsequitur, qui ipsam quam pretendit iustitiam uenundare minime ueretur. Iuste ergo iustum exsequi est in assertione iustitie eamdem ipsam iustitiam querere.



CAPUT XIII. De appetitu laudis humane, uel fauoribus adulantium.

Omnis homo qui ex eo quod agit humanas laudes appetit, testem in terra querit; qui autem de actibus suis omnipotenti Domino placere festinat, testem se habere in celo [a 1Kb] festinat . Cum multi mala gesta laudibus exaggerant, inde fit ut incessanter crescat culpa fauore enutrita . Curari autem uulnus negligitur, quod dignum premio laudis uidetur. Bene  per Salomonem dicitur: Fili mi, si te lactauerint peccatores, ne acquiescas . Peccatores enim lactant, cum uel perpetranda mala blandimentis inferunt, uel perpetrata fauoribus extollunt. Adulantium quisque lingua lactatur, de quo per Psalmistam dicitur: Quoniam laudatur peccator in desideriis anime sue et qui iniqua gerit benedicitur . ualde difficile est ut is quem post usum male consuetudinis etiam adulantium lingue excipiunt, a mentis sue morte reuocetur . In Euangelio ueritas ait: Sine mortuos sepelire mortuos suos . Mortui enim mortuum sepeliunt, cum peccatores peccatorem fauoribus premunt. Quid est aliud peccare, quam occumbere? Sed qui peccantem laudibus prosequuntur, quasi exstinctum sub  uerborum suorum aggere abscondunt. Arundinem mox ut aura tetigerit, in partem alteram flectit. Et quid per arundinem, nisi carnalis animus designatur, qui mox ut fauore uel detractione tangitur, in partem quamlibet inclinatur ? Si ab ore cuiusquam aura fauoris flauerit, appetitor laudis humane hilarescit, extollitur, totumque se quasi ad gratiam inflectit; sed si inde uentus detractionis eruperit, unde laudis aura ueniebat, mox eum quasi in partem alteram ad uim furoris inclinat. Adulantium lingue non sunt equanimiter tolerande, neque etiam in subsequenti tempore differende . Adulantium lingua, si uel ad tempus patienter suscipitur, augetur, et paulisper demulcet animum, ut a rigore sue rectitudinis  mollescat in delectatione sermonis. Ne paulatim atque inulte crescere debeat adulatio, statim et sine mora est oris gladio ferienda, et per zeli iustitiam funditus exstinguenda. In Euangelio fatuis uirginibus cum increpatione dicitur: Ite potius ad uendentes, et emite uobis . uenditores quippe olei adulatores sunt. Qui enim in accepta qualibet gratia uanis suis laudibus nitorem glorie offerunt, quasi oleum uendunt. Principale corporis nostri caput est. Appellatione enim capitis ea que principatur anime [b 1Kb] mens uocatur. Impinguat ergo caput oleum peccatoris, cum demulcet mentem fauor adulantis. Salomon  ait: Sicut probatur in conflatorio argentum, et in fornace aurum, ita probatur homo ore laudantis . Argentum quippe uel aurum, si reprobum est, igne consumitur; si uero probum, igne declaratur. Sic nimirum est sensus uniuscuiusque operantis; nam qualis sit in eo quod laudatur ostenditur. Qui sese auditis suis laudibus extollit, quid iste aliud quam aurum uel argentum reprobum fuit, quem uidelicet fornax lingue consumpsit? Si fauores suos quisque audiens ad superni iudicii considerationem redit, ac ne de his apud occultum arbitrem [a 1Kb] grauetur metuit, quasi expurgationis igne ad magnitudinem claritatis excrescit, et unde incendium trepidationis sustinet, inde clarius fulget. Adulantibus enim uulnera nostra  lingere est, quod plerumque solent etiam ipsa mala, que nos in nobis reprehendimus, lingue adulantium improbo fauore laudare .



CAPUT XIu. De hypocritis uel callidis.

Hypocrita Latina lingua dicitur simulator, quia iustus non esse appetit, sed uideri; et idcirco auarus raptor est, quia dum inique agens desiderat de sanctitate uenerari, laudem uite rapit aliene . Studium esse hypocritarum solet, ut et quod sunt supprimant, et quod non sunt esse hominibus innotescant. Quatenus mensuram suam per estimationem transeant, et preire se ceteros actionis nomine ostendant. Refugiunt hypocrite uideri  quod sunt, et ante oculos hominum superducta quadam innocentie honestate se uestiunt. Recte per Euangelium uoce nostri Redemptoris increpantur simulatores, cum eis dicitur: ue uobis, hypocrite, quia similes facti estis sepulcris dealbatis, que foris quidem apparent hominibus speciosa, intus uero plena sunt ossibus mortuorum et omni spurcitia, ita et uos foris quidem apparetis hominibus iusti, intus uero pleni estis auaritia et iniquitate . Scriptum est: Simulatores et callidi prouocant iram Dei . Cum simulatores diceret, apte subiungit et callidi, quia nisi ingenio calleant, quod uideri appetunt congrue simulare non possunt. Sunt nonnulla uitia que etiam a sensu tardioribus facile perpetrantur. Elatione namque  intumescere, auaritie estibus inhiare, luxurie pulsanti succumbere, etiam quilibet obtusis sensibus potest. Simulationis uero falsitatem exsequi, nisi qui subtilioris ingenii fuerit, non potest. Quisquis callet hypocrisin, ad custodienda hec uidelicet duo continua obseruatione diuiditur, ut callide nouerit et occultare quod est, et ostentare quod non est; et uera mala premere, et bona falsa monstrare; nec se aperte in hoc quod uidetur extollere, atque ut maiorem gloriam teneat, sepe se simulat [b 1Kb] gloriam declinare. Plerumque hypocrita, quia ante oculos hominum sequendo gloriam apprehendere non potest, studet sepe gloriam tenere fugiendo. Hypocrisis uel calliditas simplicibus  minime congruunt: quia si congruunt, iam simplices non sunt. Iram Dei mereri est etiam nesciendo peccare . Prouocare uero est mandatis illius sciendo contraire; scire bonum, sed despicere; facere posse, nec uelle. Simulatores quippe perpetratione nequitie intrinsecus tenebrescunt, et ostentatione iustitie superficie tenus dealbantur. Foris simulatores ostendendo seruant que uiuendo intus impugnant. Intus uero mala cogitantes exaggerant, que foris aliud superducentes occultant. Ante districtum Iudicem hypocrite excusationem iam de ignorantia habere non possunt, quia dum ante oculos hominum omnem modum sanctitatis ostentant, ipsi sibi sunt testimonio, quia bene uiuere non ignorant. Omnis simulator in eo quod uideri rectus appetit,  mundum se per omnia non ostendit, quia dum uirtutes quasdam assumit, et occulte semetipsum uitiis subiicit, quedam latentia uitia repente in faciem erumpunt, et superducte simulationis quasi uisionis corium ex admistione sua uarium ostendunt . Ut plerumque mirum sit cur homo qui tantis uirtutibus pollere cernitur, etiam tam reprobis actibus inquinetur. Omnis hypocrita quasi tigris bestia est, quia dum mundus color de simulatione ducitur, uitiorum nigredine interrumpente uariatur. Sepe simulator, dum de castitatis munditia extollitur, sorde auaritie fedatur. Et dum de uirtute largitatis speciosus ostenditur, luxurie maculis inquinatur. Sepe dum castitatis atque largitatis decore hypocrita uestitur, uelut ex zelo iustitie, crudelitatis  atrocitate fuscatur. Sepe uero largitate, castitate, pietate, ex pulchra uisione induitur, sed interfusa superbie obscuritate notatur; sicque fit ut intermistis uitiis, dum mundam in se speciem non ostendit, quasi unum colorem tigris habere nequaquam possit. Sciendum nobis est quod duobus modis in conspectu Domini uenimus . Uno quidem, quo hic peccata nostra subtiliter perpendentes in eius nos conspectu punimus, et flendo diiudicamus, nam quoties conditoris nostri potentiam ad sensum reducimus, toties in conspectu illius stamus. Unde recte per uirum Dei Eliam dicitur: uiuit Dominus Deus Isrel, in cuius conspectu sto . Alio modo in conspectu Domini uenimus, cum in extremo iudicio ante tribunal eius assistimus. Hypocrita  igitur per examen ultimum ante conspectum Iudicis uenit; sed quia modo culpas suas considerare et deflere dissimulat, in conspectu uenire Domini recusat. Sicut iusti uiri, cum districtionem uenturi Iudicis contemplantur, peccata sua ad memoriam reducunt, deflent que commiserunt, districte se iudicant, ne diiudicentur; ita hypocrite, quo exterius hominibus placent, eo se interius aspicere negligunt. Totos se hypocrite in uerbis proximorum fundunt, et sanctos esse estimant, quia sic se haberi ab omnibus pensant, cumque mentem per uerba sue laudis sparserint, nunquam hanc ad cognitionem reducunt culpe, nunquam considerant ubi internum  Iudicem offendant. Nihil de eius districtione metuunt, quia sic se placuisse ei sicut hominibus credunt. Uniuersi hypocrite, si terrorem Dei ad mentem reducerent, hoc ipsum, quod in mala intentione positi placent hominibus, plus timerent; sicut scriptum est: Non ueniet in conspectu eius omnis hypocrita , quia districtionem Dei ante oculos non ponit, dum placere humanis oculis concupiscit. Qui si mentem suam discutiens semetipsum in conspectu Dei puniret [a 1Kb] , profecto hypocrita non esset. Simulatores quosque, cum percussionis flagella corripiunt, ad confessionem simplicem non perducunt . Cognosci enim peccatores refugiunt, quia sancti omnium opinione ferebantur. Omnis hypocrita, cum iniquus sit, dici sanctus ab  hominibus non pertimescit . Etiam si iniquum se tacita cogitatione reprehendit, tamen dum sepius sanctum audire se ceperit, hoc quod de se intrinsecus tenebat amittit. Omnis hypocrita, dum cor exterius fundit, quia libenter foras falsum de se testimonium recipit, qualem se intus habeat non requirit. Unde fit ut uacue laudis fomenta, etiam cum defuerint, querat. Et oblitus quod est, appetat uideri quod non est. Omnes hypocrite, dum iustos se ante humana iudicia simulant, dum actiones suas laudibus dignas intuentium oculis ostentant, occulta cum eis iustitia agitur, ut quo nituntur foras alios fallere, eo de se intus etiam ipsi fallantur. Quibus bene per prophetam dicitur: Redite, preuaricatores, ad cor . Si enim ad cor redirent, per exterioris  attestationis se uerba non funderent. Laus presentis seculi iustos cruciat, simulatores exaltat. Sed iustos, dum cruciat, purgat; simulatores, dum letificat, reprobos monstrat .



CAPUT Xu. De apostatis.

Sicut duobus modis a Deo receditur, ita duobus modis a Deo apostate homines fiunt . Nam unusquisque a conditore suo aut fide recedit, aut opere. Sicut qui a fide recedit, apostata est, ita qui ad peruersum opus quod deseruerat redit, ab omnipotenti Deo apostata absque ulla dubietate deputatur, etiam si fidem tenere uideatur. Salomon in Prouerbiis ait: Homo apostata,  uir inutilis, graditur ore peruerso, annuit oculis, terit pede, digito loquitur. Prauo corde machinatur malum, et omni tempore iurgia seminat . Ecce quem seminantem iurgia dicere uoluit prius apostatam nominauit, quia nisi more superbientis angeli a conspectu conditoris prius intus auersione mentis caderet, foras postmodum usque ad seminanda iurgia non ueniret. De unoquoque apostata dicitur quod annuit oculis, digito loquitur, terit pede. Interior namque est custodia, que ordinata seruat exterius membra. Qui ergo statum  mentis perdidit, subsequenter foras ad inconstantiam motionis fluit, atque exteriori mobilitate indicat quod nulla interius radice subsistat.



CAPUT XuI. De diabolo et eius membris.

Diabolus et omnes iniqui ita unum corpus sunt, ut plerumque nomine capitis censeatur corpus, et nomine corporis appelletur caput . Capitis nomine censetur corpus, cum de peruerso homine dicitur: Ex uobis unus diabolus est . Et rursum nomine corporis appellatur caput, cum de ipso apostata angelo dicitur: Inimicus homo hoc fecit . Iste princeps omnium peruersorum alios filios, alios socios habet. Qui namque sunt eius socii, nisi illi apostate  angeli, qui cum eo de celestis patrie sede ceciderunt? uel quos habet alios filios, nisi peruersos homines, qui de eius praua persuasione in malitie operatione generantur? Unde etiam ueritatis uoce infidelibus dicitur: uos ex patre diabolo estis . Peruersus iste auctor erroris predam sociis pollicetur, quia malignis spiritibus prauorum promittit animas in eorum fine rapiendas. Dum intentiones hominum antiquus hostis ad sola terrena speranda excitat, hoc illos amare facit, quod diu tenere non possint . Iniquorum omnium caput diabolus est, et huius capitis membra sunt omnes iniqui, sicut diaboli membrum Pilatus, et sicut diaboli membra Iudei persequentes et milites crucifigentes fuerunt .



CAPUT XuII. Quid differt inter peccatores et impios.

Due sunt partes, electorum scilicet, atque reproborum; sed bini ordines eisdem singulis partibus continentur . Alii namque iudicantur et pereunt, alii non iudicantur et pereunt. Alii iudicantur et regnant, alii non iudicantur et regnant. Iudicantur et pereunt, quibus dominica inclamatione dicitur: Esuriui, et non dedistis mihi manducare; sitiui, et non dedistis mihi bibere [b 1Kb] ; hospes fui, et non suscepistis me [c 1Kb] ; nudus, et non operuistis me; eger, et in carcere, et non [d 1Kb] uenistis ad me . Ite in ignem eternum, qui preparatus  est diabolo et angelis eius . Alii in extremo iudicio non iudicantur et pereunt, de quibus Propheta ait: Non resurgunt impii in iudicio . Et de quibus Dominus dicit: Qui autem non credunt in me, iam iudicati sunt . Et de quibus Paulus ait: Qui sine lege, peribunt . Hac distantia peccatores ab impiis discernuntur, quia cum omnis impius sit peccator, non tamen omnis peccator est impius. Peccator enim dici etiam qui in fide pius est potest. Unde Ioannes ait: Si dixerimus quia peccatum non habemus, nos ipsos seducimus . Impius  uero proprie dicitur, qui a religionis pietate separatur. De talibus enim dicitur: Non resurgunt impii in iudicio . Resurgunt in extremo iudicio etiam omnes infideles, sed ad tormentum, non ad iudicium. Non enim eorum tunc causa discutitur, qui [a 1Kb] ad conspectum districti Iudicis iam cum damnatione sue infidelitatis accedunt, professionem fidei retinentes, sed professionis opera non habentes, redarguuntur, ut pereant. Qui uero nec fidei sacramenta tenuerunt, increpationem Iudicis in extrema examinatione non audiunt, quia preiudicati infidelitatis sue tenebris eius quem despexerant, inuectione redargui non merentur. Professionem fidei habentes in extremo iudicio, uerba Iudicis audiunt, quia eius fidei saltem uerbo tenus  tenuerunt [b 1Kb] . Isti in damnatione sua eterni Iudicis nec uerba percipiunt, quia eius reuerentiam nec uerbo tenus seruare maluerunt [c 1Kb] . Illi legaliter pereunt, quia sub lege positi peccauerunt. Istis in perditione sua de lege nichil dicitur, quia nichil legis habere conati sunt.



CAPUT XuIII. Quid differt inter iniquitatem atque peccatum, scelera atque delicta.

Quamuis inter iniquitatem atque peccatum nichil distare perhibeat Ioannes apostolus, qui ait: Iniquitas peccatum est , ipso tamen usu loquendi plus iniquitas quam peccatum sonat. Omnis homo libere se peccatorem confitetur. Iniquum uero dicere nonnunquam erubescit.  Inter scelera uero atque delicta hoc distat, quod scelus etiam pondus peccati transit, delictum uero pondus peccati non transit. Cum offerri sacrificium per legem iubetur, nimirum precipitur, sicut pro peccato, ita etiam pro delicto. Et nonnunquam scelus in opere est [d 1Kb] , delictum uero plerumque in sola cogitatione. Unde per Psalmistam dicitur: Delicta quis intelligit ? Quia uidelicet peccata operis tanto citius cognoscuntur, quanto exterius uidentur. Peccata uero cogitationis eo ad intelligendum difficilia sunt, quo inuisibiliter perpetrantur. Quisquis, eternitatis desiderio anxius, apparere uenturo Iudici desiderat mundus, tanto se subtilius nunc examinat, quanto nimirum cogitat ut tunc terrori  illius liber assistat, et ostendi sibi exorat ubi displicet, ut hoc in se per penitentiam puniat, seque hic diiudicans iniudicabilis fiat. Intueri necesse est quanta peregrinationis nostre pena nos perculit, qui in eam cecitatem uenimus, ut nosmetipsos ignoremus . Hinc beatus Iob ait: Quantas habeo iniquitates et peccata, scelera atque delicta ostende mihi . Redemptor noster humanis oculis per assumptam carnem apparuit, et sua hominibus  peccata aperuit, que et perpetrabant et nesciebant. Perpetramus mala, nec tamen hec celerius deprehendimus uel perpetrata. Exclusa quippe anima a luce ueritatis, nichil in se nisi tenebras inuenit; et plerumque in peccati foueam pedem porrigit, et nescit, quod nimirum de sola exsilii sui cecitate homo patitur; quia ab illuminatione Domini repulsus semetipsum uidere perdidit, quia auctoris sui faciem non amauit.



CAPUT XIX. De eo quod scriptum est: Ego Dominus faciens bonum et creans mala .

Mala, que nulla sua natura subsistunt, a Domino non creantur; sed creare se mala Dominus indicat, cum res bene conditas, nobis male agentibus, in flagellum  format, ut ea ipsa et per dolorem quo feriunt, delinquentibus mala sint, et per naturam, qua existunt bona . uenenum scilicet mors quidem est homini, sed tamen uita serpenti. Amore enim presentium ab auctoris nostri dilectione recessimus. Et peruersa mens, dum delectationi [e 1Kb] creature se subdidit, a Creatoris se societate disiunxit. Ex his ergo ab auctore ferienda erat, qua errans auctori preposuerat, ut unde homo culpam non timuit superbus admittere, inde penam corrigendus inueniret, et tanto citius resipisceret ad illa que perdidit, quanto doloris plena esse conspiceret que quesiuit. Bene per prophetam dicitur: Formans lucem, et creans tenebras . Quia cum per flagella exterius doloris tenebre creantur, intus  per eruditionem lux mentis accenditur. Faciens pacem, et creans mala . Quia tunc nobis pax cum Deo redditur, cum hec que bene sunt condita, sed non bene concupita, in ea que nobis mala sunt flagella uertuntur. Per culpam nostram Deo discordes exstitimus; dignum ergo est ut ad pacem illius per flagella redeamus, ut cum unaqueque res bene condita nobis in dolorem uertitur, correcti mens ad auctoris pacem humiliter reformetur.



CAPUT XX. De inferno superiore atque inferiore.

Nonnulli in quadam terrarum parte infernum esse putauerunt; alii uero hunc sub terra esse estimant . Sed tamen hoc animum pulsat,  quia si idcirco infernum dicimus, quia inferius iacet, quod terra ad celum est, hoc esse infernus debet ad terram. Unde fortasse dicitur: Liberasti animam meam ex inferno inferiori , ut infernus superior terra [f 1Kb] , infernus uero inferior sub terra esse uideatur. Ioannis uox in ea estimatione concordat, qui cum signatum librum septem sigillis uidisse se diceret, quia nemo inuentus est dignus, neque in celo, neque in terra, neque subtus terram aperire librum, et soluere signacula eius, adiunxit:  Et ego flebam multum . Quem tamen postmodum librum per leonem de tribu Iuda dicit aperiri. In quo uidelicet libro, quid aliud quam sacra Scriptura signatur? Quam solus Redemptor noster aperuit, qui homo factus moriendo, resurgendo, ascendendo, cuncta mysteria que in ea [a 1Kb] fuerant clausa patefecit. Nullus in celo dignus inuentus est aperire librum, quia neque angelus; nullus in terra, quia neque homo uiuens in corpore; nullus subtus terram, quia neque anime corpore exute aperire nobis, preter Dominum, sacri eloquii secreta potuerunt. Cum ad soluendum librum nullus sub terra inuentus dignus dicitur, quid obstet non uideo ut sub terra esse infernus credatur.



CAPUT XXI. De igne purgatorio, quod post mortem peccata laxari credantur.


Omne pondus fabrice fundamentum portat, quia mores simul omnium solus Redemptor noster tolerat . Scriptum quippe est: Fundamentum enim aliud nemo potest ponere preter id quod positum est, qui est Christus iehsu . Portat fundamentum lapides, et a lapidibus non portatur; quia Redemptor noster omnia nostra tolerat, sed in ipso malum non fuit quod tolerari debuisset. Ipse quippe fundamentum fundamentorum est, quia et origo est inchoantium, et constantia robustorum . Egregius predicator ait: Si quis autem superedificat supra fundamentum hoc aurum,  argentum, lapides pretiosos, ligna, fenum, stipulam, uniuscuiusque opus manifestum erit. Dies enim Domini declarabit, quia in igne reuelabitur; et uniuscuiusque opus, quale sit, ignis probabit. Si cuius opus manserit, quod superedificauit, mercedem accipiet. Si cuius opus arserit, detrimentum patietur; ipse autem saluus erit, sic tamen quasi per ignem . Quamuis hoc, quod superius protulimus de igne tribulationis in hac nobis uita adhibito possit intelligi, tamen si quis hoc de igne future purgationis accipiat, pensandum sollicite est quia illum dixit per ignem posse saluari, non qui super hoc fundamentum ferrum, es, uel plumbum edificat, id est, peccata maiora, et idcirco duriora, atque tunc iam insolubilia; sed ligna, fenum, stipulam, id est, peccata  minima, atque leuissima, que ignis facile consumat. Hoc tamen sciendum est, quia illic saltem de minimis nil quisque purgationis obtinebit, nisi bonis hoc actibus in hac adhuc uita positus, ut illic obtineat, promereatur.



CAPUT XXII. De ira uel indignatione Dei.

Ira omnipotentis Dei in hoc quotidie uim sue districtionis peragit, quod uiuentes indigne dignis suppliciis demergit . Que ira nunc equidem transit, sed in fine pertransit, quia modo agitur, sed in mundi termino consummatur. Iste furor quantum ad electorum animas, in Redemptoris  nostri aduentum pertransiit, quia eas ab inferni claustris ad paradisi gaudia mediator Dei et hominum, dum ipse illuc pie descenderet, reduxit. Sciendum est quod furoris nomen Diuinitati non congruit, quia naturam Dei simplicem perturbatio nulla confundit; unde ei dicitur: Tu autem dominator uirtutis cum tranquillitate iudicas, et cum magna reuerentia disponis nos . Creator omnium eo summe immortalis est, quo creature more mutabilis non est. Scriptum quippe est: Tu autem, Domine, cum tranquillitate iudicas . Et iterum: Deserta facta est terra a facie ire columbe, a facie furoris Domini . Quod propheta iram columbe predixerat, hoc furorem Domini subiunxit. Columba  namque ualde simplex est animal, et quia in Deum nulla furoris inequalitas serpit, furorem Domini iram columbe nominauit. Ut uim diuine districtionis propheta imperturbabilem demonstraret, et iram dixit, et columbe; ac si apertius diceret: districtum iudicium inconcussus exerit, qui permanens mansuetus punit.



CAPUT XXIII. De flagellis diuinis electis, uel reprobis illatis.

Percussionum diuersa sunt genera . Alia namque est percussio, qua peccator percutitur, ut sine retractatione puniatur; alia, qua peccator percutitur, ut corrigatur; alia, qua nonnunquam quisque percutitur, non ut preterita  corrigat, sed ne uentura committat; alia, qua plerumque percutitur, per quam nec preterita culpa corrigitur, nec futura prohibetur; sed ut dum inopinata salus percussionem sequitur, saluantis uirtus cognita ardentius ametur; cumque innoxius flagello atteritur, ei per patientiam meritorum summa cumuletur. Aliquando peccator percutitur, ut absque retractatione puniatur, sicut periture Iudee dicitur: Plaga inimici percussi te castigatione crudeli . Et rursum: Quid clamas ad me super contritione tua? Insanabilis est dolor tuus . Aliquando peccator percutitur, ut corrigatur, sicut cuidam in Euangelio dicitur: Ecce sanus factus es, iam noli peccare, ne tibi deterius aliquid contingat . uerba enim Saluatoris  indicant quia peccata precedentia habiti uim doloris exigebant. Aliquando quisque non pro preterita culpa diluenda, sed pro futura uitanda percutitur, quod aperte Paulus de semetipso testatur, dicens: Ne magnitudo reuelationum extollat me, datus est mihi stimulus carnis mee, angelus Satane, qui me colaphizet . Qui enim non ait Quia extulit, sed Ne extollat, aperte indicat quod percussione illa, ne eueniat, compescitur, non autem, que euenit, culpa purgatur. Nonnunquam quisque nec pro preterita nec pro futura iniquitate percutitur, sed ut sola diuine uirtutis potentia ex amputata percussione monstretur. Unde cum Domino in  Euangelio de ceco nato diceretur: Hic peccauit, aut parentes eius, ut cecus nasceretur ? Respondit Dominus, dicens: Neque hic peccauit, neque parentes eius, sed ut manifestentur opera Dei . In qua manifestatione quid agitur, nisi ut ex flagello meritorum uirtus augeatur, et cum nulla preterita iniquitas tergitur, magna de patientia fortitudo generetur ? Omnipotens Deus praue agentibus, non solum uentura supplicia reseruat, sed eorum corda hic etiam ubi delinquunt, penis implicat, ut eo ipso quo peccant, semetipsos feriant, ut semper trepidi, semperque suspecti mala ab aliis pati metuant, que se aliis fecisse meminerunt. Qui ita percutitur, ut uires illius a percussione superentur, non hunc Dominus  iam quasi filium per disciplinam, sed quasi nostem per iram ferit . Cum uirtutem nostre patientie flagella transeunt, ualde metuendum est ne, peccatis nostris exigentibus, non quasi filii a patre, sed quasi hostes a Domino feriamur.



CAPUT XXIu. De uariis percussionibus mundi.

Qui Deum diligunt, ex mundi fine uel percussione gaudere atque hilarescere iubentur, quia uidelicet eum quem amant mox inueniunt, dum transit is quem non amauerunt . Absit ne [a 1Kb] fidelis quisque Deum uidere non desideret, et de mundi percussionibus lugeat, quem finiri eis  ipsis percussionibus non ignorat. Scriptum est: Quicunque uoluerit amicus esse seculi huius, inimicus Dei constituitur . Qui ergo appropinquante mundi fine non gaudet, amicus illius esse testatur, ac per hoc inimicus Dei esse conuincitur. Absit hoc a fidelium cordibus, ut de mundi fine non hilarescant. Absit ab his qui et esse aliam uitam per fidem credunt, et eam per operationem diligunt. Ex mundi destructione lugere, eorum est qui radices cordis in eius amore plantauerunt, qui sequentem uitam non querunt, qui illam neque esse suspicantur. Nos, qui illa celestis patrie gaudia eterna cognouimus, festinare ad ea quantocius debemus. Optandum nobis est citius pergere, atque ad illam  uitam felicitate perpetua peruenire. Quibus malis non mundus urgetur? Que nos tristitia, que aduersitas non angustat? Quid est uita mortalis, nisi uia? Et quale sit primo opere perpendamus, in labore uie lassescere, et tamen eamdem uiam nolle finiri. Quod autem calcari mundus ac despici debeat, Redemptor noster prouida comparatione manifestat, cum in Euangelio dicit: uidete ficulneam et omnes arbores, cum producunt iam ex se fructum, scitis quoniam prope est estas. Ita et uos cum uideritis hec fieri, scitote quoniam prope est regnum Dei. Ac si aperte dicens: Quia sicut ex fructu arborum uicina estas agnoscitur; ita ex ruina mundi prope esse cognoscitur regnum Dei.



CAPUT XXu. De Iudaici populi circa finem mundi conuersionem.


Sancta Ecclesia in primitiis suis multitudine gentium fecundata, uix in mundi fine Iudeos quos inuenerit suscipiet . Extrema colligens, eos quasi reliquias frugum ponet. De quibus Iudaici populi reliquiis Esaias dicit: Si fuerit numerus filiorum Isrel quasi arena maris, reliquie salue fient . Elia ueniente, promittitur quod reducat corda filiorum ad patres eorum ut doctrina que nunc a Iudeorum corde ablata est, tunc, miserante Domino, redeat, quando hoc de Domino intelligere ceperint filii, quod predicauerunt patres . Esau, qui tarde ad patrem redit, significat quod Iudaicus populus  ad placendum Deo sero reuertitur . Cui hoc in benedictione dicitur: Tempusque erit, cum soluatur iugum de collo tuo . Iudaicus populus in fine mundi liberabitur a seruitute peccati, sicut scriptum est: Donec plenitudo gentium intraret, et sic omnis Isrel saluus fieret . Et sicut Propheta ait: Si fuerit numerus filiorum Isrel sicut arena maris, reliquie salue fient . Sancta Ecclesia adhuc in hac uita posita pro laboribus quos sustinet duplicia munera recipit ; cum, susceptis, ut diximus, plene gentibus, in fine mundi Iudeorum etiam ad se corda conuertit, sicut scriptum est: Donec plenitudo gentium intraret, et sic omnis Isrel saluus fieret .



CAPUT XXuI. De Antichristi temporibus.


Antiquus hostis extrema mundi atrocius tentaturus aggreditur, quia tanto fit feruentior ad seuitiam, quanto se uiciniorem sentit ad penam . Considerat quippe quod iuxta sit ut licentiam nequissime libertatis amittat; et quantum breuitate temporis angustatur, tantum multiplicitate crudelitatis expanditur. In Apocalypsi dicitur: ue terre, et mari, quia descendit diabolus ad uos habens iram magnam, sciens quod modicum tempus habet . Tunc ergo in magne ire feruorem se dilatat, ne qui in beatitudine stare non potuit in damnationis sue foueam cum paucis ruat. Quidquid  diabolus nequiter ualuerit, in fine mundi callidius exquirit; tunc ceruicem superbie altius erigit, et per damnatum illum quem gestat hominem omne quod temporaliter preualet nequiter ostendit. Idem Ioannes ait: Cauda draconis trahebat tertiam partem stellarum celi, et misit eas in terram . Celum namque est Ecclesia, que in hac nocte uite presentis, dum in se innumeras sanctorum uirtutes continet, radiantibus desuper sideribus fulget . Draconis cauda in terram stellas deiicit, quia illa Satane extremitas, per audaciam assumpti hominis erecta, quosdam, quos uelut electos Dei in Ecclesia inuenit, obtinendo reprobos ostendit. Stellas de celo in terram cadere, est relicta nonnullos  spe celestium, illo duce ad ambitum glorie secularis inhiare. Iste igitur draco misit caudam, et extraxit tertiam partem stellarum . Draconis enim cauda stellarum pars trahitur, quia extrema persuasione Antichristi quidam qui uidentur lucere rapientur. Nonnulli de Tribu Dan uenire Antichristum ferunt, sicut per Iacob patriarcham dicitur: Fiat Dan coluber in uia, cerastes in semita, et mordens ungulas equi, ut cadat ascensor eius retro . Hoc in loco Dan et coluber asseritur, et mordens. Unde non immerito dum Isreliticus populus terras in castrorum partitione susciperet, primus Dan ad aquilonem castrametatus est: illum scilicet signans qui in corde suo dixerat: Sedebo in monte testamenti,  in lateribus Aquilonis; ascendam super altitudinem nubium, similis ero Altissimo . De quo et per prophetam dicitur: A Dan auditus est fremitus equorum eius . Antichristus scilicet non solum coluber, sed etiam cerastes uocatur. Kerata enim Grece cornua dicitur; serpensque hic cornutus esse perhibetur, per quem digne eiusdem Antichristi aduentus asseritur, quia contra uitam fidelium cum morsu pestifere predicationis armatur etiam cornibus potestatis. Quis nesciat semitam angustiorem esse quam uiam? Fit ergo Dan coluber in uia, quia in presentis uite latitudine eos ambulare prouocat, quibus quasi parcendo blanditur; sed in uia mordet, quia eos, quibus libertatem tribuit, erroris sui ueneno consumit. Fit cerastes in  semita, quia quos fideles reperit, et sese ad precepti celestis angusta itinera constringentes, non solum nequitia callide persuasionis impetit, sed etiam terrore potestatis premit; et in persecutionis languore [a 1Kb] , post beneficia ficte dulcedinis, exercet cornua potestatis. Equus iste, cuius ungulas cerastes mordere dicitur, hunc mundum insinuat, qui per elationem suam incursu labentium temporum spumat. Et quia Antichristus extrema mundi apprehendere nititur, cerastes iste equi ungulas mordere perhibetur. Ungulas quippe equi mordere, est extrema seculi feriendo contingere: Ut cadat ascensor eius retro . Plebs infidelis Iudea erroris sui laqueis capta, pro Christo Antichristum exspectat. Bene Iacob eodem loco repente in electorum uoce  conuersus est, dicens: Salutare tuum exspectabo, Domine , id est, non sicut infideles Antichristum, sed eum qui in redemptionem nostram uenturus est uerum credo fideliter Christum. Salomon in Prouerbiis ait: Et qui stultus apparuit, postquam in sublime eleuatus est. Si enim intellexisset, ori imposuisset manum . Antichristus quippe in sublime eleuabitur, cum Deum se esse mentietur. Sed eleuatus in sublime stultus apparebit, quia in ipsa elatione sua per aduentum  ueri Iudicis deficiet. Quod si intellexisset, ori imposuisset manum, id est, si supplicium suum, cum superbire exorsus est, preuidisset, bene aliquando conditus, in tanta iactatione superbie [b 1Kb] non fuisset elatus. In fallacia sua Antichristus gradietur, sed iuxta breue tempus uite presentis ipsa sibi fallacia prosperabitur. Unde per Danielem prophetam dictum est: Robur datum est ei contra iuge sacrificium, propter peccata, et prosternetur ueritas in terra, et faciet et prosperabitur . Quod Salomon ait: Incedit feliciter , hoc Daniel dicit: Faciet, prosperabitur. Scriptum quippe est de Antichristi temporibus: In diebus eius stupebunt nouissimi, et primos inuadet horror . Tanta enim  tunc contra iustos iniquitate effrenabitur, ut etiam electorum corda non paruo pauore feriantur. Ita ut in errorem inducantur, si fieri potest, etiam electi . Quod uidelicet dicitur, non quia electi casuri sunt, sed magnis terroribus trepidaturi. Tunc contra Antichristum certamen iustitie et nouissimi electi habere narrantur et primi, quia scilicet et hi qui in fine mundi electi reperientur in morte carnis prosternendi sunt, et illi etiam qui a prioribus mundi partibus processerunt, Enoch scilicet et Elias, ad medium reuocabuntur, et crudelitatis eius seuitiam in sua adhuc mortali carne passuri sunt. Antiquus hostis uiribus suis traditus, pauco quidem in tempore, sed in multa contra nos uirtute, laxatur . Quem quia uis [c 1Kb]  seuitie ad crudelitatem dilatat, superna tamen misericordia dierum breuitate coangustat. Hinc enim per semetipsam ueritas dicit: Erit tunc tribulatio magna, qualis non fuit ab initio mundi usque modo, neque fiet . Hinc rursum ait: Nisi breuiati fuissent dies illi, non fieret salua omnis caro . Quia enim et superbos nos et infirmos Dominus conspicit, dies, quos singulariter malos intulit, misericorditer breuiatos dicit . Profecto ut et superbiam terreat de aduersitate temporis, et infirmitatem refoueat de breuitate [d 1Kb] . Daniel Propheta, de Antichristi temporibus loquens, ait: Considerabam cornua decem, et ecce cornu aliud paruulum ortum est de medio eorum, et tria de cornibus primis euulsa sunt a facie  eius: et ecce oculi quasi oculi hominis erant in cornu isto, et os loquens ingentia . Quia enim per undenarium numerum transgressio exprimitur, huius bestie cornu undecimo ipse auctor transgressionis indicatur. Quod uidelicet paruulum oritur, quia purus homo generatur: sed immaniter crescit, quia usque ad coniunctam sibi uim Angelice fortitudinis proficit. Damnatus ille homo in fine mundi tria cornua, que ante faciem sunt, euellit, quia ditioni sue regna totidem, que sibi uicina sunt, subigit  Cuius oculi sunt ut oculi hominis, sed os ingentia loquitur; quia in illo humana quidem forma cernitur, sed uerbis suis ultra homines eleuatur. Quod per Paulum Apostolum dicitur: Extollens se supra omne quod dicitur Deus, aut quod colitur , hoc Daniel propheta testatur dicens: Os loquens ingentia. Quod uero illum uel Daniel ingentia eloqui, uel Paulus perhibet supra cultum deitatis extolli, hoc est, quod a beato Iob diuino eloquio cedro comparatur . More enim cedri quasi ad alta nititur, dum in omni fastu fallacie, et uirtutis robore, et culminis elatione prosperatur.



CAPUT XXuII. De Antichristo uel eius membris.

Fortitudo Antichristi non suis uiribus roboratur,  quia Satane uirtute in gloriam perditionis attollitur, sicut scriptum est: Consurget rex impudens facie, et intelligens propositiones, et roborabitur fortitudo eius, sed non in uiribus suis . Daniel propheta de eodem Antichristo ait: Deiecit de fortitudine, et de stellis, et conculcauit eas, et usque ad Principem fortitudinis magnificatus est, et ab eo abstulit iuge sacrificium et deiecit locum sanctificationis eius. Robur autem datum ei est contra iuge sacrificium propter peccata; et prosternetur ueritas in terra . Ille principaliter damnatus homo est, qui alarum cymbalum uocatur , quia hi qui per superbiam in altitudinem cogitationis euolant eumdem peruersum hominem predicando  sonant. Que scilicet terra recte trans flumina Aethiopie esse perhibetur. Aethiopia etenim nigrum populum mittit; et omnem hominem mundus iste, quia peccatorem profert, quasi nigrum [Aethiopia populum parit. Sed terra cui ue dicitur trans flumina] Aethiopie esse perhibetur, quia damnatus ille homo tanta immensitate iniquus est, ut omnium peccantium peccata transcendat. Peruersus ille homo in mari legatos mittit, quia ipse predicatores suos in seculum spargit. De quibus recte subditur qualiter mittantur, dum dicitur: In uasis papyri super aquas . Ex papyro quippe charta est. Quid itaque per papyrum nisi secularis scientia designatur? uasa ergo papyri sunt corda doctorum secularium. In  Apocalypsi per Ioannem dicitur: uidi aliam bestiam ascendentem de terra . Priorem quippe bestiam, id est, Antichristum, superiori descriptione narrauerat. Post quem hec alia bestia ascendisse dicitur, quia post eum multitudo predicatorum illius ex terrena potestate crassatur [a 1Kb] . De terra quippe ascendere est de terrena gloria superbire. Que bestia habet duo cornua agni similia, quia per hypocrisim sanctitatis eam quam in se ueraciter Dominus habuit singularem sibi inesse et sapientiam mentitur et uitam. Sed quia sub agni specie auditoribus reprobis serpentinum uirus infunditur [b 1Kb] , recte illic subditur: Et loquebatur  ut draco . Ista ergo bestia, id est predicantium multitudo, si aperte ut draco loqueretur, agno similis non appareret; sed assumit agni speciem, ut draconis exerceat operationem. Amaritudo peruersarum mentium in hoc tempore non erumpit exterius in uocem praue libertatis: ueniet profecto tempus quando peruersi atque carnales aperta uoce predicent quod nunc occulta cogitatione moliuntur . ueniet tempus quando catholicam Ecclesiam non solum iniustis uocibus, sed etiam crudelibus plagis premant. In Euangelio ueritas dicit: Surgent pseudo-christi e pseudo-prophete, et dabunt signa magna et prodigia, ita ut in errorem mittantur, si fieri potest, etiam electi . Nunc fideles nostri  mira faciunt, cum peruersa patiuntur; tunc autem Antichristi satellites, etiam cum peruersa inferunt, mira facturi sunt . Pense mus que erit humane mentis illa tentatio temporibus Antichristi, quando pius martyr et corpus tormentis subiicit, et tamen ante eius oculos miracula tortor facit. Cuius tunc uirtus non ab ipso cogitationum fundo quatiatur, quando his qui flagris cruciat signis coruscat? Quia nimirum et altus tunc erit ueneratione prodigii, et durus crudelitate tormenti. Non enim sola tunc potestate erigitur, sed etiam signorum ostensione fulcitur . Surgent, inquit, pseudo-christi et pseudo-prophete et dabunt signa magna et prodigia, ita ut in errorem inducantur, si fieri potest, etiam electi. Qua in re ualde querendum est  quomodo aut hi qui electi sunt induci in errorem possint, aut cur si fieri potest, quasi ex dubietate subditur, cum quid faciendum sit Dominus omnia presciens prestolatur . Electorum cor temporibus Antichristi et trepida cogitatione concutietur, et tamen eorum constantia non mouebitur. Una hac sententia Dominus utrumque complexus est, dicens: Ita ut in errorem inducantur, si fieri potest, etiam electi. Quasi enim iam errare est in cogitatione titubare; sed protinus si fieri potest subiungitur, quia procul dubio fieri non potest ut in errore plene electi capiantur.



CAPUT XXuIII. De secundo aduentu Domini nostri Iesu Christi.

 Mediator Dei et hominum homo Christus iehsu sicut humilis uenit ad passionem, ita in extremo iudicio terribilis apparebit in reproborum ultione. Ipse Dominus in Euangelio ait: uirtutes celorum commouebuntur, et tunc uidebunt Filium hominis uenientem in nubibus in potestate magna et maiestate . Quid enim Dominus uirtutes celorum, nisi angelos, archangelos, thronos, dominationes, principatus et potestates, appellat? Que angelorum multitudo in aduentu districti Iudicis nostris tunc oculis uisibiliter apparebunt, ut stricte tunc a nobis exigant hoc quod nos modo inuisibilis conditor equanimiter portat. In  potestate et maiestate Christum uisuri sunt, quem in humilitate positum audire noluerunt, ut uirtutem eius tanto tunc districtius sentiant, quanto nunc ceruicem cordis ad eius patientiam non inclinant. Isaias propheta ait: Dominus ad iudicium ueniet cum senioribus populi sui et principibus eius . Cum eis Christus ad iudicium ueniet, de quibus ipse in Euangelio dicit: uos, qui secuti estis me, in regeneratione, cum sederit Filius hominis in sede maiestatis sue, sedebitis et uos super duodecim sedes, iudicantes duodecim tribus Isrel . Hoc iudicium, cum ad retributionem sancte Ecclesie Salomon propinquare conspiceret, dixit: Nobilis in portis uir eius, quando sederit cum senatoribus terre . Ac si aperte  dicat: Quia ultimi iudicii sententiam cum sanctis eiusdem Ecclesie predicatoribus decernit.



CAPUT XXIX. De resurrectione mortuorum.

Sunt nonnulli qui de resurrectione carnis incerti sunt, et dum carnem in putredinem ossaque in puluerem redigi per sepulcra conspiciunt, reparari ex puluere carnem et ossa diffidunt; sicque apud se quasi ratiocinantes dicunt: Quando ex puluere homo reducitur? quando agitur, ut cinis animetur ? Longe minus est Deo reparare quod fuit, quam creasse quod non fuit. Aut quid mirum, si hominem ex puluere resuscitet, qui simul omnia ex nichilo creauit? mirabilius est Deo celum ac terram ex nullis existentibus rebus condidisse,  quam ipsum hominem ex terra reparare. Hominis mortui cinis in sepulcro attenditur, et in carnem redire posse desperatur, et diuine operationis uirtus comprehendi quasi ex ratione queritur. Quid mirum est, si ossa, neruos, carnem capillosque, Deus reducat ex puluere, qui lignum, fructus, folia in magna mole arboris ex paruo quotidie semine restaurat? Cum ergo dubitans animus de resurrectionis potentia rationem querit, earumdem rerum ei questiones inferende sunt, que et incessanter fiunt, et tamen ratione comprehendi nequaquam possunt. Ut dum non ualet ex uisione rei penetrare quod conspicit, de promissione diuine potentie credat quod audit. Dauid psalmista ait: Exsurge,  Domine, in requiem tuam, tu et arca sanctificationis tue . Exsurrexit enim Dominus in requiem suam, cum carnem suam de sepulcro suscitauit. Post hunc quoque exsurgit et arca, quia resurgit Ecclesia. Per Ezechielem prophetam dicitur: Ossa arida, audite uerbum Domini. Hec dicit Dominus Deus ossibus his: Ecce ego intromittam in uobis spiritum, et uiuetis . Hinc est quod propheta alius per resurrectionem humanum genus uidit in fine suscitari atque ait: uiuificabit nos post duos dies, in die tertia suscitabit nos, et uiuemus in conspectu eius . Cum de semetipso Dominus loqueretur, ait: Nolite mirari hoc, quia uenit hora in qua omnes qui in monumentis sunt audient uocem eius. Et procedent  qui bona fecerunt in resurrectionem uite; qui uero mala egerunt, in resurrectionem iudicii . Hinc Paulus ait: Unde etiam Saluatorem exspectamus Dominum Iesum Christum, qui reformabit corpus humilitatis nostre configuratum corpori claritatis sue . Hinc iterum dicit: Si enim credimus quod iehsu mortuus est, et resurrexit; ita et Deus eos qui dormierunt per Iesum adducet cum eo . Qui rursus ait: Primitie dormientium Christus . Si enim nos a mortis somno non resurgimus, quomodo resurrectionem dominicam primitias habemus? Ecce ueteres ac noui Patres uno sibi spiritu de carnis resurrectione concordant . Ecce ipsa per se ueritas prius uoce docuit, quod de  resurrectione carnis postmodum opere demonstrauit; et tamen adhuc quorumdam infirmitas fidem non habet, in domo fidei stans. Ipsa nobis elementa, ipse rerum species resurrectionis imaginem predicant. Sol enim quotidie nostris oculis moritur, quotidie resurgit. Stelle matutinis horis nobis occidunt, uespere resurgunt. Arbusta estiuis temporibus plena foliis ac fructibus uidemus, que hiemali tempore nuda foliis, floribus, ac fructibus, et quasi arida remanent; sed uernali sole redeunte, cum a radice humor surrexerit, suo iterum decore uestiuntur. Cur ergo de hominibus diffiditur, quod fieri in lignis uidetur? Sepe infidi homines, dum puluerem putrescentis carnis aspiciunt, dicunt: Unde caro et capilli poterunt in resurrectione reparari? Hec itaque  requirentes parua semina ingentium arborum uideant, atque, si possunt, dicant: Ubi in eis latet tanta moles roboris, tanta diuersitas ramorum, tanta multitudo et uiriditas foliorum, tanta species florum, tanta ubertas, sapor, atque odor fructuum? Nunquidnam semina arborum odorem uel saporem habent quem ipse post arbores in suis fructibus proferunt? Si ergo ex semine arboris, quod uideri non potest, produci potest, cur de puluere carnis humane diffiditur quia ex eo reparari forma ualeat que non uidetur? Si non potes resurrectionis effectum ratione comprehendere, perpende quanta multa sunt que non intelligis, qualiter sint, et tamen esse non dubitas . Dic, rogo, si nosti gyrum celi,  terre cardines, aquarum abyssos, ubi finiuntur, ubi suspensi sunt? Scimus autem quia quod ex nichilo factum est pendet in nichilo. Cur de resurrectionis gloria disputando et discutiendo dubitas, qui tam multa mysteria sine discussione credidisti  Qui tamen si resurrectionem carnis non credis, omnia sine causa credidisti, quia in hoc angelorum spectaculo uideris quidem uelociter currere, sed postquam cursum peregeris, ne brauium accipias, aduersaris. Per Paulum apostolum dicitur: Sic currite, ut comprehendatis . Qui rursus ait: Si in hac uita in Christo tantum sperantes sumus, miserabiliores sumus omnibus hominibus . Diuine autem uirtutis mysteria, que comprehendi non possunt, non intellectu discutienda sunt,  sed fide ueneranda. Sciendum nobis est quia quidquid ratione hominis comprehendi potest mirum esse iam non potest, sed sola est in miraculis ratio potentia facientis. Sicut citius homo dormiens excitatus a somno uigilat, ita concite ad conditoris nutum a morte corporis resurgit. Predicator egregius mortem Domini mortem uocat: mortem autem seruorum Domini non mortem, sed somnum nominat, quia infirma corda audientium respiciens medicamentum predicationis sue mira arte componit; et illum, quem iam resurrexisse nouerant, eis mortuum insinuare non dubitat . Eos uero, qui necdum resurrexerant, ut spem resurrectionis insinuet, non mortuos, sed dormientes uocat. Non uerebatur Apostolus dicere Christum mortuum,  quem auditores iam resurrexisse cognouerant, et uerebatur dicere mortuos, quos resurgere uix credebant. In illa resurrectionis gloria erit corpus nostrum subtile quidem per effectum spiritualis potentie, sed palpabile per ueritatem nature. De uera corporis resurrectione beatus Iob loquens, ait: Rursum circumdabor pelle mea, et in carne mea uidebo Deum, quem uisurus sum ego ipse, et oculi mei conspecturi sunt, et non alius . Ecce ueram resurrectionem: ecce pellem, ecce carnem apertis uocibus fatetur. Quid ergo remanet, unde possit mens nostra dubitare? Nos autem beati Iob fidem sequentes, et Redemptoris nostri post resurrectionem corpus palpabile ueraciter credentes, fatemur carnem nostram  post resurrectionem futuram et eamdem et diuersam: eamdem per naturam, diuersam per potentiam . Erit post resurrectionem caro nostra subtilis, erit palpabilis, quia non amittet essentiam ueracis nature. In terra uidelicet mortui, non spiritu, sed corpore descendunt . In conspectu ergo Domini procedunt, [a 1Kb] qui in terram descendunt, quia resurgendo ad iudicium ueniunt, qui nunc in puluere putrescunt, sicut scriptum est: In conspectu eius procedunt uniuersi qui descendunt in terram . Idem Psalmista iterum dicit: Sitiuit in te anima mea, quam multipliciter et caro mea . Sitit anima, ut Deum uideat. Caro, quid sitit, nisi ut  resurgat? Hinc rursum ait: Aufer spiritum eorum, et deficient, et in puluerem suum reuertentur . Moxque de carnis resurrectione subiungit: Emitte spiritum tuum, Deus, et creabuntur, et renouabis faciem terre .



CAPUT XXX. De tremendo eterni Regis iudicio.

Omnipotens Deus Filius, cum Iudex mortuorum ac uiuorum aduenerit, et blandus iustis, et terribilis apparebit iniustis . Istos in iudicium ueniens per lenitatis mansuetudinem demulcet. Illos uero per iustitie districtionem terret. Tempestas cum oritur, prius lenes unde, et postmodum uolumina maiora concitantur;  ad extremum fluctus se in alta erigunt, et nauigantes quosque ipsa sua altitudine subuertunt . Sic sic nimirum extrema illa properat, que uniuersum mundum subruat, tempestas animarum. Tempestas futuri iudicii nunc bellis et cladibus, quasi quibusdam undis sua nobis exordia ostendit; et quanto ad finem quotidie propinquiores efficimur, tanto grauiora irruere tribulationum uolumina uidemus. Ad extremum uero, commotis omnibus elementis, supernus Iudex ueniens finem omnium apportat, quia uidelicet et tunc tempestas fluctus in celum leuat; unde et dicitur: Adhuc modicum et ego mouebo non solum terram, sed etiam celum . Quam scilicet tempestatem, quia sancti uiri uigilanter aspiciunt, quasi tumentes  super se quotidie fluctus expauescunt, atque ex tribulationibus que mundum feriunt preuident que sequantur. Quid tremendus Iudex facturus est, cum per semetipsum uenerit, et in ultionem peccatorum ira eius exarserit, si nunc portari non potest, cum nos per tenuissimam nubem ferit ? In ire eius presentia que caro subsistet, si uentum mouit, et terram subruit, concitauit era et tot edificia strauit? Hanc districtionem uenturi Iudicis Paulus considerans, ait: Horrendum est incidere in manus Dei uiuentis . Hanc Psalmista exprimit, dicens: Deus manifeste ueniet, Deus noster, et non silebit. Ignis in conspectu eius ardebit, et in circuitu eius tempestas ualida . Districtionem quippe tante iustitie tempestas  ignisque comitantur, quia tempestas examinat quos ignis exurat. Per Sophoniam prophetam dicitur: Iuxta est dies Domini magnus, et uelox nimis. uox diei Domini amara, tribulabitur ibi fortis. Dies ire, dies illa, dies tribulationis et angustie, dies calamitatis et miserie, dies tenebrarum et caliginis, dies nebule et turbinis, dies tube et clangoris super omnes ciuitates munitas, et super omnes angulos excelsos . Dies Domini uindicte, atque animaduersionis plena super ciuitates munitas et super angulos excelsos uenit, quia ira extremi iudicii humana corda et defensionibus contra ueritatem clausa destruit, et duplicitatibus inuoluta dissoluit . Tunc munite ciuitates  cadunt, quia mentes Deo impenetrate damnabuntur. Tunc excelsi anguli corruunt, quia corda que se per impuritatis prudentiam erigunt per iustitie sententiam prosternuntur. De hac die iudicii Dominus iterum per prophetam dicit: Adhuc semel, et ego mouebo non solum terram, sed etiam et celum . Si cum erem mouit, et terra non subsistit, quis ferat, cum celum mouerit? Terrores quos modo cernimus sequentis ire precones sunt. Unde considerare necesse est quia ab illa tribulatione ultima tantum sunt tribulationes iste dissimiles, quantum a potentia iudicis persona preconis distat. Illum ergo terribilem diem tota intentione cogitemus, uitam moresque  corrigamus, mala tentantia resistendo uincamus, perpetrata autem fletibus puniamus. Aduentum namque eterni Iudicis tanto securiores quandoque uidebimus, quanto nunc districtionem illius timendo preuenimus. In tremendi Iudicis examine electi omnes a reprobis diuisi gaudebunt, quia cum iniquos omnes extrema ultio percutit, ipsi de gloria digne retributionis hilarescunt . In eterna uita iusti constituti damnatis iam tunc ex humanitate non compatiuntur, quia diuine iustitie per speciem inherentes inconcusso districtionis intime uigore solidantur. Redemptori generis humani ad edificationem nostram minime sufficit quod in extremo iudicio dicturum se esse perhibuit: Quandiu fecistis uni ex his fratribus meis minimis,  mihi fecistis , nisi et ante iudicium hoc in se ostenderet quod dixisset, ut uidelicet demonstraret quia bona quisquis nunc opera indigentibus exhibet, ei hec specialiter impendit, cuius hec amore exhibuerit.



CAPUT XXXI. De penitentia reproborum sine fructu.

Aeterno Iudice ueniente, unusquisque reproborum ad cor suum reducitur, ut sancta iam cum agere non ualet, sentiat, et rectum quod sequi debuit ex tortitudinis sue pena cognoscat . Per Ieremiam prophetam dicitur: Congrega eos quasi gregem ad uictimam, et sanctifica eos in die occisionis . In die enim occisionis  sanctificantur reprobi, quia tunc sancta que debuerunt agere sentiunt, cum digna prauitatis sue supplicia iam declinare non possunt. Reprobi omnes tunc feriri pertimescunt, cum ultione extrema per sententiam Iudicis feriuntur, eosque tunc terror eius a somno sui torporis exsuscitat, cum uindicta perturbat . Per prophetam dicitur: Et tantum sola uexatio intellectum dabit auditui . Cum enim de preceptis Dei contemptis atque despectis uerberari per uindictam iniqui ceperint, tunc intelligunt quod audierunt. Et Psalmista ait: Cum occideret eos, tunc querebant eum . Omnes impii in die extremi iudicii cognita sua damnatione dicturi  sunt: Errauimus a uia ueritatis, et lumen iustitie non luxit nobis, et sol non ortus est nobis . Ac si aperte dicant: Interni nobis luminis radius non refulsit. Nescit impius mala que fecit, nisi cum pro eisdem malis puniri iam ceperit . Tunc namque intelligit quod audiuit, cum se iam pro contemptu uexari doluerit, sicut scriptum est: Et tantummodo sola uexatio intellectum dabit auditui . Reprobi eterna non intelligunt, nisi cum temporalibus iam sine emendatione puniuntur. Tunc namque mens estuat, et infructuose penitentie se ignibus inflammat, duci ad supplicium timet, presentem uitam ex desiderio retinet; sed de loco suo soluitur, quia  oblectamenta carnis deserens, eius duritia per supplicium liquatur.



CAPUT XXXII. De damnatione diaboli uel demonum.

Aeterno Iudice terribiliter apparente, astantibus legionibus angelorum, assistente cuncto ministerio celestium potestatum, atque electis omnibus ad hoc spectaculum deductis, diabolus crudelis et fortis bellua in medium captiua deducitur, et cum suo corpore, id est, cum reprobis omnibus eternis gehenne incendiis mancipatur, cum dicitur: Discedite a me, maledicti, in ignem eternum, qui preparatus est diabolo et angelis eius . O quale erit illud spectaculum, quando hec immanissima bestia electorum oculis  ostendetur, que hoc belli tempore nimis illos terrere potuerat, si uideretur! Sed occulto ac miro Dei consilio agitur ut et nunc per eius gratiam a pugnantibus non uisa uincatur, et tunc a letis uictoribus iam captiua uideatur. Tunc iusti diuino adiutorio quantum debitores sunt plenius recognoscunt, quando tam fortem bestiam uiderint, quam nunc infirmi uicerunt. Et in hostis sui immanitate conspiciunt quantum debeant gratie defensoris sui . Antiquus hostis nequitie sue uinculis astrictus, aliud est quod nunc patitur, aliud quod in fine patietur, quia enim a lucis intime ordine cecidit, nunc semetipsum intrinsecus erroris caligine confundit. Antiquus hostis damnationis sue tempore amaritudine inuoluitur, quia ex merito  spontanee caliginis eterno gehenne tormento cruciatur. Recte de Antichristo beatus Iob ait: Occupet eum caligo, inuoluatur amaritudine . Omne quippe quod inuolutum est finem suum quasi nusquam indicat, quia sicut non ostendit quo incipit, ita non detegit quo desinit. Inuolui ergo amaritudine antiquus hostis dicitur, quia superbie eius supplicia, non solum omnimoda, sed etiam infinita preparantur. Antichristi pena tunc initium accipit, cum districtus ad extremum iudicium Iudex uenit; unde et bene subditur: Noctem illam tenebrosus turbo possideat . Tenebrosus ergo turbo hanc noctem possidet, quia apostatam spiritum a conspectu districti Iudicis ad  eterna supplicia pauenda illa tempestas rapit. Turbine ergo nox ista possidetur, quia superba eius cecitas districta animaduersione percutitur.



CAPUT XXXIII. De eternis suppliciis reproborum.

Omnipotentis Dei iustitia futurorum prescia ab ipsa mundi origine gehenne ignem creauit, qui in pena reproborum esse semel inciperet, sed ardorem suum, etiam sine lignis nunquam finiret . Sciendum est quod omnes reprobi qui ex anima simul et carne peccauerunt illic in eterno supplicio in anima pariter et carne cruciabuntur. Per Dauid prophetam dicitur: Pones eos ut clibanum ignis in tempore uultus tui . Clibanus namque intrinsecus ardet. Is uero qui ab igne deuoratur  ab exteriori [a 1Kb] [incipit parte concremari. Ut ergo sacra eloquia ardere et exterius et interius reprobos demonstrarent, eos et ab igne deuorari,  et sicut clibanum poni, testantur, ut per ignem crucientur in corpore, et per dolorem ardeant in mente].



APPENDIX.





DE uISIONE TAIONIS EPISCOPI.



 . . . Anno qui ultimus censetur Chindasuindi regis Hispaniarum, cum idem sanctus Martinus Romanus pontifex sedere cepisset, contigisse fertur reuelatio diuinitus facta librorum Moralium S. Gregorii pape. Describemus eam totidem uerbis quibus esse conscripta reperitur; quam si pre uetustate pannis obsitam inuenies, ne horrescas; sed, illis exutis, nudum sensum ueritatis candore et simplicitate nitentem considera, ut pote cui merito scriptores omnes Hispaniarum res prosecuti absque controuersia ulla subscribant. Sic enim se habet:

Chindasuindus Gothorum rex in Toletanam urbem synodale decretum triginta episcoporum, cum omni clero, mirifice, anno regni sui quinto, indicit celebrandum. Hic Taionem Cesaraugustanum episcopum, ordinis litterature satis imbutum, et amicum scripturarum, Romam ad suam petitionem pro residuis  libris Moralium naualiter porrigit destinatum. Qui dum a papa Romense de die in diem differretur in longum, quasi in archiuo Romane Ecclesie pre multitudine quesitum facile nequaquam reperirent libellum, Dominum pernoctans, et eius misericordiam ad uestigia beati Petri apostoli principis deposcens, ei scrinium in quo tegebatur ab angelo manet ostensum. Quo mox se papa, ut preuidit, reprehensum, cum nimia ueneratione ei adiutoria tribuit ad conscribendum, et Hispanis eum transmisit ad relegendum; quia hoc solum ex beati Iob libris expositum retentabant, quod per beatum Leandrum Hispalensem episcopum fuerat aduectum, et olim honorifice deportatum. Requisitus uero et coniuratus est Taio episcopus a Martino primo papa Romano,  quomodo ei tam ueridice fuisset librorum illorum locus ostensus, hoc illi post nimiam deprecationem cum nimia alacritate est fassus, quod quadam nocte, se ab ostiariis ecclesie beati Petri apostoli expetiit esse excubium. Atque ubi hoc reperit impetratum, noctis medio cum se nimiis lamentis, ante beati Petri apostoli loculum faceret cernuum, luce celitus emissa ita ab inenarrabili lumine tota ecclesia exstitit perlustrata, ut nec modicum quidem lucerent ecclesie candelabra, simulque cum ipso lumine, una cum uocibus psallentium, et lampadibus relamptantium [Forte, relampantium] introire sanctorum agmina. Denique ubi horrore nimio exstitit territus, oratione ab eis completa, paulatim ex illa sanctorum curia duo dealbati senes egressum in ea parte  qua episcopus in oratione degebat, ceperunt dare prependulum. At ubi eum repererunt pene iam mortuum, dulciter salutatum reduxerunt ad proprium sensum. Cumque ab eis interrogaretur quam ob causam tam grande exstaret fatigium, uel quis ab occidente properans tam longum peteret nauigerium; hoc et hoc ab eo, quasi inscii relatum auscultant opere pretium. Tum illi multis eloquiis consolato, opportunum, ubi ipsi libri latebant, ostenderunt loculum. Igitur sancti illi requisiti que esset sanctorum illa caterua, eos tam claro cum lumine comitantium, responderunt dicentes Petrum esse Christi apostolum, simulque et Paulum inuicem se manu tenentes, cum omnibus successoribus ecclesie in illo loco requiescentibus. Porro ubi et ipsi requisiti  fuerunt qui domini essent qui cum eo tam mirabile habebant colloquium, unus ex illis respondit se esse Gregorium, cuius et ipse desiderabat cernere librum; et ideo aduenire, ut eius adremuneraretur tam uastum fatigium, et auctum redderet longissimum desiderium. Tunc interrogatus, si tandem in illa sancta multitudine adesset sapiens Augustinus eo quod ita libros eius, sicut et ipsius sancti Gregorii semper ab ipsis cunabulis amaret legere satis perauidus, hoc solummodo respondisse refertur: uir ille clarissimus et omnium exspectatione gratissimus Augustinus, quem queris, altior a nobis eum continet locus.

Quod enim nonnisi qui in ea basilica sancti sepulti essent eidem dicantur apparuisse, de Augustino  uidetur esse responsum alio eum loco detentum; sicque corrigendum quod habetur, aitiori eum loco detentum: alioqui, quomodo uerum dici potuit Augustinum eminentiori loco in celo positum, cum ipsi apostolorum principes et alii complures martyres pontifices in eadem sepulti ecclesia ea tunc uisione apparuerint? Sed pergit auctor:

Certe ubi ad eorum pedes cepit proruere, unicus ab oculis eius, ostiariis et ipsis territis, simul cum luce euanuit uir ille sanctissimus; unde et ab eo die a cunctis in eadem apostolorum sede uenerabilis Taio exstitit gloriosus, qui ante despicabatur ut ignauus.

Hactenus scriptio, quam recensitam habes in appendice ad synodum Toletanam uII.

Sed quinam erant libri illi quos in Hispania desiderari adeo dolebat Cesaraugustanus episcopus, ex  epistola eiusdem sancti Gregorii ad Leandrum possumus intelligere, ubi hec leguntur: Quia longo terrarum spatio disiunctum te uidere nequeo, unum quod mihi de te dictauit caritas fecit ut librum Regule pastoralis, quem in episcopatus mei exordio scripsi, et libros quos in expositionem B. Iob iamdudum me fecisse cognouisti, sanctitati tue cum communi filio Probino presbytero ueniente transmitterem. Et tue quidem caritati in eo opere tertie et quarte partis codices non transmisi, quia eos solummodo inuenio quos ex eisdem partibus codices iam monasteriis dedi. Hos itaque sanctitas tua studiose percurrat, etc. Sic igitur uides caruisse Hispanos prima et secunda parte Moralium: nec mirum haud facile eos libros a Martino pontifice inueniri potuisse, qui neque ipsi Gregorio adeo facile pre manibus essent, ut eos mitteret ad Leandrum, ad quem ipsum integrum  inscripsisset opus, nec alias partes eiusdem operis  reperiret, nisi eas quas, ut ait, monasteriis tradidisset.

Corrigendus est Rodericus Toletanus, dum ait negligentia Hispanorum deperditam esse illam partem librorum Moralium, pro qua inuenienda suscepit profectionem Romam Taio Cesaraugustanus episcopus. Sed in eo nec nobis arridet dum ait a concilio Toletano uII eiusmodi Romam esse decretam legationem; siquidem dictum concilium contigit celebrari ante biennium, anno nimirum Domini 646, quo tempore necdum Taionem puto creatum adhuc fuisse Cesaraugustanum episcopum, qui ultimo pene loco, ut iunior, reperitur subscriptus concilio Toletano uIII. Sed et illud in historico Ambrosio miratus sum, id dicere accidisse sub Theodoro Romano pontifice, cum scriptio illa a Garsia uiro accuratissimo fidelissime reddita, sub Martino papa id accidisse  testetur. 



ADDENDA.





DISSERTATIO CRITICA An HONORIUS I PAPA anno 680 damnatus fuerit a concilio generali sexto; quam omnibus SS. Theologie et Historie Ecclesiastice Professoribus et candidatis dedicauit FR. MARCELLINUS MOLKENBUHR, ordinis S. Francisci strictioris obseruantie lector iubilatus, prouincie Saxonie S. Crucis ex-minister et in antiquissima Uniuersitate Heidelbergensi SS. Theologie Doctor . Licet nos aut angelus de celo euangelizet uobis preterquam quod euangelizauimus uobis, anathema sit.




PRAEFATIO.

 I. Quod anno priori nullam publicauerim dissertationem latinam, ex uariis ortum est impedimentis et occupationibus aliis, inter ultimas fuit et quedam opella a me in idiomate Teutonico nuper Paderborne edita contra Thomam Paine, qui in libro Parisiis, anno 1796 impresso, et in linguam Germanicam translato , contenderat cunctos Noui et ueteris Testamenti libros esse supposititios, et religionem Christianam esse omnium falsissimam.

II. Equidem in dissertatione 19, anno 1796 edita, promiseram, quod hoc loco uigesimo publicaturus essem dissertationem ultimam de anno quo Christus est natus, baptizatus et crucifixus; sed ob causas quas hic enumerare superfluum censeo, mutaui animum: illa de annis Christi manebit ultima seu 21, estque modo ad subeundum typos expedita; hanc tamen premitto intricatissimam de Honorio I papa,  quam forsan me editurum esse dixeram in diss. 18, n. 25.

III. Questio hec de Honorio I papa est una ex famosissimis  apud Historicos ecclesiasticos et theologos dogmaticos; uarie circa illam exorte sunt  sententie, que ad tres sequentes reduci ualent: prima quod Honorius papa in fide errauerit, heresin uel docendo  uel ei nimis fauendo; secunda, quod concilium generale errauerit damnando Honorium ob epistolas, quas Honorius uel non scripsit, uel in sensu catholico intellexit; tertia, quod neutra pars errauerit, cum episcopi in synodo collecti papam non damnauerint. Ego amplector hanc ultimam grauioribus persuasus rationibus. Legant critici et iudicent.

Iu. Quod meas precedentes dissertationes attinet, harum primas quatuordecim anno 1794 censores Romani in suis foliis publicis orbi litterario denuntiarunt ut doctas et omnino catholicas, ac argumentis munitas apparenter ualidissimis; sed simul monuerant, ne lector preproperum mihi preberet assensum, quia forsan solutiones meorum argumentorum adhuc detegende essent. Hac censura optime contentus fui, et ideo prefatos censores palam rogaui ut  responsiones, si quas inuenturi essent, publicarent . Exspectaui iam annis quatuor, ast hucusque tacuerunt, ex quo illorum silentio coniicio quod solutionem meorum argumentorum non repererint.

u. Inter illas quatuordecim primas continetur et  mea assertio: Quod S. Petrus nunquam fuerit episcopus Antiochenus; etiam hec anno 1788 iam publicata usque huc a nemine palam impugnata fuit, quod ideo aduertendum duxi, quia ista mea opinio, licet nonnullis ualde probata fuerit, aliquibus tamen eruditis displicuit. Pro clariori intelligentia meum systema hic paucis expono.

uI. S. Lucas  descripsit gesta S. Petri, huiusque intra Palestinam itinerationes ab ascensione Christi usque ad Petri incarcerationem sub Herode, que contigit in Paschate, anno 42. Quod Petrus, antequam fuerit incarceratus, aliquando iuerit Antiochiam in Syriam, uel Palestinam egressus fuerit, nullo indicio proditur a prefato S. Luca. Igitur eousque S. Petrus Antiochie non sederat  .

Anno 42 post incarcerationem, teste eodem S. Luca , Petrus primum abiit in alium locum, nempe predicauit extra Palestinam, et quidem, ut colligitur ex Epistola prima S. Petri  in Cappadocia, Ponto, Galatia, Asia minori et Bithynia  , dein circa annum 43  uenit Romam  ceu nouam Babylonem, ubi suam primam ad prefatarum regionum Ecclesias scripsit Epistolam  , presente ibidem adhuc S. Marco euangelista, qui ultimus  circa annum 45 a S. Petro Roma missus est in Aegyptum. Ecclesia a S. Petro Rome ex Iudeis et gentibus fundata adeo inualuit, ut Paulus Orientem adhuc peragrans illam uidere desiderarit sepius, ac circa annum 56 scripserit ad Romanos: Fides uestra annuntiatur in uniuerso mundo .

Anno 49 omnes Iudei ab imperatore Claudio iussi fuerunt discedere Roma, ut constat ex S. Luca  promicat, ob Christi fidem ibidem predicatam. Igitur et Petrus ut pote origine Iudeus et primus Christi apostolus Roma emigrare debuit, qui hac  occasione Ierosolymam remeauit, ubi litem contra Paulum Antiochie excitatam decidit pro Paulo existens Ierosolyme.

Post mortem Claudii, anno 54, sub Nerone, Iudei iterum permissi sunt reuerti Romam, quo et S. Petrus rediit et ibidem crucifixus est  . Que contra istud meum systema mihi postea ab amicis successiue fuerunt obiecta, dissolui in diss. 15, a n. 30; diss. 17, n. 90; diss. 18, n. 108, et diss. 19, n. 225.

uII. In his tandem detexi, quod omnia argumenta  que hucusque pro cathedra Petri Antiochena ex Iu primis seculis ex Clemente Romano, Ignatio, Origene, Eusebio, Hieronymo et Chrysostomo, fuere citata, sint dubie fidei. Imo opinio, quod Cephas, qui Antiochie a Paulo redargutus est, fuerit S. Petrus, est antiquior altera, quod Petrus Antiochie fuerit episcopus; nam prima opinio fuit tradita a pseudo-Cypriano, in suis contra S. Stephanum papam epistolis seculo Iu finiente conscriptis, et uere admissa a SS. Augustino et Chrysostomo; secunda opinio de episcopatu Petri Antiocheno tam uetuste originis non est. Paratus sum in hac materia non contemnenda respondere cuicunque publice uel priuatim ad quaslibet obiectiones ulteriores mihi communicandas. Igitur

uIII. Cum nuper mihi iterato obmota fuerit auctoritas Breuiarii Romani, hinc licet putem me in diss. de Cathedris, n. 127, iam satis respondisse, nichilominus illud argumentum nunc denuo et fusius proponam. Festum Cathedre Petri  semel in anno die 22 Februarii  ab immemorabili tempore celebratum est Rome et ubique. Anno 1558 papa Paulus Iu aliud festum Cathedre  instituit pro Urbe et orbe; in bulla quam desuper edidit refert Petrum aliquandiu Antiochie resedisse, antequam peruenerit Romam; addit Cathedram Petri Romanam iuxta antiquissimorum sanctorum Patrum nostrorum testimonia incidisse in 18 Ianuarii, hacque die celebrari in diuersis orbis partibus, presertim Gallie et Hispanie; igitur uoluit Cathedram Petri Romanam etiam die 18 esse celebrandam seu potius antique celebritati restituendam. uerum

Resp. 1o Bulla illa quoad partes historicas dogmatica  non est; in ea Paulus Iu quoque asserit quod S. Petrus cathedram Romanam rexerit annis uiginti quinque; id esse uerissimum ego quidem probaui aliunde, sed multi recentiores etiam catholici non  admittunt, ut ualesius , Pagius , Mansius , Calmetus. Dum Paulus Iu edixit S. Petrum Rome sedisse annis XXu, secutus est traditionem sue Ecclesie Romane ex primis seculis propagatam; dum uero nouum Cathedre festum pro 18 Ianuarii induxit, imitatus est, ut ipsus addidit, quasdas Ecclesias inferiores, signanter Gallicanas et Hispanicas. Interim antiquissimi, qui pro celebritate Cathedre in Ianuario nominari queunt, sunt u. Beda ex seculo uIII, ac Galli Usuardus monachus et Ado episcopus ex seculo  IX in suis Martyrologiis. Ex synodo autem Turonensi II, que anno 567 congregata fuit , elucescit, quod seculo uI etiam Galli, tunc Christiani, nondum sciuerint nisi unicam Cathedre festiuitatem, celebratam illa die qua pagani cibos mortuis offerebant, id est, die 22 Februarii. Ceterum in Breuiario Romano plura narrantur que non sunt de fide diuina, e. g., quod S. Dionysius Areopagita fuerit episcopus Parisiensis; quod Martha, Magdalena, Lazarus et Maximinus unus ex LXXII discipulis in Galliam peruenerint; Lazarus Massiliensium, Maximinus Aquensium primi fuerint episcopi. He historie originem habuisse uidentur ex Gallia.

Resp. 2o Festum Cathedre Petri nunc quidem bis in anno celebratur; attamen nichil falsi uel in officio uel in lectionibus continetur, in superscriptione pro 22 Februarii posset iterum omitti uox Antiochie. Mihi firmiora uidentur argumenta, quod S. Cletus, qui 26 Aprilis, et Anacletus, qui 13 Iulii in Breuiario  coluntur, sint reuera distincte persone, quam quod S. Petrus unquam sederit Antiochie. Ast uaria sunt hominum iudicia! multi recentiores contendunt Cletum et Anacletum esse unam personam , sed alteram sententiam, quod S. Petrus non nisi unum episcopatum, eumque Rome susceperit, uix non temerariam esse censent.

IX. Fuit mihi et denuo obiecta auctoritas S. Innocentii I pape, qui in epistola anno 416  scripta ad Alexandrum episcopum Antiochenum, asseruit quod S. Petrus prius sederit Antiochie quam Rome.

Resp. 1o ut ante: hec epistola quoad partes historicas dogmatica non est; tota exstat apud Labbeum et Harduinum desumpta ex collectione Isidori et Dionysii auctorum non irrefragabilium.

Resp. 2o Epistola illa mihi ob multas notas intrinsecus simul sumptas uidetur suspecta, ut modo indicaui in diss. 18, n. 108, et nunc prolixius exponere debebo. In illa summus pontifex rescribens  episcopo Antiocheno asserit, 1o quod sibi ducat honori se esse consultum ab episcopo Antiocheno; 2o quod Ecclesia Antiochena a c. Niceno I super plures prouincias fuerit constituta, ideo quia ibi prima primi apostoli sedes esse monstretur; 3o quod ibi celeberrimus apostolorum conuentus fuerit; 4o quod Ecclesia Antiochena Romane non cederet, nisi quia Petrus ibi transeundo, Rome autem permanendo, sederit; 5o quod Ariani aliique heretici sacramentum ordinis ualidum conferre non possint, quia Spiritum S. per heresin amiserunt, adeoque eum ordinandis dare non queant.  uerum ultima, seu quinta assertio  redolet heresin; hanc tamen Bellarminus  abstergere conatus est. Prima uidetur minus congrua; papa est doctor uniuersalis, cur is sibi ducat honori si consulatur ab episcopo Antiocheno? Secunda sapit fabulam,  si intelligatur, quod seculo Iu aut u Antiochie monstrata fuerit sedes illa materialis, in qua corporaliter S. Petrus sederit. Synodus Nicena de sede Petri Antiochena nullam mentionem fecerat  . Tertia ex nullo constat testimonio. Quarta quod Petrus  Antiochiam uel transierit, ex antiquiori monumento satis probari nequit. Seculo Iu finiente Damasus papa et episcopi Greci uidentur adhuc ignorasse quod S. Petrus aliquando sederit Antiochie   .

X. Restat S. Leo I papa, qui, circa annum 450, in sermone 80, certe genuino, memorauit quod S. Petrus Antiochenam fundauerit Ecclesiam , antequam sub Claudio  peruenerit Romam.

Resp. Inde non sequitur, quod S. Leo I quoque opinatus fuerit S. Petrum Antiochie etiam sedisse qua illius Ecclesie episcopum. Ceterum assero duntaxat  quod ex quatuor primis seculis nullum solidum pro cathedra Petri Antiochena argumentum adduci possit. Nunc puto me ad obiectiones hucusque mihi communicatas respondisse satis; saltem nullam notabilem sciens et uolens dissimulaui.

XI. Porro mee dissertationes sibi conciliarunt non solum Romanorum, ut n. 4, sed etiam plurium in Germania eruditorum attentionem; et quamuis asserere non audeam quod singule plenum obtinuerint assensum, eedem tamen in globo sumpte, a multis, quarum epistolas producere possem, pluris quam exspectaueram, estimate sunt. Unicum liceat proferre testimonium publicum. Facultas theologica Catholicorum in Uniuersitate antiquissima Heidelbergensi ob fatas dissertationes tanquam uere eruditas me absentem anno 1796 gratis promouit in doctorem, id quod hac occasione non possum non commemorare animo gratissimo. Interim longissime absit ut inde inferam singulas meas assertiones a celeberrima illa Facultate esse approbatas. Ego cunctas  typis impressas exposui publice omnium censure.

XII. Eedem etiam quibusdam Gallis theologis placuere. Attamen, ut nichil diffitear easdem nonnulli alii, et precipue Dominus Iary  ecclesie cathedralis Atrebatensis canonicus theologus, non parum improbarunt. Hoc ultimum non ita miror; nam per meas nouas assertiones  magna pars argumentorum subtrahitur iis qui hucusque suas Libertates Gallicanas contra curiam, ut dicunt, Romanam propugnarunt. Amore ueritatis dilatande duxi hac occasione premonendum esse, quod famosum et amplissimum opus intitulatum: Defensio declarationis cleri Gallicani anno 1682 de ecclesiastica potestate, auctore D. Iacobo Benigno Bossuet episcopo Meldensi, huic uiro post mortem  fuerit affictum, ut abunde demonstrarunt doctissimus Soardi Italus et auctor libri: Quis est Petrus, Germanus,  quorum ille Heidelberge, anno 1793, is Colonie, anno 1790, impressi sunt. In illo opere supposititio, dissertatione preuia, Gallid orthodoxa  eleganti et acuto stylo refertur Honorium papam in synodo sexta uere esse damnatum ut hereticum, imo ut talem, qui heresin ex cathedra docuerit, et extollitur concilium Toletanum XIu tanquam celebratum a doctissimis et fortissimis Hispaniensibus episcopis, quod unum grandem difflet machinam omnium eorum qui Honorium purgare conati sunt. Istud concilium a me fideliter exhibebitur n. 100.

XIII. Ceterum cum nunc tristia undique consonent nuntia Ecclesiam concernentia, etiam de his pauca prefari liceat. Ante mensem in Februario Roma a Gallis capta est non reluctata, et uersa in rempublicam, sanctissimus et optimus Pater noster Pius uI Roma abductus est, et dominium omne temporale pontificibus ademptum. Oremus, sed non turbemur; nichil sub sole nouum. Ex sola hac mea dissertatione  elucescet, quod etiam tempora preterita suis non caruerint tribulationibus. Roma, seculo uII  in temporalibus adhuc subiecta fuit imperatoribus Grecis, sub his episcopium pontificium fuit depredatum, cardinales in exsilium pulsi, sedes sesqui annum uacauit ; S. Martinus I papa Roma Cpolim abductus est et inde deportatus in Chersonesum trans mare Nigrum ; Ecclesie in Occidente suis bonis temporalibus exute ; Saraceni in Asia et Africa Christianos superarunt; Perse S. crucem abstulerunt . Hec contigere seculo uII. Tribus primis seculis fere cuncti pontifices, incipiendo a S. Petro, occisi sunt Rome a paganis. Postea Roma pluries hostiliter capta est, nempe a Gothis anno 409, sub S. Innocentio I, a Wandalis, anno 455, sub S. Leone I, iterum a Gothis, anno 546, sub uigilio I  , a Cesareis, anno 1526, sub Clement uII. Hucusque secutus est semper

. . . . post nubila Phebus.



INCIPIT DISSERTATIO.


 1. Argumenta, quod Honorius papa fuerit damnatus ut hereticus.---Quod Honorius papa, qui obiit anno 638, fuerit hereticus, uel saltem ut hereticus fuerit damnatus ab Ecclesia, exstant grauissima argumenta: nempe seculo uII, anno 680, celebrata est synodus  generalis sexta seu Cpltana III, in qua pluries legitur: Anathema Honorio pape heretico. Actis synodalibus subscripserunt legati S. Agathonis p. t. Ecclesiam gubernantis. Post mortem Agathonis anno 682 defuncti S. Leo II papa synodum sextam confirmauit, et in sua confirmatoria expresse edixit: Anathematizamus Sergium, Pyrrhum . . . , nec non et Honorium. Id ipsum S. Leo II in epistolis ad Hispanos repetiit. Similiter in concilio Trullano seu Quini-sexto damnatus est Honorius

Seculo uIII in synodo generali uII seu Nicena II anno 787 celebrata Honorius papa pluries damnatus est ut hereticus, nempe non solum in epistolis synodicis patriarcharum Tharasii Cpltani et Theodori Ierosolymitani ibidem prelectis, sed etiam in definitione  fidei ibidem synodaliter edita.

Seculo IX in synodo generali uIII, seu Cpltana Iu anno 869 habita legitur et approbatur epistola Adriani II pape, qua is confirmat Honorium papam ob heresim synodaliter damnatum esse. Honorium fuisse hereticum et damnatum, contestati quoque  sunt historici antiquissimi: uenerabilis Beda, qui floruit seculo uII exeunte et uIII ineunte, Hincmarus seculo IX archiepiscopus Rhemensis, qui de auctoritate conciliorum agens, ait: Honorium papam, qui contra fidem sensisse et praue sentientibus consensisse  detectus et euidentissime comprobatus est, sicut in sexta synodo inuenitur, etiam post mortem anathematizarunt. Similia tradidere ex seculo IX Anastasius Bibliothecarius Romanus, Ado uiennensis, S. Nicephorus patriarcha Cpltanus, et postea plures alii ueteres, quos secuti sunt Melchior Canus natione Hispanus et episcopus Canariensis, Natalis, Graueson, Pagius, Fleurius Galli, et nonnulli alii recentiores. Hanc sententiam plenis ulnis amplectuntur assertores libertatum Gallicanarum, et quotquot addicti sunt principiis pseudo-Bossueti in defensione declarationis cleri Gallicani, unde hauserunt Febroniani. Melchior Canus hac de re adeo persuasus fuit, ut l. uI ad XI scripserit: Defendat Pighius  Liberium, quem  tedio uictum exsilii in prauitatem subscripsisse hereticam, auctor est Hieronymus in Chronicis  . Excuset Marcellinum, quem timore fractum idolis sacrificium obtulisse, memorie proditum est  . uictorem uindicet, quem Paulianiste suum esse mentiti sunt  . Anastasium liberet, quem sine certo et probabili testimonio  Gratianus hereseos insimulauit  . At Honorium quomodo ab errore uindicabit  ? Quem hereticum fuisse tradit Psellus de septem synodis, Tharasius, etc.

2. Auctoritates pro Honorio.---Pro Honorio scripserunt Latini, ante synodum sextam Ioannes Iu papa  : et post prefatam synodum Ioannes de Turrecremata, Hosius l. II cont. Brentium, Baronius, Bellarminus, Sfrondratus cardinales: Albertus Pighius Campensis, Ioannes a Louanio, Binius, Desirantius, Onufrius in Annot. ad Platinam in uita Honorii, Cornelius Hazart, Frassen, et nuper Bartholus episcopus Feltriensis, ac Widmannus professor Eustettensis: ex Grecis ante synodum sextam S. Maximus monachus: post synodum sextam ex seculo XIII finiente  Emmanuel Calleca, qui, teste Onufrio, insignem librum pro Latinis edidit contra omnes Grecorum hereses: ex seculo XuII Mattheus Cariophylus archiepiscopus Iconiensis. Iuxta hos auctores Honorius in rebus fidei ne uel minimum errauit, sed uel acta synodi sexte fuerunt corrupta, uel  Patres Greci in prefata synodo sexta quoad questionem facti de Honorio papa errarunt. Si synodus sexta fuerit decepta, uel acta illius corrupta, tunc Patres subsecuti parum probabunt contra Honorium, cum omnes hauserint ex synodo sexta. Imo et horum Patrum testimonia, signanter illa antiquiora S. Leonis II pape et Bede uidentur supposititia. Anastasius Bibliothecar. a Widmanno adducitur pro Honorio, eo quod episcopos qui Honorium damnarunt uocauerit  calumniatores. Psellus est auctor Grecus ex seculo XI. De Tharasio, etc., dicetur postea. Porro et Origenes Adamantius presbyter Alexandrinus legitur in pluribus quam Honorius papa conciliis damnatus; non desunt tamen grauissima argumenta quod errores ob quos Origenes hereticis male annumeratus est, huic fuerint afficti.

3. Heresis Monothelitarum.---Heresis quam Honorius tenuisse dicitur est Monothelitarum, seu unam duntaxat uoluntatem in Christo admittentium. Hi profitebantur, cum synodis antecedentibus, Christum esse uerum ac perfectum Deum et hominem; in anima Christi agnoscebant animam rationalem et intellectualem, negabant tamen uoluntatem humanam.  Is error est ualde palpabilis; menti enim humane nichil magis proprium est quam uelle; taceo de euidentissimis S. Scripture textibus Christo asserentibus uoluntatem creatam, qua sola pro nobis mereri potuit  . Huius tamen erroris Honorius esse reus perhibetur. Euoluamus ordinem chronologico-historicum,  quomodo summus ille pontifex fuerit accusatus, conuictus ac damnatus.

Pro maiori claritate presentem materiam in tres epochas distributurus sum: 1. quid de Honorio censendum attentis, que synodum sextam precedunt; 2. quid spectatis actis synodi sexte; 3. quid perpensis testimoniis synodum sextam subsecutis.



 1. Quid de Honorio sentiendum spectata eius uita ac iis que primis 40 annis post eius mortem subsecuta sunt.

4. Honorius papa quis et qualis fuerit? Honorius papa natione Campanus, ex patre consulari natus, ordine sextus a S. Gregorio Magno pontificatum gessit ab anno 625 ad 638: multum laborauit pro conuersione Anglorum complenda; Scotis iam Christiane militie ascriptis duos nouos consecrauit episcopos,  nempe SS. uironem et Plechhelmum: eosdem Scotos, qui Pascha luna quarta decima celebrabant, ad communem disciplinam datis litteris reducere conatus est; episcopos Italie Cispadanos, qui in depositionem Adawaldi legitimi ac catholici Longobardorum regis consenserant, grauius reprehendit, pro restituendo rege operam apud exarchum Rauennatensem interposuit licet frustraneam: Fortunatum hereticum patriarcham Gradensem e sede deiecit, et Primogenium Ecclesie Romane subdiaconum cum pallio substituit; hocque modo Ecclesiam etiam Aquileiensem, totamque Istriam, que septuaginta annis ob famosa tria Capitula schismate fuerant separate, nec a S. Gregorio Magno reduci potuerant, reconciliauit uniuersali Ecclesie: plures Rome, que  tunc in temporalibus adhuc suberat imperatori, basilicas exstruxit, restaurauit, donis et uersibus ornauit: laudatissimus pontifex, ait Natalis, nisi gloriam suam, Sergio Monothelitarum duci nimis fauendo, maculasset. Interim Honorius quandiu uixit, ab omnibus habitus est uere catholicus, et nimie erga hereticos indulgentie accusatus a nemine fuit; defunctus Rome et in ecclesia S. Petri inter reliquos pontifices sepultus est, ac singulari honoratus epitaphio, in quo S. Gregorio I, qui nunc merito Magnus uocatur, equiparatus est. In una inscriptione preter reliqua legitur de Christo:

Plenus homo  in nostris, et uerus nascitur idem
   uirginis ex utero totus ubique Deus.
Post pauca de Primatu Petri relata, sequitur laus  Honorii:

Istria testatur possessa hostilibus annis
   Septies et decies schismate pestifero.
Sed bonus antistes, dux plebis, Honorius armis
   Reddidit Ecclesie membra reuulsa piis.
In alia inscriptione Honorius sequentibus celebratur uersibus:

 Pastorem magnum laudis pia premia lustrant,
   Qui functus Petri hac uice summa tenet,
Effulget tumulis nam presul Honorius istis,
   Cuius magnanimum nomen honorque manet,
Sedis apostolice meritis nam iura gubernans,
   Dispersos reuocat, optima lucra refert,
Utque sagax animo diuino in carmine pollens,
   Ad uitam pastor ducere nouit oues.
Tunc post mentionem de Istria ac Iudeis superatis sequitur:

Attonitum patrie solers sic cura mouebat
   Optata, ut populis esset ubique quies.
Quem doctrina potens, quem sacre regula uite
   Pontificum pariter sanxit habere decus.
Sanctiloqui semper in te commenta magistri
   Emicuere tui tanquam fecunda nimis.
Namque Gregorii tanti uestigia iusti
   Dum sequeris cupiens et meritumque geris.
Aeterne lucis Christo dignante perennem
   Cum Patribus sanctis posside iamque diem  .

 His epitaphiis accedit testimonium Ione seculo uII in Hibernia abbatis; is superuixit usque ad annum 692, et Honorium his celebrauit uerbis: Erat uenerabilis presul Honorius uita et moribus sanctissimus, sagax animo, uigens consilio, doctrina clarus, fide precipuus, dulcedine et humanitate pollens, cleri reformator, Euangelii propagator, Ecclesiarum intra et extra Urbem studiosissimus cultor et conditor, dignus quem posteritas laudet, presules imitentur, fideles suspiciant, omnes uenerentur  .

Ex his lucescit, quod Monothelite, si callide fingere uoluerint sue secte fauisse aliquem pontificum Romanorum, non imprudenter fecerint, quod Honorium papam uere magnum in suas partes pertrahere conati fuerint. Quo ordine et modo id peractum fuerit,  mox exponam; sed ut certa ab incertis magis secernantur, necessario premittende sunt sequentes assertiones.

5. Quoad uixit, nereseos non accusatus; nec primis XL post mortem annis condemnatus.---Prima. Honorius papa, quoad uixit, hereseos damnatus uel etiam accusatus a nemine fuit. Hec propositio, quantum mihi constat, a nullo negatur: eritque uera, etiamsi omnia que in hodiernum usque diem contra Honorium papam producta sunt, forent genuina. Patebit ex dicendis.

Secunda. Honorius papa primis XL post suam mortem annis hereseos condemnatus non est; imo nec legitime accusatus, licet interea due  numerose synodi celebrate fuerint, et quidem Rome in  loco asserti delicti et contra Monothelitas, nempe anno 649, sub S. Martino I, 105 episcoporum  , et anno 680 sub S. Agathone aliorum 125 antistitum. ueritas huius assertionis similiter patebit ex dicendis; nam Honorius anno 681 in synodo Cpltana ob epistolam ad Sergium responsoriam, ex bibliotheca Cpltana tunc productam primum legitime  accusatus est et condemnatus. Epistolam illam, ob quam iudices mortuum condemnarunt, originalem statim flammis tradiderunt, qua perniciosam; attamen epistole combuste copiam inseruerunt actis.

He due assertiones  negari non possunt.  Quod Honorius in precedentibus synodis, in quibus Sergius, Pyrrhus, Paulus, patriarche Cpltani, et alii anathematizati sunt, ne nominatus quidem fuerit, certissimum est. Nunc progrediamur ad historiam.

6. Epistola Honorii pape ad Sergium; sed uiuente Honorio non producta.---Ad Honorium papam dum uiuebat, epistolam Sergius patriarcha Cpltanus scripserat consultatoriam de una uel duabus in Christo uoluntatibus; Honorius per abbatem Ioannem Symponum respondit epistola Latina, quod in Christi humanitate non dentur due uoluntates contrarie sicut in nobis. Post peccatum Ade exstat rebellio carnis aduersus spiritum, Christus assumpsit totum quidem hominem, sed absque peccato. Quod Honorius  aliquam istiusmodi epistolam ad Sergium scripserit, certum est ex n. 15, dicitur fuisse edita anno 633; interim non legitur quod Sergius, qui superuixit usque ad annum 639, illam unquam in publicum produxerit, uel eam suis asseclis Cyro patriarche Alexandrino aliisque communicauerit, aut Sophronio Ierosolymitano et aliis aduersariis obiecerit. Id perpendi meretur.

7. Cyrus Alexandrinus Monothelismum promouet.---Eodem circiter  tempore S. Sophronius monachus electus est patriarcha Ierosolymitanus; Alexandrie archiepiscopus erat Cyrus ex Phasaide illuc translatus; is sub pretextu, ut Theodosianos hereticos ad catholicam reduceret Ecclesiam, IX capitula publicauerat, in quorum septimo una tantum operatio   tribuebatur Christo.

8. S. Sophronius Monothelitis se opponit.---S. Sophronius ob istam Alexandrini innouationem ualde indoluit; ut mala auerteret futura, duos euulgauit libros sexcentis Patrum testimoniis  pro duabus in Christo uoluntatibus refertos: censuit papam Honorium esse admonendum; igitur quia ipsus Romam proficisci non poterat, Stephanum episcopum Doriensem ex suis suffraganeis primum Romam destinauit, quem prius in montem Caluarie deductum ita affatus est: Memineris te aliquando illi, qui in hoc loco sancto crucifixus est, uenturo iudicare uiuos et mortuos, rationem redditurum esse; si iam fidem periclitantem deseras. Fac ergo quod ipse ob incursiones  Saracenorum  prestare non possum, uade ad sedem apostolicam  ubi orthodoxorum dogmatum fundamenta sunt. uiros sanctos qui ibi degunt certiores redde de his omnibus que hic aguntur, et rogare non desinas, donec ex apostolica prudentia nouiter introductorum dogmatum perfectam faciant secundum canones destructionem.

9. Stephanus a Sophronio Romam mittitur. Monothelite impedire conantur.---Stephanus ob has Sophronii et aliorum signanter in Cyprio episcoporum instantias profectionem Romanam exorsus est; quo comperto Monothelite itinerantem impedire extremo conatu moliti sunt, missis in diuersa loca mandatis, ut caperetur Stephanus episcopus, catenisque uinctus retraheretur. Stephanus cunctas insidias faustus  euasit, Romam peruenit sua spe minime fraudatus; neque enim, ut S. Martino I narrauit Stephanus ipse l. c., despexit Deus preces cum lacrymis oblatas supplicum suorum; sed excitauit non equidem mediocriter precessores, apostolicosque presules in commonitione nec non contestatione predictorum  uirorum, licet nullo modo eos flectere potuerunt precessores uestri  . Dum S. Sophronius Stephanum Romam ablegauit, Honorius adhuc uiuebat. Si Stephanus Honorium repererit uiuum; ergo Honorius Monothelitas flectere uoluit, quod tamen minime potuit. Sed ponamus, Stephanum post mortem Honorii Romam appulisse; ut quid tamen  Monothelite tantis machinationibus impedire  conati sunt, ne sua heresis innotesceret episcopo Romano, si illi iam habuissent aliquam epistolam Honorii predicantis unam uel prohibentis duas in Christo uoluntates? Epistola Honorii prima in qua dogma Monothelitarum approbatur, dicitur scripta anno 633.

10. An Honorius per epistolas silentium indixerit patriarchis Cyro et Sophronio.---Si epistola Honorii secunda  sit genuina, 1o Honorius papa ad Sophronium et Cyrum patriarchas scripsit, ut uterque abstineret a predicandis una uel duabus in Christo operationibus; 2o legati a Sophronio ad Honorium missi promiserunt quod Sophronius ab asserendis duabus operationibus certo cessaturus sit, dummodo et Cyrus  abstineat ab astruenda una operatione. uerum hec secunda Honorii epistola mihi uidetur fictitia. En meas rationes! 1o incredibile est quod S. Sophronius  consensurus fuisset in suppressionem duarum uoluntatum, uel eius legati id promiserint. 2o Primus S. Sophronii legatus fuit Stephanus Doriensis, quem num. prec. audiuimus; is sane talia non promisit Honorio, etiam supposito quod hunc uiuum repererit. Insuper 3o nulla exstat epistolarum Honorii ad Sophronium et Cyrum patriarchas; et 4o Sophronius nullam ab Honorio accepisse uidetur.

11. An Sophronius ansam hereseos dederit.---Huic S. Sophronio et alia per Monothelitas illata est calumnia, nempe quod ille, quia importuno tempore  duas uoluntates predicare cepit, causa fuerit ut alii unam tantum asseruerint. Hanc calumniam diluit S. Maximus  testatus 1o quod Sergius sparso prius libello Menne, et alio Theodori Pharanitani, et data ad Cyrum p. t. adhuc episcopum Phasadis epistola unam uoluntatem stabilire iam conatus fuerit, dum Ioannes eleemosynarius, Cyri in cathedra Alexandrina antecessor, adhuc uixerat; 2o quod postea Sophronius  ad Sergium profectus fuerit, humillime ad pedes Sergii prouolutus, hunc per passionem Christi obsecratus fuerit: ne uocem hereticorum olim probe a SS. Patribus superioribus exstinctam renouaret. Quis iam fuit auctor scandali? An Sophronius? Hec S. Maximus de S. Sophronio.  Nunc regrediamur ad pontifices Romanos.

 12. Honorio succedit Seuerinus.---Honorius obiit anno 638 in Octobri. Post sesqui annum  successit Seuerinus Romanus, qui duobus tantum mensibus  sedit, defunctus anno 640. Imperator illo tempore erat Heraclius, Monothelitarum patronus, huius minister Isacius patricius et exarchus Italie post mortem Honorii Romam uenit, primates Ecclesie singulos in singula eiecit exsilia, res ab Honorio relictas et episcopium Lateranense immensis opibus plenum depredatus est. Partem spolii accepit imperator.

13. Ecthesis Heraclii publicatur.---Anno 639  Sergius Cpltanus diuulgauit nouam fidei expositionem que dicta fuit Ecthesis Heraclii, quia sub. huius nomine publicata. In ea ceteroquin catholica  dicebatur: Confitemur unicam in Christo uoluntatem. Cyrus Alexandrinus Ecthesin approbauit, sed monuit Sergium: Hanc etiam debet profiteri communis frater noster Seuerinus, qui ordinatur. S. Martinus I in concilio Lateranensi testatus est quod Ecthesis nunquam fuerit suscepta aut admissa, magis autem condemnata et anathematizata ab apostolica auctoritate. Interim Ecthesis illa publice appensa fuit Constantinopoli.

14. Ecthesis a Ioanne Iu damnatur. Fuerat composita a Sergio Cpltano.---Anno 640 in cathedra Petri successit Ioannes Iu Dalmata. Is, conuocato Rome concilio, Ecthesin damnauit, et Monothelitarum heresin anathematizauit. Exemplum pape illico secuti sunt episcopi Africe. Ita Theophanes apud  Baronium. Heraclius Ioanni Iu pape rescripsit: Sergius  Ecthesin composuit, et rogauit ut nomine meo ederetur, et manu mea signaretur, id ipsius precibus dedi. Nunc uero, cum uideam inde disceptationes oriri, omnibus notum facio me huius scripti auctorem non esse. Hucusque nulla facta est mentio quod Honorius papa contra duas in Christo uoluntates in fauorem Monothelitarum aliquid ediderit.

15. Epistola Honorii obiecta a Monothelitis; explicata a Ioanne papa.---Anno 641 die 11 Februarii obiit Heraclius. Ecthesis permansit appensa; insuper  sparsum est utique a Monothelitis quod Sergius olim ab Honorio epistolam  accepisset fauentem uni in Christo uoluntati. Igitur Ioannes Iu papa manu eiusdem abbatis, quo ceu secretario Honorius n. 6 usus fuerat, scripsit epistolam ad Constantinum III imperatorem, Heraclii filium, seu apolo iam pro Honorio, quem uocat patrem catholicum, sancte memorie papam; ait: Subtilissima ueritate, que ante breue tempus gesta sunt; enarrabo. Sergius Honorio significauit quod quidam in Christo duas contrarias dicerent uoluntates; quo prefatus papa comperto, rescripsit ei quod Saluator noster sicut esset perfectus Deus, ita esset et homo perfectus, sine peccato et idcirco unam uoluntatem humanitatis habere sicut Adam ante peccatum, non duas contrarias quemadmodum  nos qui de peccato Ade sumus geniti. Predictus ergo decessor meus docebat non fuisse in Christo sicut in nobis peccatoribus uoluntates mentis et carnis contrarias, quod quidam ad proprium sensum conuertentes, diuinitatis eius et humanitatis unam eum uoluntatem docuisse suspicati sunt  , quod ueritati omnimodis est contrarium  .

Ecce! ergo Honorius a Ioanne papa ab omni suspicione hereseos  absoluitur litteris ad imperatorem datis. Hac occasione potuissent, imo debuissent Cpltani postea producere epistolam Honorii, si hec Ecthesi fauisset, et Ioannem papam conuincere mendacii. Constantinus tribus tantum mensibus regnauit, ueneno a nouerca sublatus. Ecthesis permansit affixa. Ioanni pape nemo contradixit.

 16. Theodorus papa. Pyrrhus aufugit. Paulus hereticus substituitur.---Anno 641 Ioanni pape successit Theodorus Ierosolymitanus. Pyrrhus , quasi conscius necis Constantino illate, sub Constante Constantini filio rebellionem a plebe passus, anno 642, Constantinopoli aufugit in Africam, que ab imperatore defecerat. Pyrrho a Constante imperatore substitutus est Paulus; is sui promotionem, ut moris erat, renuntiauit pape, et fidem tunc simulauit catholicam. Papa  renuit Paulum interim agnoscere; iussit suo apocrisiario  Martino et aliis, ut causa Pyrrhi  iuridice prius inquireretur. Paulus hec non curauit, imo postea pape perscripsit: Credimus in Christo unam esse uoluntatem.

17. Episcopi Cypri ad Theodorum papam.---Anno 643 episcopi Cypri in sua synodica ad Theodorum papam confessi sunt, quod Deus sedem Romanam constituerit firmamentum fidei immobile: institerunt quatenus Ecthesis deponeretur Constantinopoli, uel eius fautores anathematizarentur. Tu es Petrus, aiunt ad Theodorum; tu profanarum heresium depositor existis, tu princeps et doctor orthodoxe et immaculate fidei. Hi episcopi, qui ad martyrium se paratos asseruerunt, uidentur ignorasse, quod Honorius  Theodori antecessor Monothelitis consenserit, aut fidem maculauerit catholicam.

18. Monothelite epistolam Honorii sinistre interpretantur.---Anno 645 Pyrrhus in Africa cum S. Maximo monacho doctissimo  disputationem habuit publicam, que adhuc exstat apud Baronium et alios. In ea Pyrrhus, pro una certans uoluntate, ad auctoritatem prouocauit pontificum Romanorum, effatus: Quomodo igitur uigilius papa Romanus libellum a Mena Cpltano oblatum, qui unam uoluntatem continebat, accepit  ? MAXIMUS: Admiror quomodo patriarche cum sitis, audetis mentiri  ; tuus antecessor ad Honorium scripsit, commonefactum quidem de eo libello, non autem oblatum, nec ostensum. Tu ad Ioannem  papam scripsisti, oblatum  esse et ostensum, lectum etiam per Constantinum questorem. Utri igitur credemus, tibi an tuo decessori? Uterque enim non potest uerum dixisse . . . .---PYRRHUS: An antecessor meus istud scripsit? MAXIMUS: Scripsit.---PYRRHUS: Sit ita de uigilio; quid de Honorio, qui aperte antecessori meo unam Christi uoluntatem tradidit?---MAXIMUS: Quis fuerit fide et auctoritate dignus epistole interpres, qui eam ex persona Honorii scripsit adhuc superstes, et qui totum Occidentem cum aliis uirtutibus, tum dogmatibus fidei christiane illustrauit, an ii qui Constantinopoli, que ex corde erant loquebantur?---PYRRHUS: Qui hanc composuit.---MAXIMUS: Is igitur ipse, cum ad Constantinum imperatorem ex persona S. Ioannis pape scriberet, dixit: Unam uoluntatem  diximus in Domino, non diuinitatis eius et humanitatis, sed humanitatis solius. Cum enim Sergius scripsisset quod quidam duas in Christo uoluntates contrarias dicerent, asseruimus Christum non duas uoluntates  contrarias habuisse, carnis nempe et spiritus, sicuti nos habemus post peccatum. Hoc autem ita esse argumentum euidens est meminisse membrorum et carnis, que quidem de diuinitate illa accipi non permittunt.---PYRRHUS: Simplicius antecessor meus accepit hoc.---MAXIMUS: Rem ipsam loquor: nichil me tam ab antecessore tuo abalienauit, quam mutabilitas eius et inconstantia, id est, in alias alio tempore transire sententias, et in nullo sensu permanere . . . Quid autem necesse fuit proponere chartas, id est Ecthesin, etc.? Phyrrhus tandem uictas dedit manus, ut n. seq.

19. Monothelite epistolam Honorii uertendo in Grecum corruperunt.---Porro Monothelite epistolam Honorii non solum sinistre interpretati sunt, sed iam etate S. Maximi eam nonnichil corruperant. S.  Maximus ep. ad Martinum apud Natalem adduxit Ioannis abbatis, qui epistolam Honorii scripserat, testimonium asserentis, quod Honorius nullo modo mentionem per numerum fecerit unius omnimode uoluntatis, licet hoc nunc sit fictum ab his, qui hanc in Grecam uocem interpretati sunt  , sed docuerit absentiam eius uoluntatis, que in nobis est reproba, colluctans contra spiritum. Interim epistola que nunc exstat, Honorii quoad magnam partem uidetur genuina, quia continet assertiones ab ipso S. Maximo diserte indicatas. Sed an tota sit genuina examinabitur postea a n. 23.

Pyrrhus a S. Maximo conuersus, iuit Romam, errores sponte abiurauit, a Theodoro papa pristine dignitati patriarchali restitutus, sed quando Rauennam  peruenit mox relapsus est, et in Orientem rediit, obiit anno 652; an suam sedem post mortem Pauli anno 651 defuncti recuperauerit, ut uariis artibus tentauit, non satis constat.

20. Pyrrhus et Paulus excommunicantur.---Paulus interea a papa aliisque episcopis admonitus fuerat, ut clarius suam fidem ediceret, rescripsit uero: Christum habuisse unam uoluntatem, non uero duas uoluntates contrarias; addidit: hanc fuisse doctrinam Sergii, Honorii, SS. Cyrilli, Athanasii, Gregorii Theologi, totiusque synodi Chalcedonensis, adeoque et S. Leonis I pape. Tandem statuit tollere Ecthesin, permouit uero Constantem imperatorem, ut publicaret edictum quo utrique parti silentium imponeretur, ut neque una, neque due uoluntates nominarentur.  Id uocatum est Typus Constantis uel Constantii. Circa annum 648 Pyrrhus  et Paulus a Theodoro papa excommunicati sunt.

21. S. Martinus I damnat Typum Constantis, Sergium,  etc.---Theodoro anno 649 successit S. Martinus I, olim, qua Theodori pape apocrisiarius, Constantinopoli moratus; is eodem anno synodum congregauit episcoporum 105. Occasio huius synodi uidetur fuisse quia imperator a neo-electo papa exegerat approbationem sui Typi. Tunc causa Monothelitarum plenius discussa est, damnantur Constantii Typus  , Heraclii Ecthesis, Sergius, Pyrrhus Cpltani, Cyrus Alexandrinus, Theodorus Pharanitanus  . Concilio interfuit S. Maximus, licet, quia tantum abbas, non subscripserit.

22. S. Martinus et S. Maximus persecutionem patiuntur, quorum alter contra Typum perorat.---Imperator ualde exacerbatus iussit Martinum Roma abduci Constantinopolin. Papa carceres, grauissimas erumnas  perpessus, in exsilio expirauit anno 654, die 12 Nouembris, qua colitur ut martyr, miraculis ante et post mortem clarus. Similiter S. Maximus, Constantinopolin pertractus, lingua et manu crudeliter mutilatus, carceribus, erumnis, exsilio, aliisque penis confectus est anno 658 prope octuagenarius. Is quam maxime tentatus fuerat, ut cum Ecclesia communicaret Cpltana, quod constantissimus renuit, accusatores suos Monothelitas uariorum mendaciorum reos liberrimus pronuntiauit, et que olim Rome contra Typum edixerat, intrepidus Constantinopoli in iudicio repetiit: Typus destruit symbolum . . . Idem remedium Ariani etate Constantini magni datis litteris proposuerunt: supprimamus uoces: consubstantialis et substantia diuersus, ut uniantur Ecclesie.  At non consenserunt Patres nostri, sed huic paci persecutionem et mortem pretulerunt, quamuis huic remedio Constantinus fauerat. Nunquam imperatorum aliquis Patres eo adducere potuit, ut etatis sue hereticis conniuerent adhibendo uoces ambiguas, sed semper usi sunt uocibus claris, questioni propriis et congruis. Hic fuisset palmaris occasio excipiendi quod etiam Honorius  iussisset uocem unius uel duarum  uoluntatum esse supprimendam. En clausulas ex dictis epistolis concernentes.

23. Epistola Honorii pape prima, cuius exordium uidetur non genuinum.---Honorius in sua epistola prima dicitur ita exorsus esse: Scripta fraternitatis uestre suscepimus, per que contentiones quasdam et nouas uocum questiones nouimus introductas a Sophronio quodam tunc monacho, nunc autem, ut audimus, episcopo Ierosolymitano, aduersus fratrem nostrum Cyrum Alexandrie antistitem, unam Christi operationem conuersis ex heresi predicantem. Qui denique ad uestram fraternitatem Sophronius ueniens, querelam huius modi deponens, multiformiter eruditus, petiit ut ea que uoce a uobis acceperat, scriptis declararentur: quarum litterarum ad eumdem  Sophronium directarum suscipientes exemplar et intuentes satis prouide circumspecteque fraternitatem uestram scripsisse, laudamus nouitatem uocabuli auferentem, quod posset scandalum simplicibus generare. Nos enim, etc. Hoc est exordium epistole prime, quod mihi uidetur non genuinum  , et fuisse ignotum S. Maximo et Stephano, Sophronii postea legato. Insuper epistola Sergii ad Sophronium, quam Honorius approbauerit, alibi non legitur unquam producta fuisse.

24. Confirmatio satis catholica.---Post multa alia, que omitto, sequitur: Unde unam  confitemur uoluntatem Christi, quoniam aperte a diuinitate assumpta fuit nostra natura, non peccatum. In illa scilicet est natura que creata est, non que corrupta  fuit post transgressionem . . . Alia enim lex in membris aut uoluntas diuersa et contraria non fuit in Christo . . . Etsi enim scriptum est: non ueni facere uoluntatem meam, sed eius qui misit me, Patris. Et: non sicut ego uolo, sed sicut tu uis, Pater, et alia huiusmodi; non sunt hec diuerse uoluntatis, sed dispensationis humanitatis assumpte. Ista enim propter nos dicta sunt, quibus dedit exemplum, ut sequamur uestigia eius: pius magister discipulos imbuens, ut unusquisque nostrum non propriam,  sed Dei Domini potius in omnibus preferat uoluntatem. Hec ultima profecto catholica sunt, et clarissime astruunt uoluntatem in Christo humanam, quam negabant Monothelite. Igitur hec pars uidetur fragmentum genuinum epistole ab Honorio scripte, cui sequens epilogus fuit assutus.

25. Epilogus suspectus fauet Typo Constantis.---Non oportet cum quibusdam balbutientibus unam aut duas in Christo operationes predicare . . . Utrum una aut due operationes debeant dici aut intelligi, non expedit ad dogmata transferri, ea grammaticis relinquimus . . . Oportet illa euertere que nouitate uocis cognoscuntur sanctis Dei Ecclesiis parere offensionem, ne forte qui sunt infantes, offendentes in appellatione duarum operationum existiment nos  sentire id quod Nestoriana insania; aut si unam Christi operationem confiteamur, ne stultam Eutychianistarum nos attonitis auribus confiteri existimemur . . . Satius existimamus ut naturarum ponderatores, otiose negotiantes, et turgidi aduersus nos insonent uocibus ranarum philosophi, quam ut simplices et humiles Christiani possint remanere ieiuni  . . . Hec nobiscum fraternitas uestra predicet, sicut et nos ea uobiscum unanimiter predicamus: hortantes uos ut unius uel gemine noue uocis inductum operationis uocabulum aufugientes, unum nobiscum Iesum Christum Filium Dei uiui in duabus naturis operatum fide orthodoxa et unitate catholica predicetis.

Quam belle hanc Honorii adhortationem pro se  adducere potuissent Constans imperator et Paulus Cpltanus, si eam sciuissent qui Typum defendebant. Porro exordium et epilogus non conueniunt confirmationi, ut perpendenti patebit; argumentum epistole erit sequens: Christus non habuit duas uoluntates contrarias; ergo non debemus de Christo predicare uel duas uel unam.

26. Epistola Honorii secunaa, que uidetur spuria.---Epistola Honorii ad Sergium secunda nunquam fuerat ab aliquo citata; producta primum est anno 681 in concilio Cpltano; non fuit ex integro prelecta et actis inserta, sed bibliothecarius pro suo libitu  Patribus recitauit duo fragmenta sequentis tenoris: Scripsimus etiam ad Cyrum fratrem nostrum  Alexandrine ciuitatis antistitem, ut euerteretur appellatio noue inuentionis unius uel duarum operationum, quod . . . debet expelli appellatio recens introducte unius seu duplicis operationis a predicatione recte fidei  . Qui autem hec dicunt, quid aliud suspicantur quam ad similitudinem appellationis unius aut duarum naturarum Christi Dei nostri, ita etiam unam aut duas operationes  ? De quo preclare dicit diuina Scriptura: unius autem operationis aut duarum esse aut fuisse Christum intelligere aut proferre, est plane uanum  . In actis sequitur:

Habet autem etiam sic hec epistola ad finem: et hec quidem censemus per presentes litteras esse declaranda, ut instruantur qui dubitarunt. Quod autem attinet ad dogma, neque unam neque duas  operationes definire, sed utrasque naturas in uno Christo unitas cum alterutrius societate operantes et agentes  confiteri debemus. Non oportet nos definire aut predicare unam aut duas operationes. Consentimus uestre sanctitati . . . Scribimus preterea ad fratres nostros Cyrum et Sophronium episcopos, ne de cetero in noua uoce, nempe in appellatione unius aut duplicis operationis, insistere aut perseuerare cernantur . . . Licet cum eis quos Sophronius misit, egerimus, ne duarum operationum appellationem deinceps pergeret predicare: quod quidem omnino promiserunt predictum uirum esse facturum, si Cyrus desinat dicere unam operationem.

Hec epistola mihi uidetur indigna S. Honorio dictante, et Ioanne abbate   concipiente uel scribente. uid. n. 10. Iuxta epistolam primam Sophronius iam acquieuerat Sergio. uid. n. 23. Nunc Honorius iterum scripturus est ad Sophronium et Cyrum? Qui sunt illi legati qui a Sophronio missi, ad Honorium peruenerunt, qui Honorio promiserunt Sophronium esse cessaturum a predicanda duplici uoluntate, et quidem sub conditione, si Cyrus desinat dicere unam?

27. Successores in Cathedris Romana et Cpltana.---In cathedra Romana S. Martino successerunt Eugenius, dein uitalianus, tunc Adeodatus, dein Donus, denique S. Agatho, sub quo anno 680 congregata fuit synodus uI, de qua n. 1.

Post Paulum in sede Cpltana fuerunt Petrus, Thomas,  Ioannes, Constantinus, Theodorus et Georgius. Petrus ad Eugenium papam scripsit synodicam, sed intellectu difficillimam, in qua nec unam nec duas asseruit in Christo uoluntates. Hec epistola, urgente etiam omni clero et populo, a Romanis fuit reiecta. Thomas dicitur ad uitalianum exarasse synodicam catholicam, quam bibliothecarius in concilio Cpltano produxit sub excusatione, quod Thomas eamdem ad uitalianum dirigere non potuerit propter Saracenorum incursum assidue imminentem, ut nostis, et obsessionem que facta est per biennium quo gessit episcopatum  . De Ioanne et Constantino non legitur quod cum Ecclesia Romana palam dissiderint. Quod tamen Thomas Cpltanus, de cuius orthodoxia dubitauit idem Baronius, animum a sede Romana auersum  non habuerit, elucescit ex eo quia nomen uitaliani pape receptum fuit in diptycha Cpltana, probabilius non a Petro, ergo a Thoma; saltem non a Theodoro, qui conatus est nomen uitaliani pape eradere e diptychis, et nomen solius Honorii relinquere  .

28. Imperatoris synodum generalem conuocantis epistola ad papam.---Anno Ae. u. 678 imperator Constantinus Iu Pogonatus, seu Barbatus, post pacem cum Saracenis initam cogitauit et de pace reddenda Ecclesiis, que a tempore Heraclii proaui sui fuerant diuise. uoluerat synodum conuocare ex Latinis et Grecis uniuersalem; sed quia talis congregatio fuisset difficilior, statuit solos Orientales Constantinopolin conuocare, ita tamen, ut papa Romanus per suos et Romane synodi legatos interesse dignaretur, quibus  imperator sumptus ad tantum iter necessarios obtulit. En extractum epistole ad Donum papam:

Constantinus imperator Dono archiepiscopo antique nostre Rome et uniuersali pape . . . Dum ordinatus esset Theodorus huius nostre regie urbis, suggessit nostre serenitati, suspectum se esse dirigere consueta synodica ad uestram paternam beatitudinem, ne forte non recipiantur, sicut et sub predecessoribus eius patriarchis factum est. Sed quia  magis preuidit adhortatoriam epistolam facere ad uestram paternam beatitudinem, quam et direxit, ut notum erit. Sed postea interrogauimus eumdem Theodorum et Macarium patriarcham Antiochenum  , quenam esset difficultas inter uestram apostolicam sedem et ipsos; responderunt nobis quod uerba quedam nouitatis intromissa sunt, aliquibus quidem ex imperitia hec introducentibus, aliquibus uero incongrue scrutantibus incomprehensibilia opera Dei. Igitur hortamur uestram beatitudinem huc dirigere uiros utiles, modestos, peritos, indutos personam uestre apostolice sedis eiusque concilii, deferentes et libros quos oportet proferri, quatenus conuenientes cum Theodoro et Macario perscrutentur cum omni mansuetudine et modestia . . . Dirigantur quidem  ex Ecclesia uestra  tres persone uel plures, quante placuerint: ex concilio autem Romano episcopi duodecim.

Multum nobis instantiam fecerunt tam Theodorus quam Macarius patriarche, ut eiiceretur uitalianus e diptychis, asserentes Honorium memorari in diptychis propter honorem apostolice sedis antique nostre Rome. Nam non acquieuerunt, ut memorentur patriarche, qui post Honorium  fuerunt in predicta S. Romana Ecclesia. Sed non permisimus ut uitalianus eiiceretur e diptychis . . . Subscriptio: Diuinitas te seruet per multos annos, sanctissime ac beatissime Pater. Illa epistola fuit data Cpoli pridie Idus Augustas, indictione sexta, seu die 21 Augusti, anno 678.

 29. Epistola imperatoris ad patriarchas Cpltanum et Antiochenum.---Eodem anno 678 obiit Donus, et epistola imperatoris tradita est S. Agathoni successori. Is se obtulit paratum ad mittendum legatos; igitur imperator litteras quoque dedit ad Georgium Cpltanum huius tenoris: Imperator Constantinus . . . Georgio archiepiscopo Constantinopoleos et uniuersali patriarche  . Adhortantes sancimus, congregare uestram paternam beatitudinem  omnes qui ad eius sanctissimam sedem pertinent episcopos in  hanc nostram regiam urbem, quatenus diligentissima inquisitio fiat dogmatis de uoluntate, operatione, Christi ueri Dei nostri; innotescere quoque super hoc et Macario archiepiscopo Antiochene magne ciuitatis, quatenus et ipse de propria synodo episcopos preparatos faciat pro hoc ipso huc congregari  . Iam enim super hoc adhortati sumus per litteras nostras Donum, apostolice sedis antique Rome presulem, et illo defuncto Agatho nuper ordinatus papa in apostolica sede predicta nostras litteras suscipiens destinauit in presenti propriam eius indutos personam Theodorum et Georgium presbyteros et Ioannem diaconum; ex persona uero totius eius concilii, Ioannem et Abundantium et Ioannem episcopos cum ceteris clericis et monachis, qui  et porrexerunt nobis duas suggestiones, unam quidem eiusdem sanctissimi Agathonis pape, aliam uero concilii eius. Igitur uestra paterna beatitudo festinet predictos episcopos celeriter aduenire in hanc nostram regiam urbem. Hec epistola data fuit die 10 Septembris  anno 680.

30. Synodus Romana sub S. Agathone papa, et legati Cpolim missi.---Anno 679  S. Agatho papa Rome synodum celebrauit episcoporum 125, a quibus unanimiter definite sunt due in Christo uoluntates et operationes, damnati Sergius, Pyrrhus, etc., de Honorio nulla facta est mentio. Prefate synodi nomine Cpolim destinati sunt tres episcopi n. prec. indicati, nempe Ioannes Portuensis, Abundantius Paternensis et Ioannes Rhegiensis. Papa suis legatis  expresse iniunxit ne in ullam innouationem a Grecis fors tentandam consentirent.

31. Honorius usque ad annum 680 iudicatus est catholicus.---Hucusque nichil occurrit ex quo colligi ualeat quod Honorius uel ab aliquo pontifice uel ab aliquo concilio particulari condemnatus uel etiam legitime accusatus fuerit ut hereticus uel hereseos fautor. Multa uero hucusque obuenerunt, que probant Honorium ab omnibus iudicatum esse ut uere catholicum, et ultra XL annos post mortem suam in possessione bone fame perdurasse. Due epistole,  quas proposui a n. 32, saltem non nisi in sequenti concilio anno 680, in lucem protracte sunt; sed nunc concilii Acta perpendamus.



II. An spectatis Actis synodi sexte Honorius censeri debeat hereticus uel ab Ecclesia damnatus.

32. Concilii Cpltani III, seu synodi sexte actio prima, ordo conueniendi et sedendi.---Actio concilii Cpltani prima dicitur habita fuisse die 7 Nouembris  anno 680, Constantini 27, post eius consulatum anno 13. Heraclii et Tiberii fratrum eius anno 22, indictione 9, in trullo seu palatio imperatoris, qui et presedit stipatus XIII ex-consulibus. Ecclesiastici conuenisse leguntur sequenti ordine: 1o legati Agathonis; 2o patriarche Cpltanus, Alexandrinus per legatum, Antiochenus et Ierosolymitanus pariter per  legatum; 3o legati synodi Romane; 4o legatus archiepiscopi Rauennatensis; 5o XXXIII episcopi Greci; 6o sex abbates Latini et Greci  .

Latini presentantes sedem apostolicam Agathonis et synodum Romanam primi ceperunt loqui: Quoniam ante XLuI plus minus annos, qui pro tempore fuerunt presules huius regie ciuitatis, id est Sergius, Paulus, Pyrrhus et Petrus, nec non et Cyrus quondam Alexandrine ciuitatis antistes, insuper et Theodorus, qui fuit episcopus ciuitatis Pharan, et alii quidam, qui eos secuti sunt, quasdam nouitates uocum, contrarias orthodoxe fidei, introduxerunt, unam uoluntatem in Christo unamque operationem asseruerunt: multoties apostolica sede desuper pulsante, dehinc supplicante et minime ualente hactenus  eos a tali sensu abstrahere, quesumus, ut dicant qui ex parte sunt Ecclesie Cpltane, unde huiusmodi uocum adinuenta est nouitas?

33. Honorius papa hereseos incusatur, sed non probatur. Macarius in probando uoluntatem unam, deficit prima uice.---Imperator dixit: Georgius et Macarius patriarche respondeant ad ea que dicta sunt a parte sedis apostolice. Macarius archiepiscopus Antiochenus cum suo discipulo Petro presbytero monacho, et episcopi Petrus Nicomediensis ac Salomon Claneensis  , responderunt pro sedibus  Clptana et Antiochena: Nos uocum nouitates non edidimus, sed quidquid percepimus tam a conciliis uniuersalibus et sanctis Patribus quam a presulibus huius urbis, id est Sergio, Paulo, Pyrrho et Petro, nec non et HONORIO, qui fuit papa antique Rome, et Cyro, qui fuit papa Alexandrie, hoc de uoluntate et operatione credidimus et credimus et predicamus, et parati sumus ea que de eo dicuntur adducere. Macarius sue responsioni maiorem uim et decorem addidisset, si Honorium uocasset papam sedis apostolice, quem titulum imperator episcopo Romano tribuerat.

Interim Macarius petiit ut libri sanctarum synodorum in medio producerentur ex patriarchio Cpltano. Libri allati sunt, Stephanus Macarii discipulus ex  Actis synodi III, seu Ephesine, prelegit orationem in qua S. Cyrillus Alexandrinus asseruit: Per Christum reges regnant . . . est enim omnipotens uoluntas eius. Macarius dixit: Ecce, imperator, adduxi locum qui dicit unam in Christo uoluntatem. Sed exsurgentes qui apostolicam sedem representabant, et quidam episcopi ex synodo Cpltana, ac iudices exclamarunt: S. Cyrillus male adductus est a Macario, locutus est enim de natura uerbi diuina, que omnipotentem habet uoluntatem cum Patre et Spiritu sancto communem; et alioquin S. Cyrillus ne numeratiue quidem posuit unam eiusmodi uoluntatem. Ita in actione prima Macarius succubuit quoad S. Cyrillum et synodum Ephesinam; de Honorio nullam probationem  attulit; ergo cum fidem non inuenerit circa S. Cyrillum, eam nec meretur circa Honorium.

34. An accusatio contra Honorium sit interpolata. Legati Agathonis dicuntur tacuisse ad damnationem Honorii.---Porro et dubitari poterit an periocha de Honorio papa hoc loco non fuerit interpolata. 1o Poterat Macarius gloriari, a Sergio, Paulo, Pyrrho, Petro et Cyro assertam fuisse unam uoluntatem, neque probare tenebatur Macarius, quia ob illam doctrinam Sergius, Paulus, etc., fuerant Rome damnati in conciliis sub SS. Martino I et Agathone pontificibus; sed quod etiam Honorius unam uoluntatem asseruerit, id probare debuisset, quia id olim solemniter negauerant Ioannes Iu papa et S. Maximus Grecorum doctissimus, quod insuper in nullo iudicio  etiam Grecorum decisum fuerat. 2o Si Macarius tam impudens fuisset, ut Honorium Monothelitis palam adnumerarit, uerosimile non est quod reliqui omnes ad hanc accusationem tacuissent, et signanter quod legati Agathonis pape uel synodi Romane nichil attulissent pro Honorio, presertim cum, ut n. 38 audiemus, iussi fuerint in nullam consentire innouationem, et Honorium ex rationibus a Ioanne papa et S. Maximo allatis facile defendere potuissent.

Aliqui apud Pagium  dicunt: Legati S. Agathonis fuerunt nimium timidi. Ast si hoc, tunc legati fuissent maxime culpabiles, cum ex officio loqui debuissent, et tacuerint in re tam ardua fidem catholicam concernente. uerum quod legati  fuerint uiri recti et intrepidi, cuncte circumstantie loquuntur.

Natalis  ait: Legati fuerunt idiote. Resp.: Quoad scientias seculares, concedo; in rebus fidei et historia Ecclesiastica, nego. Unus eorum postea ad cathedram Petri euectus est.

Alii asserunt: Legati permittendo ut unus Honorius licet summus pontifex  hereticis accenseretur, fecerunt prudenter, quatenus hoc modo facilius a Macario et ceteris Grecis impetrarent, ut Sergius, Pyrrhus, Paulus et Petrus Cpltani Monothelitis adnumerarentur. Ast hec prudentia iuxta meam theologiam fuisset grauiter illicita ex parte Latinorum, et presupponit cunctos Grecos fuisse homines non equos, qui consensuri non fuissent  ut damnatio, que in Sergium, Pyrrhum, etc., Cpltanos in conciliis Romanis iam lata fuerat, repeteretur Constantinopoli, nisi et Honorius papa damnatis adnumeraretur. uidebimus a n. 36 quod legati Romani impediuerint, ne Mennas Cpltanus et uigilius papa Romanus Monothelitis fuerint adnumerati; cur Honorium papam, quem Ioannes papa, et S. Maximus Grecus iam olim uindicauerant, muti reliquissent hereticis? Insuper si legati Romani negassent ab Honorio assertam fuisse uoluntatem unam, non ideo Macarius fuisset dicturus, nec a Sergio, Pyrrho, etc., assertam esse uoluntatem unam. Imo si Macarius hoc dixisset, sibi, non uero Catholicis nocuisset, asserentibus doctrinam de uoluntate  una esse nouam, a solis Sergio, Pyrrho, etc., traditam. Ceterum admittamus quod dicta periocha de Honorio sit genuina; inde eque parum aliquid euincitur contra Honorium, quam contra SS. Cyrillum, Dionysium Areopagitam aliosque Patres, quos esse suos Macarius contenderat.

35. Actio 2. Macarius defecit secunda uice: nam S. Leo non fauit Monothelitis.---Actio 2 fuit 10 Nouembris. Lecta sunt Acta synodi Iu, seu Chalcedonensis, et ex iis sequentia uerba S. Leonis I pape: Agit enim utraque forma cum alterius communione, quod proprium habuit: uerbo quidem operante quod uerbi est, carne autem exsequente quod carnis est; et horum unum coruscat miraculis, aliud uero succumbit iniuriis. Exsurgentes qui ex  parte apostolice sedis  erant: Ecce! manifesto duas operationes predicat S. Leo, cuius presentem sermonem sancta synodus firmamentum orthodoxe fidei inscripsit. Macarius transiliit ad operationem theandricam a S. Dionysio Areopagita assertam, sed imperator iussit ut reliqua pars Actorum prelegeretur. Ita Macarius ex duabus synodis ad quas prouocauerat nichil euicit. Interim ex synodis quedam uerba adduxit; ex Honorio autem nullum textum citauit.

36. Actio 3. Macarius deficit tertia uice; nam Acta synodi u deprehenduntur corrupta quoad sermonem Menne.---Actio 3 habita fuit die 13 Nouembris. Ex libro I Acta synodi u continente prelectus est Sermo Menne archiepiscopi Cpoleos ad uigilium  papam Romanum, de eo quod una sit Christi uoluntas. Et exsurgentes legati apostolice sedis, exclamauerunt: Falsatus est presens liber synodi u; nequaquam legatur sermo, qui dicitur Menne ad uigilium, quia fictus est . . .  . Tunc legati, 1o monuerunt quod dum Acta fuerunt conscripta in synodo u, illis nequaquam prefixus fuerit predictus sermo, quod Mennas uI annis ante dictam synodum iam mortuus fuerit. 2o Imperator, ex-consules et quidam episcopi inspexerunt librum, et detexerunt quod tres primi quaterniones prefatum sermonem exhibentes alia manu quam reliqui quaterniones fuerint exarati; insuper in illis tribus primis quaternionibus numerus, ut alias fieri assolebat, nullus fuerit subsignatus; imo in quarto quaternione erat numerus primus,  in quinto numerus secundus, etc.  . Igitur fraus fuit manifesto detecta; unde et imperator iussit ut prefati tres quaterniones omitterentur, et reliqua Acta legerentur.

Aduertendum quod liber iste productus fuerit ex patriarchio Cpltano; quis queso illum librum primum corruperat, aut corruptum illuc absconderat? Sed audiamus corruptiones reliquas.

37. Epistole uigilii pape sunt fictitie.---Dum ex hoc libro relegeretur actio 7 synodi u, comparuerunt due epistole uigilii pape, una ad Iustinianum imperatorem, altera ad Theodoram Augustam, in quibus papa scripserat: Anathematizamus Theodorum Mopsuestenum, qui non confitetur . . . in Christo unam hypostasin  et unam personam et unam  operationem. Legati Romani exclamauerunt: Non dixit uigilius unam operationem: non sunt epistole uigilii  , falsatus est hic liber sicut et exordia primi libri presentis quinte synodi. Nam si unam operationem docuit uigilius et susceptus est a synodo, utique et in definitione mentio occurreret de una operatione. Relectus est liber, et nichil de una operatione deprehensum est. Facta est conclusio, quod Macarius ex synodis unam uoluntatem uel operationem non probauerit, ut promiserat. Igitur Macarius petiit inducias promisitque quod  ex aliis Patribus suam assertionem probare uellet  .

38. Actio 4. S. Agatho papa asserit nullum ex predecessoribus suis errasse in fide.---Actione 4, 15 Nouembris, prelecta est epistola S. Agathonis pape ad imperatorem Constantinum eiusque fratres  . Papa refert suum merorem de noua doctrina: ponit nomina omnium legatorum tam suo quam synodi Romane et archiepiscopi Rauennatensis nomine missorum: Qui duntaxat exponere studeant quid hec apostolica Ecclesia credat et predicet, non per eloquentiam secularem, que nec suppetit idiotis hominibus  , sed per sinceritatem apostolice fidei . . . Eis duntaxat iniunctum est ut nichil presumant augere, imminuere uel mutare, sed traditionem huius apostolice sedis, ut a predecessoribus apostolicis pontificibus  instituta est, sinceriter enarrare . . . Hec est apostolice fidei traditio, ut duas in Christo naturas predicemus . . . duas naturales uoluntates et duas operationes non contrarias, eas nec aduersas ad alterutrum dicimus, sicut a uia ueritatis errantes apostolicam traditionem accusant . . . Christianissimi Domini filii! profluentibus lacrymis exoro, porrigere dignemini dexteram apostolico dogmati, ut doctrina Petri non sub modio condatur, sed tuba clarius in toto orbe predicetur . . . Hec apostolica Petri Ecclesia nunquam a uia ueritatis in qualibet erroris parte deflexa est, cuius auctoritatem utpote apostolorum omnium principis semper omnis catholica Christi Ecclesia et uniuersales synodi amplexe sunt . . . Hec apostolica Christi Ecclesia per Dei omnipotentis  gratiam a tramite apostolice traditionis nunquam errasse probabitur, nec hereticis nouitatibus deprauata succubuit, sed illibata fine tenus permanet secundum Saluatoris pollicitationem: Petre, Petre! . . . ego autem pro te rogaui, ut non deficiat fides tua, et tu aliquando conuersus confirma fratres tuos . . . Qui fidem Petri non defecturam promisit, confirmare eum fratres suos admonuit, quod apostolicos pontifices mee exiguitatis predecessores libere semper fecisse  omnibus notum est. Quos quidem mea paruitas sequi desiderat. ue enim mihi, si Domini  mei ueritatem, quam ipsi sinceri predicarunt, neglexero predicare. ue mihi, si silentio texero ueritatem . . . Unde etiam apostolice memorie antistites, qui meam precesserunt mediocritatem, dominica doctrina instructi, ex qua nouitatem hereticam Cpltane Ecclesie presules aggressi sunt inducere, nunquam eos neglexerunt hortari et rogantes admonere, ut a malo dogmate heretici erroris uel tacentes abducerentur.

Post hec S. Agatho articulum fidei de duabus in Christo uoluntatibus probat adducendo textus quamplurimos ex S. Scriptura, ex conciliis generalibus, ex SS. Patribus tam Grecis quam Latinis, signanter Augustino, Ambrosio, Leone, Hilario, Dionysio Areopagita  , Gregorio Nazianzeno et Nysseno,  Chrysostomo, Anastasio, Cyrillo Alexandrino et Ierosolymitano. Dein enumerat hereticos antiquiores, qui unam in Christo uoluntatem predicarunt, nempe Apollinarium, Seuerum et Theodosium. Superaddit et recentiores Cyrum Alexandrinum et Theodorum Pharanitanum episcopos ac 4 patriarchas Cpltanos, Sergium, Pyrrhum, Paulum et Petrum  . Refert epistolas et libros in quibus hi instabiles uiri mox unam, mox duas uoluntates uel operationes predicarunt; citat epistolas Pyrrhi ad Ioannem, Pauli ad Theodorum, Petri ad uitalianum pontifices Romanos, item epistolam Sergii ad Cyrum Alexandrinum, aliasque Sergii lucubrationes; de Honorio altum silet Agatho  , imo ne quidem prodit, quod Sergius ad Honorium epistolam aliquam scripserit pro uel  contra duas in Christo uoluntates  . Contra hanc epistolam  nullus Grecorum uel mussitasse legitur, ne Macarius quidem. Quantum testimonium pro innocentia pape Honorii!

 39. Epistola CXXu episcoporum Latinorum ad Synodum sextam nichil habet contra Honorium.---In eadem actione etiam perlecta est epistola CXXu episcoporum  ex Synodo Romana ad Constantinum imp. et synodum sextam ita scribentium: Tota uita nostra sollicitudinibus plena est: nos circumdat manus gentium et labore corporis nobis paratur alimentum, quandoquidem antiqua possessio Ecclesiarum paulatim concidit diuersis deficiens calamitatibus, et sola substantia nostra est fides nostra, cum qua uiuere est summa gloria, propter quam mori est lucrum eternum . . . Hec est perfecta nostra scientia, ut catholice et apostolice fidei terminos  tota mente seruemus . . . Hanc ergo pure, catholice et  apostolice confessionis regulam, que in hac urbe Roma sub Martino papa conuenit synodus, predicasse omnes nos agnouimus . . . Noui erroris auctores sunt Theodorus Pharanitanus, Cyrus Alexandrinus, Sergius, Pyrrhus, Paulus et Petrus Cpltani . . . Nos, ut ciuitas  omnibus gentibus ostendatur esse superior, has personas eligendas esse rite censuimus, que deberent afferre nostram relationem, hoc est omnium episcoporum qui sunt in septentrionalibus et occidentalibus regionibus; sic tamen, ut non tanquam de incertis contendant, sed tanquam firma, stabilia ac illesa breui definitione offerant  . . . Mundanam  sapientiam et inanem deceptionem, sicut B. Paulus ait, omnino ignoramus, regulam tamen uere predicationis simplicissima ueritate docemus et defendimus. Tunc sequuntur subscriptiones similiter prelecte et Actis inserte, nempe: Agatho episcopus apostolice Ecclesie urbis Rome huic suggestioni . . .  sicut superius continentur, consensi et subscripsi. Andreas episcopus Ostiensis Ecclesie in hanc suggestionem, quam pro apostolica nostra fide unanimiter construximus, subscripsi. Eodem omnino modo singuli reliqui episcopi subscripserunt, contestati quod unanimiter prefatam suggestionem construxerint  .

40. Ad epistolas illas nichil responsum a Grecis.---Ego exspectassem ut nunc huic unanimi Latinorum episcoporum definitioni, tanquam satis discusse, imperator cum paucis Grecis, qui Constantinopoli congregati erant, mox consensum dedissent, presertim cum euidens sit quod Christus habuerit uoluntatem humanam, et Macarius in probando oppositum tam manifesto defecerit. Ast quod satis mirari  non ualeo, nunc in hac actione 4 et proxime sequentibus nullo modo commemoratur an he suggestiones Latinorum de duplici in Christo uoluntate a Grecis fuerint acceptate uel reprobate. Imo imperator, quasi illas suggestiones iudicauerit non esse satis decisiuas, legitur dixisse: Sufficiunt que hodierno die lecta sunt; Macarius, et qui cum eo erant, altero die proferant promissas SS. Patrum sententias.

41. Actio 5. Macarius nouos textus produxisse dicitur.---Acta actionis 5  , que dicitur seruata die 7 Decembris, curioso lectori nullatenus satisfaciunt. Macarius dicitur, ab imperatore prouocatus, protulisse sententias, quas dudum promiserat, et  quidem duos Codices; primi Codicis superscriptio fuit: Testimonia SS. Patrum unam Christi uoluntatem docentium, que est etiam Patris et Spiritus Sancti  . Uterque Codex dicitur fuisse prelectus. In prioribus actionibus ea que prelecta fuere etiam Actis scripto inserta fuerunt; sed in hac actione 5 preter predictum Codicis primi titulum ne syllaba legitur annotata. Interim Macarius refertur fuisse admonitus, ut si uoluerit, plures in sequenti actione sententias pro sua opinione proferat. Admiror nimiam erga Macarium indulgentiam.

42. Actio 6. Macarius nouos textus superaddidisse dicitur, qui sigillati fuerunt.---Actio 6 dicitur habita anno Constantini 27, post eius consulatum 13, indictione 9, die 11 Februarii  , ergo anno e. u. 681.  Macarius, et qui cum eo erant, obtulerunt tertium Codicem inscriptum: Sequentia testimoniorum de uoluntate. Hic tertius Codex dicitur prelectus, sed  nichil de eo Actis insertum est. Imperator dicitur iussisse ut nunc tres Codices a Macario oblati sigillentur a iudicibus, a legatis Romanis et ab episcopis huius synodi. Miror hunc apparatum, cum tantus circa epistolas Agathonis et synodi Romane a legatis Romanis exhibitas non fuerit obseruatus; he fuerunt lecte et Actis statim inserte, non sigillate et reposite ad futuras sessiones. De codice tamen a Romanis oblato, uid. n. 44.

43. Legati Romani nouos textus pro duabus uoluntatibus offerunt.---Porro post factam sigillationem legati Romani imperatorem admonuerunt, quod Macarius truncauerit textus a se prefatis Codicibus inscriptos, ac simul obtulerunt testimonia SS. Patrum pro duabus uoluntatibus, nec non et hereticorum  pro una uoluntate. Imperator iussit ut lectio differatur ad sessionem proximam. De Honorio necdum mentio occurrit. Ceterum hec Acta ita referuntur, ac si questio de una uel duabus in Christo operationibus necdum satis decisa fuerit.

44. Actio 7. Textus a legatis Romanis oblati leguntur.---Actio 7 dicitur seruata die 27 Februarii, etc., uti prius. Imperator iussit ut testimonia, que hesterno die a legatis Romanis fuerant oblata, prelegerentur; interrogauit legatos, an plura uellent proferre testimonia, qui responderunt ista sufficere, et institerunt ut synodus edicat quid sentiat de epistolis ab Agathone et synodo Romana missis et in actione 4 prelectis. Patriarche Georgius Cpltanus et Macarius Antiochenus dicuntur respondisse quod  textus in prefatis epistolis citatos uelint prius conferre cum libris in Patriarchio Cpltano asseruatis et postea dare responsum. Imperator acquieuit et iussit Codicem a legatis oblatum sigillari. Rationem cur hi Codices a legatis et Macario oblati tam singulari cura fuerint sigillati, non perspicio; an forsan suspicio fuit ne secretarius Agatho, n. 104 citandus, uel quis alius, Codices oblatos et iam prelectos falsaturus esset?

45. Actio 8. Epistola S. Agathonis recipitur ab episcopis Cpltano subiectis.---Actio 8 fuit habita die 7 Martii, etc., ut prius. Imperator interrogauit patriarchas Georgium Cpltanum et Macarium Antiochenum, an consentirent epistolis ab Agathone et synodo Romana missis? Georgius respondit: Textus ab  Agathone et synodo Romana citatos contuli et reperi concordantes cum libris in patriarchio Cpltano asseruatis  , et consentio eis, et sic profiteor et credo.  Tunc referuntur singula responsa XIu episcoporum Grecorum, qui omnes et singuli subscripserunt sententie Agathonis pape, quin addiderint quod textus a papa citatos examinauerint. Inter illos Domitius episcopus Prusiados dixit: Litteras a Patre nostro Agathone SS. archiepiscopo apostolice et principalis sedis antique Rome . . . tanquam ex Spiritu sancto dictatas per os S. Petri, et digito predicti ter beatissimi pape Agathonis scriptas suscipio et amplector. Postea reliqui episcopi sedi Cpltane subiecti insurrexerunt omnes et exclamarunt: Consentimus suggestionibus Agathonis pape et synodi eidem subiecte, credimus in Christo duas uoluntates, eos qui dicunt unam uoluntatem anathematizamus. Reflectendum, 1o quod in suggestionibus  Romanis Sergius, Pyrrus, Paulus, Petrus Cpltani et Cyrus Alexandrinus fuerint condemnati, sed Honorius ne nominatus quidem; 2o quod nullus horum Grecorum exceperit contra omissionem Honorii, ne Gregorius quidem Cpltanus uel Macarius Antiochenus.

46. Theodorus episcopus palam dicitur esse mentitus.---Porro inserta est et sequens historia: Theodorus episcopus Meletine ingressus in medio dixit: Ego homo sum rusticus, et peto, ut hec charta legatur, que ita habebat: In nullo ex quinque conciliis generalibus definitum est dari duas in Christo uoluntates: Patrum testimonia differunt; hinc rogamus imperatorem ut nichil de una uel duabus uoluntatibus  definiatur, neque aliquis defunctorum damnetur ob duas uel unam uoluntatem. Theodorus ab imperatore interrogatus a quo chartam illam accepisset, respondit: Ab episcopis Nicomediensi, Claneensi, Hypeporensi et a Stephano presbytero Macarii. Ast hi tres episcopi  in medium progressi dixerunt: Mentitus est Theodorus episcopus Melitenus: nobis insciis chartula illa fuit confecta et porrecta; parati sumus fidem profiteri orthodoxam; hanc iussi sunt dare scriptam. Postea Theodorus interrogatur, a quo chartam acceperit; respondit: Ab isto Stephano abbate qui est de patriarchio Antiochie  .

47. Nomen uitaliani pape diptychis restitutum.---Tunc  Georgius Cpltanus dicitur rogasse imperatorem ut nomen uitaliani pape, quod ad instantiam Macarii Antiocheni e diptychis eiectum fuerat, restitueretur  . Imperator dixit: Fiat. Tunc sancta synodus  exclamauit: Constantino imperatori . . . Conseruatori orthodoxe fidei . . . Agathoni pape Romano . . . Georgio Patriarche et sacro senatui multos annos. Interim necdum tota synodus suam sententiam dixerat, ut patebit ex n. seq.

48. Macarius patriarcha Antiochenus renuit assentiri Romanis.---Facta acclamatione interrogatus est Macarius patriarcha Antiochenus: an sequatur suggestiones ab Agathone papa missas, qui respondit: Non dico duas uoluntates aut duas operationes in Christo, sed unam uoluntatem et Deo-uiralem operationem. Tunc Iu episcopi, qui ex patriarchatu Antiocheno aderant, singuli suam sententiam dixerunt subscribentes suggestionibus Romanis. Sed quid fecerint uicarii patriarcharum Alexandrini et  Ierosolymitani, penitus omissum est. An possibile, ut hi omnino tacuerint, uel ut imperator et reliqui episcopi illam taciturnitatem non aduerterint uel dissimulauerint? Si quis falsarius hec Acta composuerit uel corruperit, facilius fieri potuit ut ille patriarcharum predictorum fuerit oblitus.

49. Macarius cum suo Stephano duas uoluntates fateri detrectat. In eadem actione 8 producti sunt tres Codices a Macario olim oblati, tribusque sigillis muniti, iique redditi sunt Macario, ut recognosceret eos, an ipsi sint, quos tradiderat. Macarius eos manibus accepit et inspexit, ac fassus est: uere ipsi sunt  . Dein sanctissimus Macarius nonnisi unam uoluntatem eamque diuinam in Christo fassus est, tuncque Macarii professio fidei prelecta est sequentis  tenoris: Expositio seu confessio fidei Macarii heresiarche  . Credo in unum Deum . . . . sanctas et uniuersales quinque synodos suscipimus . . . anathematizamus omnem heresim a Simone usque in presens, precipue Arium . . . , Origenem quoque et Didymum et Euagrium. Ad hec anathematizamus tria capitula, et Maximum  , cuius impium dogma olim nostri Patres respuerunt, id est Honorius, Sergius, Cyrus . . . et Heraclius proauus uester, etc.  . Macarius Deo amabilis addidit: non dicam duas uoluntates in Christo, nec si membratim concidar aut proiiciar in mare.

50. Pars textuum a Macario citatorum prelecta.---Tunc ex tribus Codicibus n. prec. indicatis prelectus  est primus, et ex eo ad probandam unam in Christo uoluntatem amplissima fragmenta ex SS. Athanasio Alexandrino, Augustino , Ambrosio (L. ad Gratianum imperatorem   , Dionysio Areopagita et Chrysostomo.

Legati Romani singulis textibus a Macario citatis promptissimi addiderunt contextum, ex quo euidenter patuit, a fatis SS. Patribus duas uoluntates fuisse creditas. Tunc Macarius a synodo anathematizatus est tanquam hereticus et falsarius ac ab episcopatu depositus. Nihilominus idem adhuc diu disputasse legitur. Tandem imperator dixit: Sufficiunt que hodierna die relecta sunt  , reliqua presentis Codicis relinquantur in sequenti.

51. Actio 9. Numerus episcoporum residentium.---Actio 9 fertur habita Constantino imperatore anno 28  , post consulatum eius anno 13, Heraclio et Tiberio eius fratribus anno 22, die 8 Martii, indictione 9. Preter XXXII congregatos episcopos Grecos  referuntur  Iu episcopi, Petrus Nicomediensis, Theodorus Melitenus, Antonius Hypepon et Salomon Clanei. Hi Iu ultimi episcopi uel hac uice non adfuerunt, uel falsa sunt que sequuntur.

52. Quatuor episcopi et Stephanus Macarii presbyter ingrediuntur, recipiuntur.---Residentibus episcopis Constantinus primicerius notariorum huius sanctissime Dei catholice et apostolice  magne Ecclesie . . . dixit: Assistunt pre uelo episcopi Petrus Nicomedie, Salomon Clanei, Antonius Hyppon, Theodorus Meletine . . . et Stephanus monachus discipulus Macarii  . Imperator et sancta synodus dixerunt: Ingrediantur; et ingressi sunt. Imperator et sancta synodus dixerunt: relegantur que dudum gesta sunt; et relecta sunt  .

 53. Macarius et Stephanus ut falsarii damnantur.---Imperator dixit: Ex Codice primo, qui oblatus est a Macario et Stephano, reliqua relegantur et conferantur ad Codices uenerabilis patriarchii. Prelecta sunt duo fragmenta, unum iterum ex S. Athanasio  , alterum ex S. Cyrillo. Episcopi Greci aduerterunt illos textus fuisse truncatos a Macario et Stephano, ac nichilominus esse contrarios systemati de una uoluntate. Unde synodus dixit: Tu Stephane! et tuus magister Macarius SS. Patrum doctrinas corrupistis; definimus igitur, ab omni uos sacerdotali dignitate et ministerio alienos existere.

 54. Quatuor alii episcopi restituuntur ob oblatam professionem, cuius lectio differtur.---Episcopos autem qui nunc in medio assistunt, et recte una nobiscum confitentur  , preuidimus in locis propriis residere; libellos autem quos promiserunt proprie eorum fidei in subsequenti nobis offerant  . . . Orthodoxo imperatori multos annos, nouo Eutycheti malos annos, hereticum foras mitte. Et impulsus est Stephanus discipulus Macarii, et foras missus est. Quatuor episcopi Petrus Nicomediensis, Theodorus Melitene, Salomon Clanei et Antonius Hippeporum dixerunt: Parati sumus libellos offerre. Synodus dixit: Fiat; etiam in subsequenti offeratur Codicillus a Romanis iam dudum oblatus, et conferatur cum libris in huiate patriarchio asseruatus. Duo  autem reliqui Codices a Macario et Stephano porrecti et nunc prelecti non conferantur, quia non pertinent ad hoc dogma  .

55. Actio 10. Lectio iterum differtur.---Actio 10 die 19 Martii, reliqua ut prius. Inter episcopos residentes nunc comparent X noui episcopi. Petrus Nicomediensis et tres reliqui nunc uoluerunt offerre libellos; sed imperator et synodus dixerunt: Que dudum gesta sunt relegantur; et relecta sunt. Imperator et synodus dixerunt: Episcopi Petrus Nicomediensis, etc., promiserunt suos libros offerre; sed consequens est ut Codicillus a Romanis oblatus, qui sub sigillis consistit, ad medium ducatur, relegatur et conferatur cum libris huius patriarchii.

 56. Textus a Romanis citati leguntur et examinantur, an sint genuini.---Et prolatus est huiusmodi Codicillus signatus. Et postquam desigillatus fuisset, accipiens Petrus notarius ipsum authenticum librum extractum de sceuophylacio, id est de loco sacrorum uasorum, membranaceum, tectum ex argento. Et Salomon notarius predictum Codicillum testimoniorum relegit habentem superscriptionem in hisce uerbis: Testimonia sanctorum ac probabilium Patrum ostendentia duas uoluntates . . . in Christo.

1o S. Leonis pape Romani : Quidquid in tempore accepit Christus,  etc.  . . . . . Quod testimonium collatum est cum superius dicto libro sceuophylacii, et conuenit.

2o S. Ambrosii  . . . . . Quod testimonium similiter collatum cum libro chartaceo uetustissimo bibliothece Cpltane, et conuenit.

3o Eiusdem S. Ambrosii  . . . . . Quod testimonium collatum est cum Codice Latinis litteris scripto, interpretante Constantino presbytero Cpltano Grammatico Latino, et conuenit  .

4o S. Ioannis Cpolitani  . . . . . Quod testimonium similiter collatum est cum membranaceo de bibliotheca Cpltana: et conuenit.

5o Eiusdem Ioannis Cpltani  . . . . .  Quod testimonium similiter collatum cum codice chartaceo de bibliotheca Cpltana, et conuenit.

6o S. Athanasii Alexandrini  . . . . Quod testimonium similiter collatum et cum libro membranaceo crocato de bibliotheca Cpltana, et conuenit.

7o S. Gregorii Nisseni  . . . . . Quod testimonium similiter collatum est cum libro chartaceo bibliothece Cpltane, et conuenit.

8o Eiusdem S. Gregorii  . . . . . Item ex L. adu. Eunomium, c. 35 . . . . Quod collatum est . . . . et conuenit.

9o S. Ioannis Cpltani  . . . . Quod testimonium collatum est cum libro chartaceo . . . . et conuenit.

 10o Eiusdem S. Ioannis Chrysostomi  . . . . Collatum est cum libro membranaceo . . . et conuenit.

11o S. Cyrilli Alexandrini  . . . . Collatum est cum libro chartaceo . . . et conuenit.

12o Eiusdem S. Cyrilli  . . . Collatum est cum eodem libro . . . et conuenit.

13o Eiusdem S. Cyrilli  . . . . Collatum est cum libro membranaceo . . . et conuenit.

14o Eiusdem S. Cyrilli  . . . . Item aliud  . . . . Que duo testimonia collata sunt cum libro chartaceo, et conuenerunt.

15o Eiusdem S. Cyrilli  . . . . . . Item aliud  . . . . . Que duo  collata cum libro chartaceo . . . . . et conuenerunt.

16o Eiusdem S. Cyrilli tria testimonia  . . . . Que tria collata sunt cum libro chartaceo, et conuenerunt.

17o S. Epiphanii . . . Collatum cum libro chartaceo . . . et conuenit.

18o S. Gregorii Nazianzeni . . . . Collatum est eum libro de membranis croceis . . . et conuenit.

19o S. Cyrilli Alexandrini  . . . Collatum cum libro chartaceo . . . et conuenit.

20o Eiusdem S. Cyrilli  . . . . Collatum est ad librum chartaceum, et conuenit.

21o S. Athanasii Alexandrini . . . Collatum est ad librum ex membranis croceis . . . et conuenit.

22o S. Augustini  . . .  Collatum est ad librum Latinis litteris scriptum, interpretante Constantino presbytero Cpltano et Latino grammatico, et conuenit  .

23o S. Leonis pape  . . . . Collatum est ad librum membranaceum argento tectum et desumptum ex sceuophylacio, et conuenit.

24o Eiusdem S. Leonis  . . . . Collatum est ad librum membranaceum argento tectum et desumptum ex sceuophylacio, et conuenit.

25o S. Iustini . . . Collatum cum libro chartaceo huius bibliothece, et conuenit.

26o S. Ioannis Cpltani  . . . . Collatum cum libro membranaceo prolato a Romanis  legatis, et conuenit.

 27o S. Gregorii Nisseni  . . . Que duo testimonia collata sunt cum libro ex membranis croceis bibliothece patriarchalis, et conuenerunt.

28o Eiusdem  continens ita: Ostendant ergo, etc.  . . . Item eiusdem ex eodem libro . . . Que duo testimonia collata sunt cum libro ex membraneis croceis, et conuenerunt.

29o S. Cyrilli Alexandrini  . . . Collatum est cum libro membranaceo synodi III, seu Ephesine . . . et conu.

30o Eiusdem  . . . Collatum est cum libro chartaceo . . . et conuenit.

 31o Iustiniani piissimi imperatoris   . . . Collatum est cum libro membranaceo . . . et conuenit.

32o Eiusdem sancte memorie Iustiniani  . . . et S. Cyrilli  . . . et in iis que ad Theodosium . . . Que duo testimonia collata sunt similiter ad librum membranaceum . . . et conuenerunt.

33o S. Ephremii archiepiscopi Antiocheni . . . duo testimonia  . . . Collata cum libro chartaceo, prolato a legatis Romanis, et conuenerunt.

34o S. Athanasii archiepiscopi Antiocheni   . . . Collatum cum libro chartaceo prolato a legatis Romanis

 35o S. Ioannis Schytopolitani . . . . . Collatum cum libro chartaceo bibliothece patriarchalis, et conuenit.

Postea prelecta et integra Actis inserta sunt alia XuI testimonia ex diuersis hereticis Grecis, unam in Christo uoluntatem asserentibus; que similiter singula dicuntur collata cum libris respectiue membranaceis et chartaceis, partim Roma allatis, partim Cpoli asseruatis, et conuenisse 

37. Sepius dicta quatuor episcoporum professio legitur.---His finitis, episcopi Petrus Nicomediensis, etc.,  n. 54 indicati, obtulerunt suam fidei professionem non paruam, in qua duas confitentur uoluntates, et subscribunt suggestionibus Romanis. Tunc Georgius apocrisiarius Theodori Ierosolymitani, qui inter presidentes refertur, dicitur accessisse et rogasse: Legatur epistola synodica Sophronii Ierosolymitani archiepiscopi, que ab ipso ad Sergium patriarcham Cpolitanum quidem missa est, sed a Sergio non suscepta, quam pre manibus habeo, ut discernatur, an sit catholica, necne. Imperator et synodus dixerunt: Prelegatur altero die.

58. Actio 11. Numerus episcoporum auctus.---Actio 11 dicitur habita die 20 Martii, indictione 9, uti prius. Nomine sedis Antiochene nullus adfuit; ast numerus reliquorum episcoporum ualde auctus,  nempe nunc comparent episcopi residentes LXXXI. Item in priori actione episcopus Selymbrie uocabatur Sergius, nunc uocatur Georgius, etc. Constantinopolis, que hucusque dicta fuerat magna, nunc appellatur magnisona.

59. Epistola Sophronii synodica prelegitur.---Imprimis imperator et synodus dixerunt: Relegantur que dudum gesta sunt. Et relecta sunt  . Dein dixerunt: Legatur epistola synodica Sophronii Ierosolymitani  et prolatus est liber illam continens, quem Agatho  lector notarius relegit his  uerbis: Domino omnium sanctissimo et beatissimo fratri et comministro Sergio archiepiscopo et patriarche Cplitano Sophronius inutilis seruus sancte Christi Dei nostri ciuitatis. Pape, pape! beatissimi, quam mihi nunc gratia quies et longa, quam prius gratior, ex quo . . . de stercore et humo . . . ad sedem ascendi pontificalem . . . Clerici, monachi, laici, ciues omnes uiolenta manu me compulerunt et more tyrannico cegerunt. Post longum proloquium sequitur longissima fidei professio, complexa prolixas explicationes mysteriorum sanctissime Trinitatis, Incarnationis et creationis, insuper et catalogum omnium hereticorum a Simone Mago usque ad Ioannem, Sergium, Thomam et Seuerum, qui quatuor ultimi dicuntur adhuc uiuentes et natione Syri  . Ait:  Admitto synodum u, que primarie abiecit insanum Origenem  . . . ipsas personas exprimo, quas anathematizo et condemno non lingua solum et ore, sed corde et spiritu . . . Sint ergo semper anathema et catathema Simon Magus . . . . . et Origenes, Origenes alter qui et Adamantius . . . Didymus et Euagrius nugarum Origenis scelestissimi duces . . . Hos omnes anathematizo et catathemathizo animo, corde et ore, menteque, oratione et uerbis . . . Latores huius epistole Leontium diaconum . . . secreti nostri cancellarium et protonotarium ac fratrem Polyeuctum benigne, spiritualiter, hilariter, suscipite . . . et cito ad nos remittite letantes et exsultantes, quod dignati sint uidere talem Byzantinorum antistitem . . . Ora pro me, sanctissime frater!

 60. An sit genuina.---Nunc tria fuissent examinanda: 1, an illa epistola sit orthodoxa; 2, an cuncti quos Sophronius catathematizauit reuera heresin aliquam tradiderint; 3, an illa epistola sit genuinus S. Sophronii fetus. Synodus hac uice omnino nichil dixit de hac epistola, et licet eam alibi dictura sit catholicam, nunquam tamen asseruit eam esse genuinam. Igitur licitum erit timere ne forte sit spuria. Rationes metuendi sunt. 1. Illa epistola fuisset ad Sergium scripta anno 632, et nunc anno 681 primum in lucem producta, ut examinetur an sit catholica. 2. Illa epistola nullum prefert indicium ex quo appareat quod exarata  sit in aliquo concilio  . Auctor significat se recenter euectum ad cathedram, et Sergio qua seniori suam fidem communicat, ab eoque erudiri expetit. Non est autem uerosimile quod ad Sergium, qui tunc de fide modo suspectus erat, ita humiliter scripsisset Sophronius. 3. Stephanus episcopus Doriensis quidem a Sophronio Romam missus est, et ore ac scripto exposuit conamina Monothelitarum, attamen nullam uidetur attulisse uel sciuisse epistolam Sophronii synodicam  . 4. Epistola Sophronii inscripta est uni Sergio, nullam continet notam quod directa fuerit Romam, quo tamen epistola synodica quam maxime mitti debuisset.

61. Tres alii libri a Macario editi preleguntur.---Postquam predicta synodica fuerat prelecta, imperator  et synodus dixerunt: Scientiam nunc relectorum synodicorum edocti sumus; dicant legati Roman an habeant adhuc alios SS. Patrum textus. Romani responderunt: Habemus adhuc alios, sed allati sufficiant. Tunc legati monuerunt imperatorem et synodum, quod in patriarchio Cpltano recondita sint adhuc alia scripta Macarii et Stephani pro una uoluntate, et enixe rogarunt ut afferrentur et legerentur. Georgius diaconus et chartophylax ab imperatore et synodo interrogatus est, an uerum sit; affirmauit. Igitur iussus est illa scripta proferre; qui mox egressus et confestim reuersus attulit duos Codices et quaternionem chartaceos, et dixit: Hi Codices, domine, et quaternio chartaceus, qui cum eis est, in domo imperiali, que Philippici dicitur, inuenti  sunt in uno metato  iuris monasterii Christopoleos una cum aliis diuersis Codicibus. Qui duo libri una cum quaternione chartaceo tam ex manus Stephani monachi proprietate quamque ex superscriptione eorum cognoscuntur Macarii et Stephani esse opuscula  . . . Antiochus notarius prelegit quaternionem chartaceum . . . postea Codicem primum, cui titulus: Sermo a Macario acclamatus Constantino imperatori. Theophanes abbas ex Sicilia  narrauit quod ille sermo a Macario missus fuerit et in Sardiniam et Romam et in alia loca  . Imperator dixit: Nos quidem illum sermonem a Macario accepisse  nescimus; chartulas autem quasdam obtulit nobis, quas usque hactenus nec relegimus  , sed in futura actione proferemus . . . Nunc legatur alter Macarii Codex, cui titulus: Sermo a Macario missus ad Lucam presbyterum et monachum in Africa . . . Lectio diu durauit. Tunc ex his Macarii heretici Codicibus extracta sunt sex fragmenta, que singula unam uoluntatem astruebant. Insuper ex libris hereticorum Themistii, Apollinarii, Anthimi fuerunt congeste propositiones similiter unam uoluntatem astruentes. Omnia hec fragmenta actis conspiciuntur inserta.

62. Imperator se subducit sessionibus futuris.---In fine huius actionis 11 imperator prenuntiauit se concilio non amplius adfuturum esse, duos patricios  totidemque exconsules loco sui substituit futuros synodi presides. Interim sequentes sessiones damnationem Honorii continentes in eodem trulli seu palatii imperialis loco, quo priores habite sunt.

63. Actio 12. Charte et tres Codices ab imperatore missi.---Actio 12 dicitur seruata die 20  Martii, indictione 9, etc. Presentes nominantur episcopi Greci LXXXuI, Ecclesia Cpltana uocatur magnisona et apostolica. Primicerius notariorum dixit . . . Pre uelo astat Ioannes gloriosissimus patricius et questor missus ab imperatore chartas quasdam deferens, et suggerimus ad quod uidetur. Gloriosissimi iudices () et sancta synodus dixerunt: Fiat lectio eorum que dudum gesta sunt. Et lecta sunt. Dixerunt: ingrediatur Ioannes questor. Et ingressus est. Ioannes  questor dixit: Imperator, cum de chartis, quas sibi a Macario traditas fuisse superiori die meminit, scrutatus esset, chartas et Codicillos, quos offero, eos mihi tradidit, iubens ea per me tradi uestre sancte synodo, que ea debet examinare; et hoc uobis significat imperator, quod usque in hoc tempus ea non legerit, sed nec eorum quidem inscriptionem  ; ea autem inuenerit inter presentes Codicillos. Quos quidem Codicillos cum huiusmodi chartis, ut uidetis, misit omnes obsignatos. Iudices et synodus dixerunt: Charte et Codicilli a Ioanne Questore prolati suscipiantur. Porrecte sunt charte habentes sigillum ex cera exprimens monogrammon imperatoris, similiter autem et memorati Codices idem sigillum  habentes  . . .

 64. Prelegitur Codex primus.---Iudices et synodus dixerunt: Ioannes Questor reuertatur ad sua, prefate autem charte legantur. Notarius prelegit primum Codicem, cui titulus: Sermo a Macario acclamatus Constantino imperatori. Cumque parumpet facta esset lectio, dixerunt: Is sermo in precedenti actione iam lectus est  , legatur chartula, que cum illo codice inuenta est . . . Charta prelecta est secundum partem, et iudicata non pertinere ad presentem materiam. Igitur

65. ---Secundus Codex est prelectus, in quo exstitit epistola Sergii patriarche Cpltani ad Cyrum Phasidis episcopum sequentis  tenoris: Apparuit quidem nobis, etc. In hac epistola Sergius dicitur fuisse interrogatus a Cyro an una uel due uoluntates et operationes sint in Christo, et respondisse: In conciliis de eo nichil definitum est, S. Cyrillus Alexandrinus in nonnullis suis scriptis dixit unam Christi operationem. Quia etiam Menas huius regie ciuitatis archiepiscopus in oratione habita ad uigilium papam similiter statuit unam esse Christi uoluntatem et unam operationem . . . Curauimus ut dicta oratio transcriberetur, et iussimus eam tibi mitti cum his nostris litteris, etc., etc.  .

Finita lectione huius epistole lecta est oratio Mene Cpltani ad uigilium papam. Qua lecta iudices et synodus dixerunt: Superuacanea fuit lectio huius  orationis, quoniam ficta est et falsa, nec inuenitur in registris  epistolarum a Mena scriptarum  . Sed et in tertia actione inuentum est quod libro primo Actorum synodi u assuti fuerint tres quaterniones falsi hanc orationem referentes.

Ex eodem Codice prelecte sunt due epistole uigilii ad Iustinianum et Augustam. Iudices et synodus dixerunt: Illas iam in actione 3 declarauimus esse fictitias. . Dein

66. ---Tertius Codex prelectus est sic habens: Exemplum epistole  Sergii archiepiscopi Cpltani ad Honorium papam Rome.

 Ante aliquod tempus, quando expeditionem  contra Persas faciebat Heraclius imperator, uenit in Armeniam  , ubi Paulus  Seueri heresin secutus pro hac apologiam obtulit Heraclio; is imperator utpote in diuinis dogmatibus pereruditus, disputando predictum Paulum penitus conuicit, qua occasione unam in Christo dixit operationem. Post aliquod autem tempus idem Heraclius uenit in regionem Lazorum, et apud Cyrum tunc ibidem Phasidis nunc Alexandrie episcopum mentionem fecit de sua contra Paulum disputatione  . Cyrus Heraclio respondit se non recte scire an una uel due operationes de Christo sint predicande; igitur Cyrus iussu imperatoris nos  interrogauit  . Quamobrem nos ea que nostre erant cognitionis,  ei per epistolam  significauimus, addidimus etiam orationem a Mena huius urbis patriarcha traditam uigilio pape hic presenti;  nos autem nichil determinauimus, ut ex nostra ad Cyrum, quam accludimus, epistola dignosci poterit  . Et ab illo quidem tempore hec controuersia fuit silentio inuoluta.

Postquam autem paruo abhinc tempore  Cyrus patriarcha Alexandrinus pie et moderate est adhortatus eos qui Alexandrie diuersis Eutychetis, Dioscori, Seueri et Iuliani, heresibus dissidebant, ut ad catholicam accederent Ecclesiam; et post multas disputationes et labores, quos cum maxima prudentia et utilissima eo in negotio dispensatione suscepit, id quod studebat effecit . . . Uniuersus Alexandrinorum  populus, uniuersa fere Aegyptus et Thebais et Lybia et relique prouincie Aegyptiace nunc omnes unum facti sunt, conuenerunt in caput de una Christi operatione  . Cum hec ita processerint, Sophronius monachus (qui nunc, ut ex sola auditione accepimus, electus fuit antistes Ierosolymitanorum  , nondum enim eius synodales [, tunc Alexandrie apud Cyrum sanctissimum papam positus repugnauit capiti de una operatione. Cum autem Cyrus ei produxisset sanctos Patres unam operationem confessos, ac addidisset quod SS. Patres, ut plurium animas lucrifacerent, sepe numero aliquem fidei articulum dissimulassent  , Sophronius hanc economiam nullatenus admisit. Igitur cum litteris  Cyri uenit ad nos, de eo quoque unam apud nos habuit orationem, instans apud nos ut uox unius operationis ex dictis capitibus supprimeretur, quod nos durum existimauimus . . . ; eum adhortati sumus, ut nobis proferret testimonia SS. Patrum duas operationes asserentium, quod penitus non ualuit  . Nos ut omnem contentionem supprimeremus, ad Cyrum scripsimus, ut postquam pacem cum hereticis composuit ad Ecclesiam receptis, de cetero nulli concedat unam uel duas operationes proferre, propterea, quia uox unius operationis, licet adhibita sit a nonnullis SS. Patribus, est tamen noua et conturbat aliquos putantes eam proferri ad tollendas Christi naturas. Similiter duarum operationum uox multos offendit, utpote a nullo SS. Patrum usurpata;  ex qua insuper sequitur quod in Christo essent due uoluntates inter se contrarie  , duo uolentes contraria . . . Tandem Sophronius nobis promisit, quod nullam deinceps uellet mouere questionem de una aut duabus operationibus  , sed petiit a nobis epistolam scriptam, quam et aliis ostendere posset, hanc  libenter dedimus, et cum ea abnauigauit Sophronius. Nuper autem imperator ex ciuitate Edessenorum  ad nos scripsit, ut sibi mitteremus sententias Patrum a Mena in oratione ad uigigilium citatas pro una operatione, quod et fecimus. Simul imperatorem monuimus quod de una et duabus operationibus scrutari non oporteat. Propter que accepimus ab imperatore responsionem que continet ea que conueniunt eius que a Deo dirigitur  serenitati  . Necessarium duxi hec omnia sigillatim ad uestram beatitudinem referre per hanc epistolam quam ut legere uelis rogamus, et supplere, si quid deesse deprehendatur  et nobis significare que uidebuntur. Dies et annus quibus epistola sit scripta non additur.

67. Epistola Sergii ad Honorium uidetur suspecta.---Hec Sergii epistola quoad epilogum satis submissa est; nichilominus mihi uidetur saltem quoad partem anteriorem suspecta ob uarias notas iam sparsim insinuatas. Ratio, quod copia illius epistole lecta fuerit in codice aliquo per imperatorem anno 681 ad synodum sextam misso, non sufficit; nam in illo Codice quoque comprehense fuerunt epistole Mene ad uigilium, uigilii ad Iustinianum, uigilii ad  Theodoram; et tamen has tres epistolas synodus binis uicibus pronuntiauit fictitias: ergo ille Codex non habet sufficientem auctoritatem. Imo quia prefata epistola Sergii ad Honorium ex illo suspecto Codice desumpta est et inserta Actis synodi sexte, uel hinc solum suspecta haberi poterit, nisi aliunde probetur genuina.

68. Epistola Honorii ad Sergium responsoria. Item relectum est ex eodem Codice exemplar epistole Honorii pape ad Sergium. Si ex Codice prelectum est exemplar epistole Honorii, ergo hoc exemplar  non fuit nisi copia epistole hucusque in originali nondum producte. Porro si epistola Sergii ad Honorium sit suspecta, id ipsum ualebit de responsoria Honorii ad Sergium ex prefato suspecto Codice similiter producta. uidebimus in decursu quod ipsa synodus prefatis Codicibus hucusque plenam fidem non adhibuerit.

69. Afferuntur epistole originales Sergii et Honorii.---Iudices et synodus dixerunt: Oportet ad nos afferri registra et scripta dogmatica Sergii siue ad Honorium, siue ad Cyrum, siue ad Sophronium . . et Honorii ad Sergium, reposita in bibliotheca huius Patriarchii ad conferendum cum codicillis a Macario imperatori traditis et nunc lectis. Georgius bibliothecarius dixit: uado protinus, et quecunque inuenire  potero, mecum afferam. Item tres episcopi cum secretariis fuerunt missi ad Macarium interrogandum an duo libelli et chartaceus quaternio reuera sint Macarii opuscula, et an tres Codices nunc prelecti reuera a Macario traditi olim fuerint imperatori? Episcopi inuenerunt Macarium in una cellula patriarchii; Macarius respondit: Duo libelli cum quaternione chartaceo sunt mea opuscula, et tres reliquos Codices  ego anno superiori tradideram imperatori. Episcopi fatam Macarii responsionem renuntiarunt synodo: Similiter Georgius diaconus et chartophylax ex bibliotheca patriarchii, quoscunque inuenire potuit, attulit Codices siue regesta, in quibus continebantur epistole Sergii, Honorii et Sophronii  . Igitur

 70. ---1o Ex Codice siue regesto diuersarum epistolarum Sergii relecta est epistola Sergii ad Cyrum. Collata cum appendice Macarii, qui allatus fuerat per Ioannem questorem; et conuenit. 2o Ex alio Codice  prelecta est epistola Sergii ad Honorium Papam. Collata est cum Codice Macarii; et conuenit. 3o Similiter prolata est a Georgio diacono et chartophylace epistola authentica Latina Honorii . . . ad Sergium una cum eius interpretatione  et collata  est eadem Latina epistola per Ioannem  episcopum Portuensem legatum synodi Romane; et conuenit. De epistola Sophronii nichil refertur.

71. Earum iudicium differtur.---Iudices dixerunt: Cum cognouerit synodus ea que nunc lecta sunt et collata, Sergii, Honorii et Sophronii  , dicat que sibi uidentur. Synodus respondit: De registris epistolarum scriptarum a Sergio, et authentica Honorii epistola, dein etiam de synodicis Sophronii iam lectis altero die dicemus  .

72. Actio 13. Epistola Honorii prima damnatur ut heretica.---Actio 13  seruata est die 28 Martii. Nominantur presentes episcopi Greci LXXXIII; Ecclesia Cpltana uocatur magnisona et apostolica.

Iudices et synodus dixerunt: Relegantur Acta  preterita; et lecta sunt. Iudices monuerunt synodum, ut sententiam proferret in antecedentibus promissam. Synodus dixit: Examinauimus Sergii epistolas ad Cyrum et Honorium, similiter et Honorii ad Sergium responsoriam. . . eas ut hereticas reiicimus. Quorum autem impia auersamur dogmata, eorum etiam nomina ex sancta Dei Ecclesia esse eiicienda statuimus, nempe Sergii Cpltani, Cyri Alexandrini, Pyrrhi, Pauli, et Petri Cpltanorum, deinde Theodori quoque Pharanitani, quarum omnium personarum meminit Agatho in sua suggestione et eiecit, ut qui sensissent contra orthodoxam nostram fidem, quos etiam decernimus subiici anathemati. Preter hos autem et Honorium, etc., ut n. seq.

Ecce manifeste innuitur quod S. Agatho Honorium  anathemati non subiecerit, neque Grecis denuntiauerit inquirendum uel condemnandum.

73. Honorius papa damnatur ut hereticus. An adfuerit causa sufficiens damnandi Honorium?---Preter hos autem ab Ecclesia simul eiici et anathemate feriri censemus Honorium papam; propterea quod nos inuenimus per scripta ab ipso ad Sergium facta  eum Sergii sententiam esse secutum in omnibus . . . synodicas Sophronii tanquam orthodoxas iudicauimus.

Ex his iterum patet: 1o quod Honorius eo usque a nemine condemnatus fuerit uel ut hereticus, uel ut fautor hereseos. 2o Quod epistola Honorii, ob quam is anathematizatus est, nunc primum quasi  casu inuenta fuerit; ergo ultra XL annis latuerit. Dum ante XL annos murmur quorumdam Grecorum contra Honorium exoriri ceperat, Ioannes Iu papa, datis ad imperatorem litteris, propugnauit in  epistola Honorii nichil heretici fuisse assertum. Cur, queso, nullus patriarcharum subsecutorum epistolam Honorii unquam produxit, aut ad eam prouocauit? Quando producta sunt opuscula Macarii patriarche Cpltani, is prius interrogatus est num illa opuscula essent sua; quanto magis Honorius papa interrogari uel sufficienter conuinci debuisset, quod esset uerus auctor fate epistole in hac synodo producte.

Ast dicet aliquis: Papa iam defunctus erat, hinc interrogari non poterat. Resp.: Ergo nec condemnari debuisset, presertim cum iam olim absolutus fuerit. Replicabit alius: Ioannes episcopus Portuensis authenticam Honorii epistolam Latinam contulit, n. 70. uerum Resp.: Undenam constat epistolam illam Latinam, que ex patriarchio Cpltano, ut dicitur,  fuit deprompta et Ioanni ostensa, fuisse authenticam? Sed fuerit authentica; iudices, tamen ut supponitur, eam non intellexerunt: unus Ioannes testatus est, illam Latinam conuenire cum copia in Grecum translata; hancque copiam grecam fuisse hereticam permittamus; sed an unus testis sufficit ad condemnandum papam? defunctum? olim absolutum? Quid, queso, testatus est Portuensis? An quod epistola Latina conuenerit cum Greca interpretatione? uel cum Codice Macarii falsarii? Cum ex patriarchio Cpltano iam plurima alia fictitia fuerint producta, quomodo Honorius iam mortuus damnari potuit ideo quia in illo patriarchio inuenta fuit epistola sub illius nomine ante XL annos scripta, continens sententiam heresi fauentem  ? Quomodo contigit, quod  legati S. Agathonis pape in talem damnationem consenserint, cum ipsis iniunctum fuerat ut nullam permitterent innouationem?

74. Causa Pyrrhi, Pauli et Petri denuo examinatur.---Post condemnatum Honorium iudices rogarunt synodum, ut in patriarchio inuestigetur an ibi preter epistolas Sergii, Honorii et Sophronii, restent scripta Pyrrhi, Pauli, Petri Cpltanorum, Cyri Alexandrini et Theodori Pharanitani, que similiter essent examinanda  . Synodus existimauit hoc esse superuacaneum, cum horum doctrina heretica omnibus manifesta sit, et Agatho papa aperte ostenderit quod eadem senserint que Sergius, qui cepit  nouam uocem inducere in Ecclesiam. Iudices  institerunt pro nouo et accuratiore examine. Georgius Bibliothecarius iuit, quesiuit, rediit et dixit: Inueni epistolam Cyri qua episcopi Phasidis ad Sergium Cpltanum ante LuI annos indictione 14 scriptam;  alteram Cyri qua patriarche Alexandrini ad eumdem Sergium una cum exemplaribus facte unionis inter Theodosianos et Cyrum; epistolam Theodori Pharanitani ad Sergium Arsenoitam et alios eiusdem Theodori libros diuersos; similiter et interpretationes diuersorum paternorum testimoniorum. Excussi uero ex hac bibliotheca alios sex libros habentes scripta Pyrrhi Cpltani, secundum plurimam partem propria Pyrrhi manu exarata. Similiter protuli regestum diuersarum epistolarum Pauli Cpltani ad Theodorum papam et tres Pauli prosphoneticos, id est acclamatorios tomos ad Constantem imperatorem. Ad hec et Petri, qui post Paulum euectus est ad patriarchatum huius urbis; similiter regestum diuersarum epistolarum, in quo est eiusdem epistola  dogmatica ad uitalianum papam. Synodus dixit: Omnia per ordinem relegantur. Antiochus notarius prelegit duas epistolas Cyri ad Sergium et exemplar facte unionis  . Dein prelegit Codicem Theodori Pharanitani ad Sergium Arsenoitam, ac ex uno sermone 5 diuersa fragmenta unam operationem asserentia, et ex alio eiusdem sermone alia sex fragmenta. Idem prelegit fragmentum ex tomo Pyrrhi dogmatico: ac aliud fragmentum ex epistola Pauli Cpltani ad Theodorum papam  . Item prelecta est epistola Petri Cpltani ad uitalianum papam. Dumque prelegeretur eadem epistola habens diuersas Patrum sententias, legati S. Agathonis dixerunt: Sententie Patrum in hac que nunc relegitur Petri epistola producte sunt truncate ab eodem Petro ad probandum  unam operationem. Iudices et synodus dixerunt: Sententie Patrum truncate sunt, lectio epistole ulterior non succedat. Synodus addidit: Agatho papa recte et iuste in sua suggestione expulit Pyrrhum, Paulum et Petrum patriarchas huius urbis  , et Theodorum Pharanitanum et Cyrum Alexandrinum . . . Nos quoque eos in sacris diptychis eiici et anathemate subiici statuimus, et eorum scripta tanquam impietatibus plena abominamur et pronuntiamus ea debere aboleri  .

75. Eorum successores iudicantur catholici, et collocantur in diptycha.---Iudices ulterius institerunt ut etiam proferrentur epistole posteriorum patriarcharum Cpltanorum, nempe Thome, Ioannis et Constantini  . Georgius chartophylax dixit: Codex, siue regestum, in quo continentur exemplaria synodicorum  que facta sunt a Thoma, Ioanne et Constantino, sunt hic apud me; cum his et authentica synodica bullata, que facta sunt a Thoma Cpltano ad uitalianum papam, que etiam uolens ad eum dirigere, propter Saracenorum incursum assidue imminentem, ut nostis, et obsessionem que facta est per biennium  , quo gessit episcopatum, non ualuit diligere. Quesiui autem libellos a diuersis episcopis factos de una uoluntate, et eos seposui in bibliotheca, ut uobis exhibeantur. Iudices et synodus dixerunt: Littere synodales Thome, Ioannis et Constantini, legantur nobis omnibus audientibus. Agatho lector et notarius sanctissimi patriarche Cpltani accepit authenticum scriptum synodale Thome bullatum; bullaque, que ei erat imposita, coram omnibus  ablata, sic legit: Sanctissimo fratri uitaliano Thomas indignus . . . Quod quidem synodale fuit collatum cum registro allato per Georgium Bibliothecarium. Et conuenit citra ullum defectum a principio usque ad finem. Preterea lecte sunt synodales Ioannis . . . et Constantini. His ergo ab initio usque ad finem lectis, synodus dixit: Inuenimus Thomam, Ioannem et Constantinum nichil sensisse aut scripsisse contrarium recte fidei  . . . Hi ergo referantur in sacra diptycha . . . Georgius autem Bibliothecarius libellos a diuersis scriptos tempore Sergii, Pyrrhi, Pauli et Petri factos statim ad nos adducat.

76. Epistola secunda Honorii inuenitur, et comburitur.---Cum paulisper excessisset Georgius et paulo post reuersus esset, diuersas chartas afferens dixit:  Omnes libellos . . . . . et chartas, que pertinent ad presentem dogmaticam motionem, affero, in quibus inuenta est etiam altera epistola Latina Honorii pape cum eius interpretatione. Affero etiam diuersas alias dogmaticas signanter Pyrrhi Cpltani ad Ioannem papam. Ex hac Honorii epistola duo duntaxat fragmenta fuerunt prelecta, ut n. 26 indicatum fuit. Tandem tota  et reliqua omnia tanquam perniciosa igni tradita sunt et combusta, ut n. 5.

Hucusque ignotum fuerat quod papa Honorius duas ad Sergium epistolas in eadem causa perscripserit; has Greci stante hac synodo primum detexerunt originales, propter primam Honorium papam modo defunctum condemnant ut hereticum, abiiciunt ab Ecclesia; quo facto, litteras originales comburunt, et copias inserunt Actis. Quis non stupeat  hunc procedendi modum? Cur epistole originales  fuissent magis perniciose quam earum transumpta Actis inserta et nunc ubiuis publicata? Insuper in hoc casu maxime extraordinario et prorsus singulari  oportuisset originales litteras quam sollicitissime asseruare, ut pape Agathoni uel etiam imperatori pro tunc absenti, si hi damnationi subscribere postea recusassent, ipse originales Honorii epistole ostendi potuissent.

77. Actio 14. Quod Mene et uigilii pape epistole fuerint fictitie, iterato confirmatur. Patriarche Paulus, Theodorus Cpltani et Macarius dicuntur falsasse synodum quintam.---Actio 14 dicitur seruata die 5  Aprilis, indictione 9. Theophanes  nouus patriarcha Antiochenus et LXXXuII alii episcopi Greci nominantur. Iudices et synodus dixerunt: Fiat lectio eorum que iam sunt acta. Et lecta sunt. Dein iusserunt ut Georgius bibliothecarius iterato ex patriarchio proferret duos libros membranaceos et alterum chartaceum, ex quibus actione 3 et 12 prelecte fuerant littere Mene ad uigilium papam et uigilii ad Augustos. Georgius iussus est iurare quod interea circa illos libros nichil mutatum fuerit; iurauit, insuper retulit quod nunc quoque alium Codicem chartaceum inuenerit, in quo Acta synodi u descripta fuerint. Tunc libri primo dicti denuo diligenter considerati, examinati, collati cum chartaceo nouiter inuento, aliisque Codicibus antiquis Acta synodi u  continentibus, et iterato deprehensum est, quod littere Mene ad uigilium et uigilii ad Augustos fuerint fictitie, prefatis libris per alienam manum inserte, et sic tandem ille littere anathemati subiecte  .

Instituto ulteriori examine, detectum est quod plura alia exemplaria synodum u exhibentia, que extra patriarchium exstiterant, fuerint simili modo falsata, et quidem exemplaria Greca fuerant adulterata auctoribus patriarchis Theodoro  Cpltano et Macario Antiocheno, Latina uero promouente Paulo  patriarcha Cpltano Monothelitis  . Synodus exclamauit: Anathema libello Mene ad uigilium, anathema duabus epistolis uigilii ad Iustinianum et Theodoram, anathema iis qui falsauerunt Acta synodi u  .

78. Actio 15. Polychronius Monothelita mortuum suscitare conatur, excommunicatur.---Actio 15 dicitur  seruata anno Constantini 28, Heraclii et Tiberii 22, die 26 Aprilis  . Polychronius, monachus et inueteratus Monothelita, in concilium admissus est, promisit  quod in uirtute fidei sue de una uoluntate resuscitaturus esset mortuum; chartam a se scriptam posuit super cadauer in loco publico in feretro argenteo expositum, per plures horas mortuo insusurrauit, sed ille non reuixit.  Igitur populus exclamauit: Nouo Simoni anathema. Dein Polychronius a synodo admonitus ad resipiscendum, cum pertinax permanserit, depositus est et anathematizatus.

79. Actio 16. Constantinus Monothelita damnatur, excommunicatur.---Actio 16 fuit anno Constantini 28, post consulatum eius 13, Heraclii et Tiberii 23, 9 Augusti  , indictione 9. uicarius episcopi Rauennatensis, et episcopus Thessalonicensis, qui hucusque semper sederunt post episcopos legatos synodi Romane, hos nunc immediate precedunt, et nominantur preter legatos Romanos et patriarchas. Episcopi Greci CXLI. Quod Acta preterita fuerint prelecta, non refertur. Quidam presbyter Apameensis ex Syria, Constantinus nomine, sese synodo sistit,  ad pacem cum Monothelitis ineundam hortatur, duas in Christo uoluntates negat; cum monitus non resipuerit, excommunicatur.

80. Honorius iterato damnatur.---Tunc Georgius patriarcha Cpltanus proposuit: Ego et quidam pauci qui sub sede mea sunt episcopi rogamus ut, si possibile est, nominatim non anathematizentur persone in exclamationibus, id est Sergius, Pyrrhus, Paulus et Petrus  . Synodus dixit: qui semel sunt condemnati et iam dudum eiecti de sacris diptychis . . . oportet nominatim quoque anathematizari in acclamationibus . . .  Uniuersi  exclamauerunt anathema hereticis Theodoro Pharanitano, Sergio, Cyro, HONORIO  , Pyrrho, Paulo, Petro, Macario, Stephano, Polychronio, Apargio  Pargensi. Synodus dixit: sufficiunt hec  ; in sequenti synodaliter statuemus definitionem fidei.

81. Anastasii Bibliothecarii relatio de synodo sexta.---Hic ex Baronio  monendum censui. Anastasius Bibliothecarius  de hac synodo u agens plura pretermisit, dum sex tantum in ea retulit actiones. Synodum ante Pascha anno 681 absolutam indicauit, nichilque prodidit de actionibus in quibus condemnatio Honorii nunc legitur. Postquam damnationem hereticorum ibidem factam retulit, addidit sequentia: Deinde abstulerunt de diptychis  Ecclesiarum nomina patriarcharum, uel eorum picturas de Ecclesia, aut de foribus eius, aut ubi esse poterant, auferentes, id est Cyri, Sergii, Pyrrhi, nec non Petri. Nihil additur de Honorio, cuius epitaphia permanserunt n. 4. Addidit Athanasius quod Ioannes episcopus Portuensis Dominica in Albis in templo Sophie ad letitiam populi uel concilii missam publicam coram imperatore et patriarcha celebrauerit Latine, et omnes unanimes in laudes et uictorias piissimorum imperatorum idem Latinis uocibus exclamarunt  . Anastasius nec retulit historiam, quod synodus cum Polychronio conditionem inierit de mortuo resuscitando, n. 78 indicatam. Quandonam hec synodus iuxta Anastasium inceperit, uid. n. 32.

82. Actio 17. Decretum fidei editur.---Actio 17  inscribitur: Definitio orthodoxe fidei facta in regia urbe temporibus Constantini imperatoris, seruata anno Constantini 28, post consulatum eius 13, Heraclii et Tiberii 23, 11 Septembris, indictione 10; episcopi Greci nominantur 86  . Definitio fidei dicitur prelecta, que ipsa tamen uerbotenus refertur actione sequenti.

83. Actio 18. Alius sedendi ordo. Decretum fidei, in quo Honorius papa damnatur, et Petri successores extolluntur.---Actio 18 dicitur habita die 16 Septembris, anno imperatoris Constantini, qui iterum personaliter adfuisse dicitur, 28; Heraclii et Tiberii 23  , indictione 10. Ordo sedendi et subscribendi non parum turbatus est, nempe referuntur: 1o legati  Agathonis; 2o patriarche Cpltanus, Alexandrinus, Antiochenus, Ierosolymitanus; 3o episcopus Thessalonicensis, legatus ex Cypro, et legatus Rauennatensis;  4o Ioannes episcopus Portuensis legatus synodi Romane; 5o duo episcopi unus Corintho, ex Creta alter; 6o duo episcopi Latini legati synodi Romane; 7o reliqui episcopi. Ecclesia Cpltana uocatur magnisona et apostolica.

Prelectum est decretum synodi, in quo Patres profitentur se sequi u synodos ecumenicas, recitant symbola fidei Nicenum et Cpltanum, tunc addunt: Sufficiebant quidem hec . . . sed diabolus, cum nunc inuenisset apta sue uoluntati instrumenta . . . Theodorum Pharanitanum, Sergium, Pyrrhum, Paulum, Petrum, qui fuerunt antistites huius regie ciuitatis, et preterea Honorium, qui fuit papa Rome ueteris  , Cyrum qui fuit episcopus Alexandrie, et Macarium qui fuit proxime antistes Antiochie, et Stephanum  huius discipulum; non cessauit per ipsos in Ecclesia suscitare erroris scandala unius uoluntatis et operationis in duabus naturis Christi Dei nostri . . . seminans heresin  Apollinaris . . . Hec sancta et ecumenica synodus fideliter suscipit et supinis manibus amplectitur sanctissimi et beatissimi pape Agathonis suggestionem, qui nominatim eiicit eos  qui predicarunt et docuerunt, ut prius est ostensum, unam uoluntatem Christi . . . Similiter etiam admittit alteram suggestionem synodalem 125 episcoporum sub eodem sanctissimo et beatissimo papa congregatorum, etc., etc.

Subscripserunt Patres CLXXIu  , primo loco tres legati Agathonis pape: subscripsi; tunc reliqui ordine, quo supra: definiens subscripsi. Legatus Ierosolymitanus  suam Ecclesiam appellat apostolicam. Abbates non subscripserunt.

84. Clausula Honorium concernens uidetur interpolata.---Prefatam fidei professionem esse genuinam credo, preter periocham de Honorio, quam interpolatam esse censeo; si enim sancta synodus supinis manibus amplexa fuerit suggestionem Agathonis, si Agatho papa expresse prohibuerit, ne sue suggestioni aliquid adderetur, quomodo, queso, hec erga papam obsequentissima synodus ausa fuisset, inter anathematizatos in decreto fidei recensere Honorium papam Romanum, quem Agatho non nominauerat, imo positiue excluserat docendo quod nullus suorum predecessorum in fide errauerit? Quem Ioannes  Iu papa et S. Maximus semper catholicum fuisse inuicte demonstrauerant?

Porro si periocha de Honorio fuerit hoc loco interpolata,  supposititium censeri debebit quidquid supra de heresi Honorii inspersum fuit. Et uicissim, si epistole que sub nomine Honorii supra fuerunt producte sint uel fictitie uel corrupte, damnatio pape censeri debebit hoc loco interpolata, utpote tunc nulli solido nixa fundamento. Sed

Obiicies: In epistola Agathonis etiam non continentur Macarius, Stephanus, Polychronius, Constantinus, et nichilominus hi nominatim anathematizati sunt. Resp.: etiam hi proprio ore in hac synodo sexta suam heresin primum fassi fuerant, igitur ab Agathone condemnari non potuerant. Causa Honorii controuersa iam olim a Ioanne papa Iu decisa fuerat pro Honorio.

85. Honorius iterato damnatur post subscriptiones.---Post  prefatas subscriptiones imperator dicitur interrogasse an decretum fuerit editum ex consensu omnium? et synodus exclamasse: Omnes sic credimus . . . hec est fides apostolorum . . . Theodoro Pharanitano anathema, Sergio et HONORIO anathema, Pyrrho et Paulo anathema, Cyro et Petro anathema, Macario et Stephano et Polychronio  anathema.

Hec tota periodus, quod post prefatas subscriptiones imperator denuo interrogauerit; quod cuncti iterum exclamauerint: Anathema Honorio, etc., Actis originalibus non fuisse inserta, sed potius per alienam manum assuta mihi uidetur. Sequitur

86. ---Sermo synodi acclamatorius, qui  prosphoneticus dicitur, ad imperatorem. In illo multe laudes et gratie acclamantur imperatori presenti, quod hanc uniuersalem synodum conuocauerit secutus exempla Constantini M., Theodosii, Marciani et Iustiniani; tandem additur: Agathonis sanctissimi patris nostri et summi pape dogmaticis litteris consentimus . . . Christus est homo perfectus . . . duas in Christo uoluntates glorificamus . . . anathemati subiicimus Theodorum Pharanitanum, Sergium et Paulum, Pyrrhum simul et Petrum, qui fuerunt antistites  Cpltani, insuper et Cyrum, qui fuit sacerdos Alexandrinus: et cum eis HONORIUM, qui fuit antistes Romanus, utpote qui eos in his fuit secutus  . Super his precipua ratione anathematizatus Macarium . . . et Stephanum . . . similiter autem et Polychronium sensu puerilem et delirum senem, qui profiteretur se mortuos suscitaturum. Neque uero aliqui forte accusent sanctissimi pape  diuinum zelum et hanc synodum  . Nos enim et illius  et ante nos et nobiscum ille apostolicas et paternas secuti sumus traditiones . . . summus autem nobis opem ferebat apostolorum princeps; illius enim imitatorem et cathedre successorem habuimus adhortantem et confirmantem  . Tibi a Deo descriptam confessionem Roma uetus porrexit  :  lux dogmatum orta est ex Occidente, charta et atramentum cernebatur, et Petrus loquebatur per Agathonem. His que a nobis definita sunt signaculum tribue et imperialem ratihabitionem et firmitatem . . . Scito enim quod nichil falsimus  . . . Gaude, noua Roma, Constantinopolis! letare, ciuitas Sion, cacumen orbis terrarum! Porte inferi aduersus tuum orthodoxum imperium  non preualebunt. Subscripserunt CLIII Patres, inter quos primo loco comparent legati Agathonis pape sub his uerbis: Huic prosphonetico deprecans subscripsi.

Hanc acclamationem ego censeo indignam Romanis, uel totam supposititiam uel fede interpolatam. Interim S. Leo II papa dicitur eam misisse in Hispaniam .

 87. An tota moles actorum missa ad quinque Ecclesias patriarchales?---In Actis additur  : Synodus dixit: Petimus ab imperatore ut subscripta exempla decreti lecti  tradantur u sedibus patriarchalibus cum subsignatione imperatoria. Imperator dixit: Id pie efficiemus  .

Sciendum quod, sicut promiserat imperator, exempla decreti a se subsignata prebuit quinque sedibus patriarchalibus: apostolice S. Petri seu Agathoni  ; apostolice magne Ecclesie Cpolitane   ; apostolice sancti euangeliste Marci Alexandrie per Petrum presbyterum; . . . sedi Antiochensium siue Theopolitarum magne ciuitatis per Theophanem patriarcham; sedi Ierosolymitarum per Georgium monachum Sebastenum, qui postea fuit patriarcha Antiochenus  .

He ultime expressiones: sciendum, quod imperator sicut promiserat prebuit, . . . per Georgium, qui postea, etc., manifesto produnt auctorem, qui postea historiam prefati concilii conscripsit, uel postea ampliauit.

88. Ex solis Actis Honorius non probatur damnatus.---Ob hanc et alias notas criticas sparsim insinuatas censeo Acta concilii, prout nunc exstant, non esse irrefragabilis auctoritatis, signanter non quoad historiam  de Honorio papa in illis Actis damnato. Igitur, spectatis solis his Actis synodi sexte, non satis constat quod Honorius papa litteras scripserit hereticas, uel etiam propter has reuera anathematizatus fuerit. Cum uero certum sit, quod in communione sancte Ecclesie obierit, et per XL annos post mortem in possessione integre orthodoxi presulis fame perdurauerit, ex illa possessione propter Acta tam suspecta  deturbari non debet. Imo et honori synodi sexte consulitur, si Acta habeantur ut interpolata. Sed nunc uidendum.



 III. An ex iis que synodum uI subsecuta sunt probari ualeat Honorium papam reuera damnatum esse.

 89. Epistola synodi uI missa ad papam damnans Honorium.---I. Primo loco memorandum est Exemplum litterarum missarum a sancta et ecumenica sexta synodo ad Agathonem papam.

Sanctum concilium beatissimo pape  in Domino salutem. Maximi morbi maximis indigent auxiliis, ut scitis, beatissimi! propterea Christus ostendit sapientem medicum uestram colendam sanctitatem . . . Preeunte nobis Constantino imperatore  , errorem impietatis euertimus . . . Ipsos autem, qui circa fidem peccauerunt in matutinis extra castra atriorum Dei,  ut cum Dauide dicam  , anathematibus interfecimus secundum sententiam que sacris uestris litteris in eos prius  pronuntiata: Theodorum, inquam, Pharanitam, Sergium, HONORIUM  , Cyrum, Paulum, Pyrrhum et Petrum . . . Preter eos autem et Macarium, qui fuit episcopus Antiochenus, et Stephanum eius discipulum, et Polychronium . . . Lapsum illorum non irrisimus, neque de illorum insania letati exsultauimus, neque propterea ualde elati sumus  . Non sic nos de his, o uenerandum caput! didicimus. Nihil fecimus ex gratia et odio, sicut licet cognoscere ex Actis que missa sunt ad uestram beatitudinem  . Deinde etiam per legatos a uestra sanctitate et synodo Romana missos, qui conuenienter uestre institutioni  decertarunt . . . uniuersam,  que cum uestra est beatitudine, fraternitatem plurimum salutamus. Georgius episcopus Cpltanus subsignaui . . . Georgius apostolice sedis Ierosolymorum similiter subsignaui . . . Citonatus insule Sardinie pro me et synodo que sub me est similiter subsignaui. Leguntur subscripsisse LuI episcopi, inter quos non comparent III legati S. Agathonis. Dies et annus quibus epistola isthec sit data desiderantur. Mihi uidetur tota supposititia.

90. Edictum publicum quo imperator confirmat synodum sextam et bis damnat Honorium.---II. Edictum imperatoris Constantini propositum in tertio atrio  sanctissime et magne ecclesie prope aulam que Dicymbala uocatur.

Est ualde prolixum et dogmaticum, auctor se  ipsum uocat imperatorem piissimum, in Iesu Christo Deo fidelem. Inter cetera ait: Sacrilegi sacerdotes  Ecclesias peruerse gubernarunt; sunt autem hi: Theodorus . . . Sergius . . . ad hec et HONORIUS, qui fuit antique Rome papa, huiusmodi hereseos confirmator, qui etiam sui exstitit oppugnator. Similiter Pyrrhus et Paulus et Petrus huius ciuitatis patriarche. Macarius . . . et Stephanus . . . et Polychronius . . . uerum nos eis qui ab origine pie ante nos regnarunt exequari cupientes, zeloque recte fidei conflagrantes . . . uniuersale concilium sanctum conuocauimus   . . . Anathematizamus . . . nouorum dogmatum heresiarchas et defensores: Theodorum, inquam . . . Sergium . . . preterea autem Honorium quoque papam ueteris Rome, qui fuit cum eis in omnibus cohereticus et concurrens et confirmator heresis; et Cyrum . . . Pyrrhum, Paulum et Petrum, et preter eos Macarium . . . Stephanum . . . et Polychronium . . . Si quis autem hoc nostrum pium circumscribat edictum, episcopus, clericus, monachus, deponentur, etc.

De hoc edicto censeo ut n. 89. Accedit

91. ---III. Epistola piissimi imperatoris Constantini ad Leonem . . . papam Romanum, missa per eos qui illinc directi erant a superstite Agathone  . Missa 13 Decembris, indictione 10  . Locus non designatur  quo scripta sit hec epistola. In ea auctor narrat Leoni pape quomodo synodum conuocauerit, Agathonis pape suggestionem deprehenderit catholicam; addidit: tanquam ipsius diuini Petri uocem Agathonis epistolam admirati sumus . . . Solus Macarius cum iis quos ad se attraxit defecit . . . Quid fusiori opus est narratione, que in Actis sigillatim narrantur, ex quibus ad uos missis omnium que fuerunt agitata uel minutissimam habebitis notitiam . . . Decretum fidei a synodo editum nostro pio edicto  confirmauimus  . . . Esto uir fortis et strenuus et uerbi romphea accingere . . . sta firmus . . . et ad omnem hereticam auditionem exscindendam esto prompto et alacri animo, sicut etiam prius quoque Petrus iudaici auditus sensum gladio percussum  abstulit . . . Rogamus uestram sacratissimam Celsitudinem, ut citra moram emittat apocrisiarium, ut is degens in hac ciuitate  in omnibus negotiis ecclesiasticis representet personam uestre sanctitatis. uale, beatissime! et exsurge ad orandum intensius pro nostra potentia. Subscriptio pii imperatoris: Deus te conseruet ad multos annos, sanctissime et beatissime Pater.

Hec epistola non meminit quidem Honorii, attamen  a Baronio reiecta est inter spurias, quo ad stylum differt multum ab epistola n. 28 indicata . . Assentior Baronio. Sequitur

.---Iu. Epistola eiusdem pii imperatoris Constantini aa synodum sedis apostolice Rome, et missa per eosdem synodales  . Inscriptio: Omnibus sanctis que ubicunque sunt synodis pertinentibus ad synodum sedis apostolice.

Auctor huius epistole laudat suggestionem synodi Romane confectam sub Agathone, quem uniuersalem pastorum principem appellat; addit: Tanquam ipsius diuini Petri uocem Agathonis epistolam admirati sumus. Nemo enim nisi unus Macarius cum propriis discipulis defecit . . Qualiter cecidisti de  celo, de sacerdotali culmine, o Lucifer! qui mane oriebaris  . . . Definitionem huius concilii imperium nostrum per pia edicta confirmauit  . . . ualete, sacratissimi presules pietatis, et orate pro nostra potentia. In Editione Greca annus, dies et locus, quibus hec epistola fuerit data, non leguntur; attamen in una Editionum Latinarum additum est: Data X Kalendas Ianuarias, Constantinopoli, imperiali domo, piissimo, perpetuo Augusto Constantino imperatore, anno 29, et post consulatum eiusdem anno 13, indictione 10.

Igitur hec epistola, que similiter non meminit Honorii, fuisset edita die 23 Decembris anno 681; mihi uidetur spuria ut prior n. prec. Sequitur

 93. ---u. Epistola missa a sanctissimo papa Romano ad Constantinum imperatorem confirmans et approbans que in Sancto et uniuersali concilio uI gesta et definita sunt  .

Pontifex laudat imperatoris zelum et humilitatem, qua sublimissimus princeps unum se de collegio sacerdotum adnumerari concupierit: narrat quod legati ab Agathone per 8 indictionem missi, per  nuper elapsam  10 indictionem, mense Iulio  , Romam reuersi cum Actis synodalibus et epistolis imperatoris. Papa addit: Gestorum synodalium seriem recensentes, curiosaque diligentia singula queque gesta sunt flagitantes, eadem que apostolice sedis legati narrauerant scriptis consonantibus conuenire reperimus  . . Reuera probauimus hanc sanctam synodum uI . . . nichil super statuta orthodoxe fidei augentem uel minuentem . . sed et hoc uere dignum Deoque gratissimum existit, quod apostolice predicationis ueritas per Augustissime uestre pietatis edictum in toto orbe terrarum percrebuit  . Anathematizamus atque exsecramur omnes hereses . . . Arium, Sabellium . . . Origenem, qui et Adamantius  . Didymum et Euagrium . . . pariterque  anathematizamus noui erroris inuentores, id est Theodorum Pharanitanum episcopum, Cyrum Alexandrinum, Sergium, Pyrrhum, Paulum, Petrum Cpltane Ecclesie subsessores magis quam presules, nec non et HONORIUM, qui hanc apostolicam Ecclesiam non apostolice traditionis doctrina illustrauit, sed profana traditione immaculatam fidem subuertere conatus est . . . Similiter anathematizamus Macarium, Stephanumet cum iis Polychronium, nouum, ut uere dictum est, Simonem, qui mortuos suscitare pollicitus est . . . O sancta mater Ecclesia, exsurge! . . . Ecce filius tuus constantissimus princeps defensor tuus . . . uiuit nouus Dauid constantissimus Augustorum . . . Ecclesie  nunc principali presidio muniuntur, quibus augusta uestra benignitas dominicis uerbis Christum imitando pollicetur: Ecce ego uobiscum sum usque ad consummationem seculi. Latorem huius Constantinum subdiaconum, qui nuper qua legatus Agathonis  interfuit synodo inibi celebrate, clementer excipiat uestra regalis magnanimitas . . . Data nonis Maii, indictione  10.

Igitur hec epistola fuisset scripta anno 682, die 17 Maii, qua Leo II, fatente etiam Pagio, nondum fuit papa. Item legati in Iulio  dicuntur Romam reuersi, et papa imperatori non respondisset nisi in Maio utique sequenti, que mora uidetur nimia. His omnibus rite perpensis, dico cum Baronio: Fata Leonis pape ad Constantinum epistola est fictitia  .

 94. Epistola Leonis secunda ad episcopos Hispanie, in qua iterum damnatur Honorius.---uI. Exstant quatuor alie epistole Leonis II in Hispaniam directe  , que singule respiciunt synodum uI, et expresse uel tacite confirmant quod Honorius papa damnatus fuerit. Adeo sollicitus fuisset Leo II in publicanda damnatione Honorii pape! Ast Baronius  iam olim ostendit, cunctas illas quatuor epistolas similiter esse spurias  . Assentior Baronio; et ex singulis breuem exhibeo extractum. In epistola ad episcopos Hispanie Leo II papa inuitat uniuersos ut singuli subscribant synodo uI, quas Hispanorum subscriptiones  tunc papa uoluit deponere in ecclesia S. Petri Romana  ; refert: Sciat uestra sinceritas quia in Cpltana urbe Constantinus imperator episcopis totius mundi partibus congregatis  , per nuper elapsam  indictionem 9 uniuersale sextum concilium celebrauit, ad quod celebrandum ex predecessoris nostri apostolice memorie Domini Agathonis pape persona presbyteri diaconique directi sunt. De diuersis autem conciliis huic sedi subiacentibus archiepiscopi sunt a nobis destinati  . . . Qui aduersum apostolice traditionis puritatem perduelliones exstiterant, eterna condemnatione mulctati sunt, id est Theodorus Pharanitanus, Cyrus Alexandrinus, Sergius, Pyrrhus, Paulus, Petrus Cpltani  cum HONORIO  , qui flammam heretici dogmatis, non, ut decuit  apostolicam auctoritatem, incipientem exstinxit, sed negligendo confouit  . . . Et quia, queque in dicto concilio gesta sunt, propter lingue diuersitatem , definitionem interim eiusdem concilii et acclamationem  totius concilii ad piissimum principem  , pariterque edictum imperatoris in Latinam de Greco translatum per latorem presentium Petrum regionarium et nostre Ecclesie notarium . . . uestre caritati direximus, etiam Acta totius concilii directuri, dum fuerint elimate transfusa  ; si hoc et uestra caritas delectetur  . Ab omnibus episcopis subscriptiones in eadem definitione subnectantur . . . et per latorem presentium Petrum huc deferantur.

 In hac et sequentibus Leonis epistolis dies et annus  quibus edite fuerint non conspiciuntur, imo nec refertur quod papa synodum confirmauerit.

95. Epistola Leonis tertia ad Quiricium confirmatoria prioris.---uII. Tertia Leonis II pape inscripta est: Dilectissimo fratri Quiricio. Significamus quod latorem presentium Petrum . . . illuc properauimus destinare cum tractatoria ad omnes antistites etiam ad Christianissimum  regem, ad gloriosum comitem  . . . et definitionem concilii, quod per nuper elapsam indictionem 9 in Cpltana urbe celebratum est, acclamationem quoque episcoporum et edictum piissimi atque clementissimi imperatoris.

96. Epistola Leonis quarta ad Simplicium confirmatoria priorum.---uIII. In epistola ad Simplicium  comitem . . . auctor ait: Definitionem sexti concilii  per 9 indictionem in Cpltana urbe celebrati, et acclamationem uniuersorum episcoporum  sed et edictum a piissimo Augusto nostro huc destinatum, uestris quoque prouinciis innotescere per latorem presentium Petrum . . . illuc dirigere maturauimus.

97. Epistola Leonis quinta, ad regem Hispanie confirmatoria priorum, et iterum damnans Honorium papam.---IX. In epistola Leonis  ad Eruigium regem Hispanie . . . auctor ait: Per 9 nuper elapsam indictionem . . . Christianissimus imperator ad Agathonem papam scripta imperalia dirigens hortatus est  ut legatos dirigeret Constantinopolim, quibus aduentantibus concilium congregauit . . . ubi omnes heretice assertionis auctores condemnati sunt, id  est Theodorus Pharanitatus, Cyrus Alexandrinus,  Sergius, Paulus, Pyrrhus et Petrus, quondam Cpltani presules, et una cum eis HONORIUS Romanus, qui immaculatam traditionis regulam, quam a predecessoribus accepit, maculari consensit . . . Definitionem proinde sancti concilii et acclamationem episcoporum  ad imperatorem, et edictum clementissimi imperatoris pro uere fidei confessione constructum et ubique mandatum  . . . per latorem presentium Petrum . . . illuc prouidimus destinare, ut in eadem definitione omnes uestri regni antistites subscriptiones subiungant. Ordine chronologico sequitur

98. ---X. Epistola Benedicti II pape ad Petrum notarium regionarium. Benedictus presbyter electus   sedis apostolice. Iuxta quod tuam strenuitatem Leo papa Hispaniam prouinciam ire disposuit ad regem, presules, comitem pro innotescenda synodi sexte definitione, acclamatione  episcoporum et edicto imperatoris  ministerium commissum perage  subscriptiones episcoporum post eamdem synodicam definitionem procura subiungi; ut iidem episcopi consortes nobiscum fidei comprobentur.

Hec epistola a Baronio reiecta est ut spuria, nec dissentiunt Binius et Harduinus, etc. Annum et diem quibus data fuerit auctor non addidit. Ego eam indubius censeo supposititiam, quam et synodus Toletana 14 anno 684, ut dicitur, celebrata ignorauit, ut mox uidebimus.

 99. Concilium Toletanum XIII. Epistole Leonis pape anno 683 in Hispania adhuc ignote.---Nunc ordine chronologico duo consideranda ueniunt concilia Hispanica. Primum, seu Toletanum XIII, anno e. u. 683 celebratum est in Nouembri; durauit usque ad diem 13 Nouembris. Superscriptio apud Labbeum est sequens:

Toletanum XIII episcoporum XLuIII, actum anno Eruigii regis 4, era 721, anno Christi 683, sub Leone papa II  . Illibate caritatis instinctu . . . in unum congregati in ecclesia SS. Petri et Pauli, anno 4 Eruigii principis,  pridie non as Nouembris, era 721. Cum unusquisque nostrum, etc. Concilium fuit absolutum Idibus Nouembris, subscripserunt episcopi XLuIII, Hispani et Galli, abbates uIII, absentium episcoporum uicarii XXuII, et preter regem alii comites XXII, et aliqui proceres. In hoc concilio, quod nullam  falsitatis notam pre se fert, conditi sunt XIII diuersi canones: nulla facta est mentio de duabus in Christo uoluntatibus; ideo, ut ego auguror, quia has nemo Hispanorum et uicinorum Gallorum negauerat: nulla de synodo uI, quia, ut ego sentio, hec Grecos magis attingebant quam Latinos, nulla de epistolis a Leone papa ad Hispanos nuperrime missis. Hinc ego magis confirmor in mea opinione, quod cuncte epistole Leonis II ad Hispanos  sint supposititie.

100. Concilium Toletanum XIu referens epistolas Leonis.---XI. Alterum concilium Toletanum XIu dicitur celebratum in Nouembri, anno 684. Adfuerunt XuII episcopi Hispani, uicarius episcopi Narbonensis in Gallia  , et 9 alii uicarii episcoporum absentum  . Superscriptio apud Labbeum sic sonat: Concilium Toletanum XIu episcoporum XuII, era 722, anno Eruigii 5, Christi . . . 684, celebratum sub Benedicto II  . In nomine Patris et Filii et Spiritus sancti incipiunt gesta synodalia, que acta sunt a presulibus Carthaginis prouincie. Episcopi prolixas afferunt excusationes, ob quas in conciiio precedenti nullam fecerint mentionem de synodo sexta, de duabus in Christo uoluntatibus uel epistolis Leonis pape:  innuunt has in Hispaniam aduenisse priori hieme, cum concilium  iamiam fuerat absolutum, et propter duritiem hiemis denuo conuenire omnes episcopi non potuerint; hinc rex Eruigius iusserit ut nunc episcopi prouincie Carthaginensis  in regia Toletana urbe synodum prouincialem agerent, cuius decreta tunc a reliquis synodis prouincialibus comprobarentur, et ita fieret unum indiuisibile cunctorum Hispanorum presulum per totam Hispaniam uel Galliam synodale edictum. Nos proinde Carthaginensis prouincie presules anno quo  supra  18 Kalendas Decembris in prememorata ecclesia  debitis ordinibus confidentes . . . sic patula et communi sumus uoce exorsi: clara omnes notio populos tenet, quod per Romani presulis baiulum gesta synodalia societati nostre aduecta sunt, quibus Constantinopoli dogma Apollinaris  destructum. Cum quibus etiam gestis Leonis  pape epistolas suscepimus, per quas omnis ordo gestorum  gestaque ordinum dilucida, ut acta sunt  nostris sensibus patuerunt . . . siquidem illas epistolas accepimus tempore infesto, quo tellus omnis hiemali stricta gelu, glaciali niuium immensitate  duruerat, sed et tunc quando generali concilio nos absolutos iam esse constabat . . . Iterato tunc non quiuimus aggregari, quos et uicina concilii absolutio propriis  sedibus reddiderat imminutos  , et procellosi temporis aduersitas non sinebat iterum adunari dispersos. Sed licet in unum generaliter colligi per idem tempus . . . et Hispanorum omnium societas nequiuisset . . . sparsis tamen sedibus prefatas gestorum regulas pertractandas suscepimus, perlegimus approbantes confessionem gemine in Christo uoluntatis et operationis, prout tunc per legatos Hispanie Romano pontifici significauimus  ; nunc autem synodica iterum examinatione per singulas Hispanie prouincias nostra responsa salubri etiam diuulgatione in agnitionem plebium transeant. Communi proinde iam omnium iudicio placet, et quia generaliter in unum omnes Hispanie presules aggregari non quiuimus, saltem discretis prouinciis concilia celebremus . . .  Ideo nos primum omnes Carthaginis prouincie pontifices  predicte synodi Cpltane gesta cum  antiquis conciliis Niceno, Cpltano, Ephesino et Chalcedonensi  contulimus, et consona probauimus  et recepimus, in quantum a premissis conciliis non discedunt, imo in quantum cum illis concordare uidentur  . Post Chalcedonense igitur concilium hec Acta collocanda sunt . . . Igitur et nostra responsa olim hac in re ad papam missa  simili honoris et reuerentie uigore firmamus, atque ad uicem decretalium epistolarum ea permanenda sancimus. Peractum . . . anno quo supra.

Hoc concilium, licet nullam explicitam faciat mentionem de Honorio papa, mihi tamen spurium uidetur ob rationes sparsim modo datas: illud nec refertur in concilio Toletano Xu, in quo tamen anno 688 ab episcopis LXI fuse disputatum fuit de uoluntate  uerbi; et tres Christo asserte sunt substantie, nempe Deitas, caro humana, et anima. Igitur fuisset occasio peropportuna faciendi mentionem de concilio Toletano, quod XIu dicitur, si hoc reuera celebratum fuisset anno 684. Nunc in causa Honorii ex Hispania iterum transeundum est Constantinopolim.

101. Epistola Iustiniani imper. synodum uI confirmantis et acta reuidentis.---Anno 687, in Februario, imperator Iustinianus II, seu iunior, epistolam ad Ioannem u papam  scripsis e dicitur, in qua synodum uI denuo confirmauit. Is imperator, dum patri suo Constantino Pogonato  successit, sexdecim duntaxat annos attigerat, ait Nicephorus, atque, imperium nactus, ea que a parente suo de pace ac reliqua reipublice ordinatione  constituta fuerant omnia peruertit  . In fata epistola refert quod chartas synodi uI denuo examinauerit,  genuinas esse detexerit, et recluserit, ne ab ullo unquam corrumpi aut submutari ualeant; ait: Mox conuocauimus patriarchas  cum beatitudinis uestre apocrisiario et sanctissimum senatum, metropolitas et episcopos, qui in hac urbe commorantur, et milites incolas palatii, et ex collegiis popularibus, et ab excubitoribus, et quosdam de exercitibus tam ad imperiali obsequio quam ab Orientali Thraciano et Armeniano et Italico, dein ex Cabarisianis et Septensianis seu de Sardiniano atque Africano exercitu . . . et iussimus prefatas synodalium gestorum chartas in medium adduci et eorum supradictis omnibus  lectionem eorum fieri  , omnesque diligenter audientes signare ipsas fecimus: quorum auditorum  uniuersitas in nostris manibus  eas prebuit chartas, ut debeamus nos  tenendo inuiolatas conseruare ipsas, ut eas nullo tempore corrumpere aut submutare ualeant hi qui Deum non timent  . . . Nos ipsas chartas illibatas et incommutabiles semper conseruabimus  . . . Data XIII Kalendas Martias, Constantinopoli . . . piissimo Iustiniano imperatore, anno secundo . . . indictione 15.

Igitur hec epistola fuisset ad Ioannem u scripta anno 687, die 17 Februarii, quo tempore Ioannes papa iam ultra uI menses fuerat uita functus, et S. Conon papa iam in quartum mensem gubernacula uniuersalis Ecclesie susceperat; nam iuxta cunctos ueteres Ioannes obiit anno 686, die 2 Augusti, et Conon orig ne Thrax successit die 21 Octobris. uid. Pagius . Pagius ait mortem Ioannis  pape toto illo tempore remansisse Cpltanis ignotam. Ast moraliter impossibile est ut mors Ioannis et electio Cononis pontificum Romanorum ante 17 Februarii anno 687 renuntiata non fuerit imperatori, qui pro illo tempore adhuc erat dominator ueteris Rome. Quis casus magis memorandus imperatori catholico, quam mors pontificis et electio successoris?

102. Exceptio Papebrochii reiicitur. Papebrochius asserit mortem Ioannis et electionem Cononis contigisse anno 687. Ast obstant omnes ueteres historici, qui illas referunt ad annum 686. Ego censeo fatam Iustiniani II epistolam, licet hec de damnatione Honorii taceat, esse spuriam. Si uero admittenda sit genuina, suspicionem excitat non paruam,  quod sub pretextu reuisionis Actorum ab hoc imperatore  et Paulo patriarcha Cpltano prima Actorum synodalium corruptio fuerit adornata.

103. Acta synodi uI combusta. Interim quidquid sit. Acta concilii uI, que Iustinianus II prefato modo reuidisse dicitur, ad posteros illibata non peruenerunt; nam Philippicus imperator, Iustiniani II successor, Acta dicti concilii, que in palatio imperiali fuerant reposita, combussit igne  . Ita saltem asseruerunt Agatho notarius et Ioannes Cpltani mox citandi  . Ergo Acta que modo exstant et hinc iterum euadunt suspecta, atque ex iis undequaque suspectis non satis probatur Honorii lapsus eiusque condemnatio.

104. Testimonium Agathonis diaconi, qui propria  manu scripsit Acta synodi sexte.---XII. Preter hec relata exstat liber Actis synodi uI assutus, sub nomine Agathonis diaconi asserentis se qua lectorem et notarium interfuisse synodo uI, et propria sua manu iussu imperatoris Constantini scripsisse Acta synodalia, in quibus damnatus fuit Honorius. Dictus liber inscribitur: Epilogus  eius qui hunc librum  scripsit manu propria, in quo etiam continentur que tyrannus Barda  ausus est aduersus synodum sextam. Ego peccator et omnium minimus Agatho  , indignus diaconus et bibliothecarius sanctissime huius magne Ecclesie  et uenerandi secreti patriarchalis protonotarius et cancellarius secundus, ante triginta duos plus minus  annos, cum essem etate iuuenis in lectoris gradum  connumeratus, et inutilis notarius, sancte huic ac uniuersali synodo sexte operam commodaui, uniuersa in ea mota quesitaque ordine assectatus una cum sancto Paulo, huiusce deinceps urbis patriarcha pro tunc adhuc laico et imperatoris secretario  , ac quibusdam aliis. Omnes autem Actorum tomos litteris ecclesiasticis pure et nitide propria manu scripsi, qui in palatio imperatoris sub signaculis fuerunt tuto repositi  cum fidei decreto. Quin etiam quinque patriarchalibus Ecclesiis tradita huius decreti  exemplaria scripsi, similiter iussus ab imperatore Constantino. Cum autem . . . Deus mei humilis et inutilis esset misertus et hucusque uiuere concessisset, merito  hunc quoque librum propria manu scribere uolui et constitui; et maxime quia in prioribus annis multa grauia mala acciderunt reipublice Christiane et imperio . . . maxime cum post mortem patris Constantini Iustinianus successor non semel tantum ab imperio ob pessimam ab initio et sanguinariam uoluntatem excidisset  , sed et iterum post Leontium et Tiberium, qui interiecti imperium obtinuerunt, id ipsum passus, gladio tandem sectis ceruicibus periisset . . . Bardanes successor, qui se Philippicum appellauit, discipulus Stephani abbatis, qui ipse discipulus fuit Macarii . . . Imperiali potestate usus imaginem sexte synodi iam ab annis aliquot in imperialis palatii uestibulo expositam deiici iussit . . . Preterea decreuit ut Sergii et HONORII  a synodo sexta damnatorum  nomina in sacra diptycha referrentur, eorumque imagines erigerentur  . . . Postea cum tomos Actorum synodi sexte mea manu conscriptos inuenisset in palatio imperiali repositos, tradidit eos igni et aboleuit, orthodoxis persecutionem intulit, eorum nonnullos exsilio relegauit, maxime eos qui libello quem ipse contra synodum sextam ediderat subscribere renuissent. Cum per biennium  uiolenter hec patrasset, aliaque nefaria ac turpia in moniales ac personas sacras aggressus, eum diuina citius ultio excepit ac peremit. In uigilia Pentecostes, indictione 11  . . . ab imperio deiectus est, et confestim oculis orbatus . . . Sequenti die Pentecostes orthodoxus  Philartomius, qui postea uocatus est Anastasius, in apostolica ecclesia coronatus est a Ioanne patriarcha Cpltano  , et synodus sexta ab eo et uniuersis episcopis presentibus et clero predicata. Paulo post Ioannes per litteras synodales, ut par erat, Constantinum papam Romanum de premissis omnibus fecit certiorem  . Quoniam autem Bardanes imaginem synodi sexte abstulerat, et suam et Sergii imagines substituerat, he due imagines sunt deiecte  , et imago synodi sexte restituta est . . . Ad eorum que prius a me scripta sunt maiorem fidem  , et eorum qui hunc librum diligenter sunt lecturi, securitatem et confirmationem  exemplum epistole a Ioanne Cpltano ad Constantinum papam Romanum misse citra ullum defectum huic libro subiicere statui.  Epistola, etc., ut n. seq.

Is epilogus, qui Actis synodi sexte post XXXIII uel plures annos manu Agathonis protonotarii fuisset assutus, mihi uidetur supposititius  ; si enim Philippicus tomos Actorum originalium manu Agathonis scriptos combusserit, quomodo postea Agatho notarius alteri exemplari  inscribere potuit: Epilogus eius qui hunc librum scripsit manu propria? An notarius ille iam senex ex memoria restituit Acta, uel ex alio exemplari ea denuo manu propria nitide et pure descripsit litteris ecclesiasticis? Id non asseruit ille notarius, quod tamen maxime adnotandum fuisset.---Predicto Agathonis epilogo subnexa est.

105. Epistola Ioannis Cpltani ad Constantinum papam  de Actis synodi uI manu Pauli patriarche descriptis est suspecta.---XIII. Epistola Ioannis archiepiscopi Cpltani ad Constantinum papam Romanum apologetica, propter ea que tempore Barde mota sunt aduersus synodum sextam  . Sanctissimo fratri et comministro domino Constantino  Ioannes indignus episcopus salutem. Ioannes de se  fatetur quod ob metum persecutionis consenserit in suppressionem synodi uI, seu  confessionis duarum in Christo uoluntatum: hunc dissimulandi modum esse licitum, uel non grauiter puniendum, probat auctoritate Aaronis, SS. Basilii M., Gregorii Nazianzeni; ita scribit pape: O Christiani sacerdotii caput! hucusque prohibiti sumus ad uos scribere, ut qui tyrannice detineremur . . . deiecit  imaginem synodi sexte in atriis regie  positam. uoluit in hac cathedra pontificali collocare hereticum, sed a clero huiate coactus est ut nos  licet grauiter inuitos ad pontificatum eleuauerit: Philippicus institit ut anathemati subiicerentur synodus sexta et pontifices Romani . . . Mitto dicere quantas nobis reuera exhibuit molestias, ut ad uestram fraternam beatitudinem litteras dirigeremus conuenientes scopo illius  amentie; et quomodo nos et quo consilio ira gesserimus ut depelleremus quidem eius uim tyrannicam, ad id autem quod est paulo moderatius deduceremus insolentiam. Testes erunt Deus, et qui hic degit uestre sedis apocrisiarius, cui nos, hunc maxime urgente tempestate, dato iureiurando satisfecimus, ei fidem nostram internam aperientes: nimis aspere se gerere aduersus potestatem non expedit. Nathan propheta non aperte in Dauidem usus est reprehensione de adulterio et cede, sed cum eam colorasset parabola, ex illius sententia in eum protulit iudicium. Propterea nos quoque, sicut ait Basilius Magnus, uiri moribus parumper cedendum esse censumus, ut fidei confessio in magis precipuis seruaretur illesa  . Non enim in uerbis, sed in rebus, nobis  est ueritas, clamat Gregorius Naz . . . Dionysius quoque Areopagita pronuntiat . . . Hec autem dicimus non ut qui uelimus euertere uoces iam synodice definitas, . . . sed ut ea solerti excogitatione nostra  tyrannus flecteretur, ne aliena dogmata aperte introducerentur in Ecclesiam; ut Deus, qui comprehendit sapientes in astutia eorum, per nos aperte dispensarit, que Gregorius Nazianzenus in Orat. funebri narrauit de  S. Basilio Magno, quod is studioso silentio Spiritum sanctum non uocauerit Deum, sed alias uoces equiualentes adhibuerit  . . . Imperator quidem combussit tomos actorum synodi sexte repositos in palatio, existimans, ut sibi uidebatur, simul quoque cum iis uerbum delere ueritatis  . . . Nos autem sinentes eum decipi, diligenter custodiimus apud nos repositos tomos dicte synodi, in quibus continentur omnium qui synodo interfuerunt episcoporum subscriptiones cum imperiali subsignatione  . Etiam apud nos seruatus est liber actorum scriptus propria manu Pauli, qui fuit antistes huius Ecclesie, et in synodo sexta, cum esset a secretis, inseruiit; adeo ut nullus acta adulterare ualeat  . . . Christus donauit nobis pium imperatorem, orthodoxum, quique conuenienter eius  nomini, nempe Anastasii, surgere fecit ecclesiasticam pacem et concordiam. Confidimus quod reipublice quoque erectionem exorditur  . . . uos ergo, o sacrum caput! nobis manum porrigite! . . . eos qui insultu rerum externarum lapsi sunt recipite; neque nos, quibus uis est illata, expellatis a uestra caritate . . . Aaron cum . . . ad idolum fabricandum Isrelitis fuisset administer, a fratre Mose quidem fuit reprehensus, sed cum se ui coactum fuisse asserat, nullam a Deo accipit increpationem . . . Deo omnino ad interna aspiciente, qui sigillatim finxit corda nostra, et non ad externam temeritatem . . . Ora pro nobis, beatissime frater!

Hec Ioannis Cpltani ad Constantinum papam epistola, licet non asserat Honorium esse damnatum,  ac nichil dicat de synodo Trullana mox referenda, nichilominus mihi nunc uidetur suspecta  , eo magis quia ab Agathone tam sollicite nobis recommendata fuit n. 104. Annus et dies quibus hec epistola edita fuerit non adduntur.

106. Honorii damnatio probatur ex concilio Trullano,  quod reiicitur.---XIu. In concilio Quinisexto seu Trullano, can. 1, refertur quod synodus sexta Honorium papam hereticis annumerauerit et damnauerit  . Concilium illud celebratum fuit quinque circiter annis, ait Natalis, post synodum uI  , ab episcopis 227, inter quos comparent episcopi 43, qui synodo uI adfuerant et subscripserant, testes sane omni exceptione maiores.

Ast hoc ipsum concilium  est totum spurium cum innumeris suis legibus, ut iam monui in 5 dissertationibus de S. Basilio Magno, a n. 74  .

Pauca inde repetam et hic subnectam. Seculo XI Humbertus Nicere Greco de canonibus Trullanis  respondit: Non mirum si Agathoni pape et SS. Patribus sexte synodi uestra imputetis deliramenta, et que aut corrupistis aut finxistis capitula.  Anastasius Bibliothecarius sec. IX in pref. synod. uII scripsit: Canones Trullani omnes hactenus ex toto manserunt apud Latinos incogniti, quia nec interpretati, sed nec in ceterarum  patriarchalium sedium, licet Greca utantur lingua, reperiuntur archiuis, nimirum quia nulla earum cum ederentur, aut promulgans aut consentiens, aut saltem presens inuenta est, quanquam ab iisdem Patribus qui in synodo sexta sunt inuenti, eos promulgatos esse Greci perhibeant; sed hoc nullis probare certis possunt indiciis. Idem in pref. ad synod. uIII repetiit: constat canones Trullanos longe post synodum sextam a Grecis priuatim editos   . Interim

107. Auctoritas C. Trullam probatur ex concilio generali septimo seu Niceno II, quod uidetur interpolatum.---Pro authentia canonum Trullanorum allegati solet sequens historia: Anno 787 in synodo generali uII, act. 4, Elias presbyter ex charta habente definitiones  synodi sexte canonem Trullanum 82 prelegit sub hoc titulo: Canon sancte ac uniuersalis sexte synodi 82. Sabbas monachus dixit: Quare ex charta et non ex codice legitur? Tunc Tharasius patriarcha Cpltanus respondit: Quia principalis charta est in qua subscripserunt Patres . . . Quidam ignoratione languentes in hos canones scandalizantur, eo quod in Synodo sexta conditi non fuerint. Cognoscant autem quod iidem Patres qui synodum sextam constituere, post 4 aut 5 annos  iterum conuenerint, et hos canones condiderint, et nemo dubitat de illis. Illi enim qui subscripserunt sub Constantino , ipsi et sub Iustiniano  subscripserunt charte presenti, ita ut hoc manifestum sit ex eorum proprie manus scripture immutabili similitudine   .

Natalis Diss. 3. ad sec. uIII ait: Tharasium ista in re errasse egre crediderim. Ast Theophanes Grecus in uita Constantini Pogonati admonuit: Sciendum ualde nugaciter garrire eos qui post annos quatuor factas asserunt regulas Trullanas. Igitur Tharasius iuxta Theophanem errasset ualde. uerum censeo ego illam historiam de Tharasio  actis synodi septime esse interpolatam. De synodo septima plura n. 109.

108. Quandonam fabula de Honorio fuerit conficta?---Queres quo tempore fabula de Honorio condemnato conficta fuerit? Id determinare difficile est, mihi tamen uerosimilius apparet quod seculo uIII  post detrusum ab imperio Philippicum, imo post annum 715  prefata fabula fuerit procusa, probabilius ab aliquo uel aliquibus Grecis  qui forsan simul composuerunt epistolas Leonis II et Benedicti II pontificum, synodum Toletanam 14, Ioannis Cpltani synodicam, epilogum Agathonis notarii et iambos Andree Cretensis. Si iidem simul commenti fuerint canones Trullanos, tunc non satis caute processisse conuincuntur, cum in synodica Ioannis Cpltani et epilogo Agathonis notarii nulla occurrat mentio de concilio Trullano, quod tamen ob numerum episcoporum, et canonum, et horum qualitatem, maxime fuisset notandum.

Porro cum hec omnia que usque huc contra Honorium  papam directe uel indirecte adducta fuere sint  subleste fidei, cetera que ex posterioribus auctoribus allegari solent, facilius subuertuntur. Sunt uero quoad substantiam sequentia apud Natalem.

109. Honorius in synodo generali damnatus sexies---Xu. In synodo generali septima, que anno 787 Nicee congregata fuit, Honorius papa pluries legitur damnatus ut hereticus. 1o In actione tertia fuit prelecta epistola Tharasii Cpltani ad patriarchas Antiochenum, Alexandrinum et Ierosolymitanum; in ea Tharasius professus est: Anathematizo Origenem, Cyrum, Sergium, HONORIUM, Pyrrhum, Paulum et omnes eorum sectatores. 2o Prelecta est epistola Theodori patriarche Ierosolymitani aientis: Sancta synodus sexta tanquam sol  289 Patrum eos qui unam uoluntatem asserunt, anathematizauit, id est, Cyrum,  Sergium, Pyrrhum, Petrum, HONORIUM . . . 3o Actione septima in definitione fidei dicitur: Origenis et Euagrii ac Didymi fabulas anathematizamus, sicut et Constantinopoli congregata synodus u egisse dignoscitur. Deinde quoque et duas uoluntates in Christo predicamus, quemadmodum et Constantinopoli synodus sexta exclamauit abiiciens Sergium, HONORIUM, Cyrum, Pyrrhum et Macarium. 4o In epistola Tharasii et totius synodi septime ad imperatores legitur: Anathematizamus Arii uesaniam . . . Origenis fabulas: Sergii et HONORII . . . uoluntatem; nec non et his similem uanitatem, que garriuit contra imagines. 5o In epistola ad clericos Cpltanos dicitur: Ad nichilum redegit eos  cum Ario . . . Sergio, HONORIO, atque cum omni pessima eorum secta  . 6o In actione sexta  Epiphanius diaconus HONORIUM palam Monothelitis annumerauit. uerum

Resp. Acta synodi uII sunt ualde ampla  , a Latinis parum curata. Anastasius bibliothecarius anno 880 ea ex Greco in Latinum uertit, ita prefatus: Septimam synodum, que apud Niceam celebrata est, non habent Latini; non quod ante a nemine fuerit interpretata, sed quia ita indocte uersa, ut in fastidium cedat legentium, et pene ab omnibus pro hac causa contemnatur, nec lectione digna iudicetur. Unde illam nisus sum interpretari Latinis, incongruum censens Romanam Ecclesiam ea synodo fraudari. Notum est quod non omnia sint articulus fidei que actis synodorum generalium etiam uere  inserta fuere, presertim  si questionem facti respiciant. Nunc ad 1:  Tharasius quoque dicitur asseruisse canones Trullanos a Patribus qui synodum sextam ante 4 aut 5 annos celebrauerant conditos esse, qua in re enormiter deceptus est. Si fate epistole sint genuine, necesse est ut pro tunc modo exstiterint charte adulterine, in quas inciderant Tharasius, Theodorus, etc. Ad 2: Theodorus certe errauit, dum 289 Patres in synodo sexta numerauit. Ad 3, 4, 5 et 6: non ideo defuerunt qui Origenem ab omni heresi immunem pronuntiarunt, eiusque libros fuisse falsatos contenderunt. Qui uero Origenem damnarunt, utique intenderunt damnare auctorem illarum hereseon que in libris Origeni ascriptis continentur; hunc auctorem et ego damno; ast censeo eum non esse illum Origenem Adamantium presbyterum, qui seculo  III publice docuit Alexandrie  . Similiter, siqui seculo uIII damnarunt Honorium papam, hi sub nomine Honorii intellexerunt auctorem illarum epistolarum que nunc et pro tunc inserte erant actis synodi sexte; hunc auctorem et recte et iuste damnandum esse consentio  , sed non credo illas epistolas esse Honorii; imo nec credo acta synodi sexte superesse authentica.

110. Testimonium uen. Bede contra Honorium. Historia Monothelitarum seu Acephalorum ex Beda.---XuI. Testis ualidissimus hac in re est uen. Beda, utpote natus anno 672 et mortuus anno 735; is in libro De ratione temporum, quem scripsit circa annum 726, expresse docet Honorium in synodo sexta  damnatum esse. Ad hoc argumentum Baronius respondet Bedam incidisse in acta synodi sexte protunc modo corrupta. Ast Bellarminus censuit nomen Honorii dicto Bede libro fuisse interpolatum. Assentior Bellarmino. Etenim Beda, ex professo agens de Honorio, nunquam addidit hunc in heresin lapsum, aut propter eam condemnatum esse; imo eumdem non parum laudauit. Lib. 2. Hist. Anglorum, c. 17, 18 et 19, de Honorio loquitur tanquam de optimo pastore; in uita S. Bertolfi abbatis ait: Erat uenerabilis presul Honorius, sagax animo, uigens consilio,  DOCTRINA CLARUS . . . Sanctus papa Bertolfo prebuit oblatum munus, priuilegia scilicet sedis apostolice quatenus nullus episcoporum in prefato cenobio quolibet iure dominari conaretur. Quod attinet librum De ratione temporum, seu De sex mundi etatibus, en extractum:

Heraclius regnauit annis XXX. Anastasius Persa monachus martyrium patitur . . . cum aliis LXX . . . Heraclius Persas  superat . . . Eo tempore exortum apud Scotos in obseruatione Pasche errorem Quartadecimanorum Honorius papa per epistolam redarguit.

Heraclonas annis II. Cyrus Alexandrie, Sergius et Pyrrhus, regie urbis episcopi, Acephalorum heresin instaurantes, unam operationem in Christo . . . dogmatizant   . Ex quibus Pyrrhus . . . sub Theodoro papa Romam ueniens ex Africa, ficta, ut post apparuit, penitentia obtulit eidem pape, presente cuncto clero et populo, libellum cum sua subscriptione, in quo condemnarentur omnia que a se uel a decessoribus suis scripta uel acta sunt aduersus catholicam fidem. Unde et benigne susceptus est quasi regie pontifex ciuitatis. Sed quia, reuersus domum, repetiit et errorem domesticum, memoratus papa Theodorus, aduocatis cunctis sacerdotibus et clero in ecclesiam B. Petri, condemnauit eum sub uinculo anathematis. uid. n. 20.

Constantinus filius Heraclii mensibus uI  . Pyrrhi successor Paulus non tantum uesana doctrina, sicut decessores eius, sed et aperta persecutione  catholicos cruciat, apocrisiarios sancte Ecclesie Romane, qui ad eius correctionem missi fuerant, partim carceribus, partim exsiliis, partim uerberibus afficiens, sed et altare eorum in domo Placidie sacratum in uenerabili oratorio subuertens diripuit, prohibens eos ibidem missas celebrare. Unde et ipse sicut precessores illius ab apostolica sede iusta depositionis ultione damnatus est.

Constantinus  filius Constantini annis XXuIII. Hic deceptus a Paulo, sicut Heraclius auus eius a  Sergio eiusdem regie ciuitatis episcopo, exposuit Typum . . . Unde Martinus papa, congregata Rome synodo Cu episcoporum, damnauit Cyrum, Sergium, Pyrrhum et Paulum hereticos . . . Martinus Roma abductus Cpolim, postea relegatus Cersonam ibidem uitam finiuit, multis in eodem loco uirtutum signis usque hodie refulgens.

Constantinus filius prioris annis XuII . . . Agatho papa ex rogatu Constantini, Heraclii et Tiberii  principum piissimorum, misit in regiam urbem legatos suos, qui benignissime suscepti a reuerendissimo fidei catholice defensore Constantino, iussi sunt, remissis disputationibus philosophicis, pacifico colloquio de fide uera perquirere, datis de bibliotheca Cpltana cunctis antiquorum Patrum quos petebant libellis.  Adfuerunt autem et episcopi 150, presidente Georgio patriarcha regie urbis et Antiochie Macario. Et conuicti sunt, qui unam uoluntatem et operationem in Christo astruebant, falsasse catholicorum Patrum dicta perplurima. Finito autem conflictu Georgius correctus est  , Macarius uero cum suis sequacibus simul et precessoribus suis Cyro, Sergio, HONORIO  , Pyrrho, Paulo et Petro anathematizatus, et in locum eius Theophanius abbas de Sicilia Antiochie episcopus factus . . . Ioannes episcopus Portuensis, unus ex legatis Romanis, Dominica Octauarum Pasche missas publice in ecclesia S. Sophie coram imperatore et patriarcha celebrauit. Hec synodus Greco sermone conscripta est.

Iustinianus Constantini filius annis X. Hic Sergium  papam, quia erratice sue synodo . . . subscribere noluisset, Cpolim deportari iussit, sed impeditus est . . . Ob culpam perfidie regni gloria priuatus, exsul in Pontum secedit.

Leo annis III . . . . .

Tiberius annis uII. Synodus Aquileie facta ob imperitiam fidei quintum uniuersale concilium suscipere diffidit, donec salutaribus beati pape Sergii monitis instructa, et ipsa huic cum ceteris Christi Ecclesiis adnuere consentit.

Iustinianus secundo annis uI . . . Callinicum patriarcham, erutis oculis, misit Romam et dedit episcopatum Cyro . . . Constantinum papam honorifice suscepit . . . cuncta Ecclesie  priuilegia confirmauit.

 Philippicus annis II, mensibus uI. Hic eiecit Cyrum de pontificatu  . . . Idem Constantino pape misit litteras praui dogmatis, quas ille . . . respuit.

 Anastasius annis II. Litteras Constantino pape Romam . . . . direxit, quibus se . . . . concilii sexti predicatorem esse docuit.

Theodosius anno uno . . . Ut regnum accepit, cum esset catholicus, mox in regia urbe imaginem illam uenerandam, in qua sancte sex synodi erant depicte, et a Philippico fuerant deiecte, pristino in loco erexit.

Leo annis IX  . . . . Hucusque Beda.

111. Testimonium uen. Bede exponitur pro Honorio.---Omnibus bene perpensis, censeo: 1o nomen Honorii esse intrusum, imo historiam de damnatione Honorii adhuc ignotam fuisse uen. Bede; si enim is historicus aliquid audiuisset de Honorii pape heresi uel damnatione, id prius et paulo fusius referre debuisset,  nempe ubi uitam, mores et merita Honorii ex professo descripsit, non autem differre usque dum peruenit ad damnationem Macarii. Censeo 2o uen. Bede quoque ignotas fuisse epistolas Leonis II pape ad Hispanos de damnato Honorio exaratas, et synodum Toletanam quartam decimam, perorationem Agathonis notarii, ac dogmaticas Ioannis Cpltani ad Constantinum papam. 3o Ex uen. Beda  mihi potius elucescit Honorium fuisse papam sanctum et doctrina clarum, de heresi nunquam damnatum uel conuictum.

112. Honorius etiam in concilio generali uIII et ab Adriano II papa damnatus legitur.---XuII. In synodo generali uIII, Cpltana Iu, anno 869 congregata,  act. 7, legitur et approbatur epistola Adriani II pape Photium  ita perstringentis: Intolerabilis est ista presumptio . . . quis uestrum unquam tale quid audiuit? Romanum pontificem de omnium Ecclesiarum presulibus iudicasse legimus; de eo uero quemquam iudicasse non legimus. Licet enim HONORIO ab Orientalibus anathema post mortem sit dictum: sciendum tamen est quod fuerat super heresi accusatus  , propter quam solam licitum est minoribus maiorum suorum motibus resistendi uel prauos sensus libere respuendi, quamuis nec ibi  nec patriarcharum, nec ceterorum antistitum cuipiam de eo   fas fuerit proferendi sententiam, nisi eiusdem prime sedis  consensus precessisset auctoritas. Resp.: Adrianus II anno 867 ad pontificatum euectus est, adeoque ducentis prope annis post synodum sextam, uidetur deceptus ex actis synodi sexte uel  septime pro tunc modo deprauatis. uid. n. 108. Interim Adrianus non asseruit quod Honorius fuerit hereticus, sel solum quod ei anathema dictum fuerit ab Orientalibus: nam ab Occidentalibus tale quid passus non est. Insuper Adriani pape enuntiatio uidetur hypothetica, et non multum differre a sequenti: Licet synodus sexta, ut asseritur, Honorium papam damnauerit, id tamen non potuisset, nisi preuie a papa Agathone accepisset facultatem agendi contra personam Honorii  . Atqui synodus sexta  non acceperat potestatem inquirendi in personam Honorii: ergo et hunc condemnare non poterat, et, mea opinione, non condemnauit.

113. Superioritas pape ad concilium.---Porro ualde  notandus est fatus synodi octaue locus; nam, iuxta hunc, 1o synodus etiam ecumenica non est supra pontificem, siue uiuum, siue uita functum; 2o ibidem refertur sequens historia: Anno 503 Theodoricus rex Italie S. Symmachum papam ob sparsa plura crimina usque ad damnationem impetere uoluit, et episcopos ex diuersis Italie prouinciis et Sicilie insula Romam conuenire precepit. Ast episcopi regi responderunt quod ipse papa debeat synodum conuocare; peracta uero synodo nullus episcopus in papam sententiam ferre ausus fuit, sed singuli subscripserunt: Totam causam iudicio Dei commisimus. 3o Adducitur synodus ecumenica III seu Ephesina, que idcirco damnauit Ioannem patriarcham Antiochenum, quod is patriarcham Cyrillum anterioris   sedis antistitem  damnare non metuerit; Synodus ista ad S. Celestinum papam ita perscripsit: Indignetur ergo tua religiositas competenter pro his que facta sunt; si enim data fuerit uolentibus licentia, et maiores sedes iniuriis afficere, et contra eas in quibus non habent potestatem contra leges sic et contra canones proferre sententiam, ibunt ad ultimam confusionem Ecclesie res. 4o Synodus octaua applausit Adriano II, confirmauit que ab hoc prolata fuerant, addiditque quod ideo Dioscorus patriarcha Alexandrinus a synodo Iu seu Chalcedonensi fuerit damnatus sine restitutione, quia presumpserat contra Romane sedis priuilegium synodum ecumenicam conuocare, et contra Leonem I  papam damnationis sententiam pronuntiare.

114. Honorium a seculo uIII cuncti successores damnarunt in libro diurno pontificum.---XuIII. In libro diurno Romanorum pontificum olim usitato continebatur professio fidei in qua anathematizabatur Honorius, illeque liber uidetur compositus seculo uIII. Resp. 1o Sit; inde tamen minime euincitur Honorium uere hereticum fuisse, seu seculo uII uere damnatum  esse. uid. n. 106 et 109. 2o uel ille liber est multum recentior seculo uIII, uel illa professionis formula fuit per aliquem recentiorem aucta; si Anastasius num. seq. citandus sciuisset Honorium ab ipsis pontificibus damnari Romanis, episcopos Orientales non uocasset calumniatores. Imo, teste Widmanno, Iuo Cornutensis, qui floruit seculo IX finiente, retulit aliam fidei formulam, postea Decreto Gratiani insertam, in qua nomen Honorii non comparet.

115. Honorium in synodo sexta damnatum esse fassus est Anastasius seculo IX, sed inique damnatum esse censuit.---XIX. Anastasius Romane Ecclesie seculo IX bibliothecarius, prefatione ad Ioannem diaconum in collectanea, credidit Honorium fuisse in synodo sexta uere damnatum. Resp. Anastasius suspicatus  non fuerat acta esse falsificata, et ideo episcopos qui Honorium condemnauerant censuit fuisse iudices non equos; Honorium enim non fuisse condemnandum suadet pluribus argumentis, nempe quia prefatus pontifex satis defensus fuit a Ioanne Iu papa,  S. Maximo monacho; tum quia dum uixit nunquam ab aliquo monitus fuit de errore, adeoque pertinax non fuit; tum quia non satis probatum est quod Honorius dicte epistole auctor sit; ait: Apologia Ioannis Iu pape satis Honorium excusabilem reddit, licet huic sexta synodus quasi heretico anathema dixerit . . . Quis autem nobis dicat utrum Honorius pro certo dictauerit epistolam, de qua illum anathematizandi fomitem calumniatores susceperunt? Quod Honorius  non fuerit auctor epistole in synodo sexta producte, dixi n. 73



COROLLARIA.

116. Nouum meum systema in causa Honorii.---Nunc precipuas rationes, ob quas Honorius papa n. 1 dicitur damnatus fuisse ut hereticus, sufficienter discussi, et mihi uerosimilius apparet: 1o quod Honorius papa nullam heresin docuerit; nec 2o epistolam scripserit hereticis ullo modo fauentem; 3o quod hisce in rebus satis uindicatus fuerit a Ioanne Iu papa, et S. Maximo monacho Greco; 4o quod epistolarum Honorii  prima fuerit corrupta, secunda uero sit fictitia; 5o quod acta concilii sexti secundum magnam  partem sint interpolata; 6o quod Patres in fato concilio Honorium iuste damnare non potuerint, nec damnauerint; 7o quod definitio fidei quidem sit genuina, sed edictum imperatoris Constantini Iu, et epistola Leonis II pape responsoria ad imperatorem sint suspecte; sicut et 8o quinque epistole Leonis II pape, et una Benedicti II ad Hispanos, nec non 9o synodus Toletana quarta decima; 10o quod epilogus  Agathonis diaconi sit spurius; 11o fabula de Honorio damnato primum inualuerit seculo uIII ineunte, non citius; et 12o ex eo quod in concilio generali uII fuerit relata, non euaserit uera; nec 13o ab auctoritate  Adriani II pape et concilii generalis uIII firmitatem acquisierit.

Ceterum hec omnia iudicio Ecclesie Romano-catholice et eruditorum crisi subiecta sunto.




uolume back matter






ORDO RERUM QUAE IN HOC TOMO CONTINENTUR.



 S. EUTROPIUS.
    Notitia historica in S. Eutropium. 9
    Epistola S. Eutropii ad Petrum papam, de octo uitiis. Ibid.
    Epistola eiusdem ad eumdem, de districtione monachorum. 15

TARRA MONACHUS.
    Notitia historica in Tarram. 19
    Epistola Tarre ad Recaredum regem. Ibid.

S. DINOTHUS.
    Notitia historica in S. Dinothum. 21
    S. Dinothi Responsio ad Augustinum monachum, petentem subiectionem Ecclesie Romane. Ibid.

S. DYNAMIUS.
    Notitia historica in S. Dynamium. 23
    Epistola Dynamii ad amicum. 25
    Epistola altera eiusdem. Ibid.
    uITA S. MARII, auctore S. Dynamio. Ibid.
    CAPUT PRIMUM.---S. Marii obitus, uaticinia. Ibid.
    CAP. II.---uaria miracula, obitus. 28
    CAP. III.---Miracula post mortem. 30
    uITA S. MAXIMI, eodem auctore. 31
    Epistola dedicatoria. Ibid.
    INCIPIT uITA. 33

S. AUGUSTINUS, Anglorum apostolus.
    uITA S. AUGUSTINI, auctore Gocelino monacho. 43
    Prologus. Ibid.
    CAPUT PRIMUM.---Res gesta usque ad ingressum. Miracula in Gallia patrata. 50
    CAP. II.---Ingressus in Angliam. Conuersio S. Aethelredi regis, letitia S. Gregorii Magni. 59
    CAP. III.---Miracula patrata. Epistole S. Gregorii pape. Acta cum Britonibus Christianis. 69
    CAP. Iu.---Predicatio et conuersio per regnum. uaria miracula. 79
    CAP. u.---Sanctus Liuinus baptizatus et instructus. S. Augustini obitus et sepultura. 86
    FUNDATIO abbatie S. Augustini. 93
    PRIuILEGIUM abbatie Cantuariensis a S. Augustino datum. 95

S. BONIFACIUS PAPA Iu.
    Notitia biographica in S. Bonifacium. 97
    CONCILIUM ROMANUM sub Bonifacio Iu habitum. 103
    DECRETUM promulgatum in concilio Romano. 104
    EPISTOLA ex eodem concilio. 106

BULGARANUS COMES.
    Notitia in Bulgaranum. 107
    EPISTOLAE TRES Bulgarani ad episcopum Francie. Ibid.

PAULUS EMERITANUS.
    Notitia historica in Paulum Emeritanum. 111
    Ad exterum res Hispanas amantem. 113
    DE uITA PATRUM EMERITENSIUM. 115
    Prefatio. Ibid.
    CAPUT PRIMUM.---Augustus puer, minister ecclesie S. Eulalie Emeritensis, moriturus per uisionem ducitur ad tribunal glorie. 117
    CAP. II.---Monachus Caulinianensis apud Emeritam monasterii morti uicinus, ex ebrio et fure ad Dominum conuersus. 122
    CAP. III.---Nunctus, abbas Africanus, Emeritam ueniens, a sceleratis est occisus; qui mox a demone sunt correpti. 126
    CAP. Iu.---Paulus medicus, natione Grecus, fit episcopus  Emeritensis: mulierem ex partu laborantem sanat. 128
    CAP. u.---Fidelis, natione Grecus, filius sororis Pauli episcopi Emeritensis, uiuente auunculo subrogatur in episcopatu. 130
    CAP. uI.---Fidelis episcopus possessiones suas relinquit ecclesie S. Eulalie; clericos a ruine periculo liberat. 132
    CAP. uII.---Fidelis episcopus uisus interesse sanctorum choris. 134
    CAP. uIII.---Fidelis episcopus, uisione admonitus, bonis in pauperes distributis migrat ad Dominum. 135
    CAP. IX.---Massona, natione Gothus, nutritus in ecclesia S. Eulalie, succedit Fideli in episcopatu; xenodochium et monasteria edificat. 137
    CAP. X.---Leouigildus, rex Wisigothorum Arianus, studet auertere Massonam episcopum Emeritensem a fide catholica. 140
    CAP. XI.---Sunna, pseudepiscopus Emeritensis Arianus, disputatione publica uictus a Massona. 141
    CAP. XII.---Massona Toletum a rege uocatur, recusans dare tunicam sancte Eulalie, in exsilium missus, equum ferocem domat. 143
    CAP. XIII.---Nepopis, pseudepiscopus Arianus Emerite substitutus; Massona uero in monasterio per triennium exsul miraculis claret. 147
    CAP. XIu.---Leouigildus rex, percussus a sancta Eulalia, Massonam restituit ecclesie Emeritensi. 149
    CAP. Xu.---Fugiente Nepopi, Massona res Ecclesie recuperat. 150
    CAP. XuI.---Leouigildo regi in heresi mortuo Reccaredus filius catholicus successit. 151
    CAP. XuII.---Sunne pseudepiscopi fraude cum a Witterico comite Massona gladio peteretur, miraculo liberatus. 152
    CAP. XuIII.---Iterum Massona liberatur ab insidiis Sunne ope Claudii ducis Emeritensis; Sunna pertinax et exsul obiit in Mauritania; uacrilasocius criminis fit mancipium Ecclesie. 154
    CAP. XIX.---Narbonensis tumultus, Arianorum ab episcopo Athaloco excitatus, compressus est opera Reccaredi regis. 158
    CAP. XX.---Massona ualde senex factis eleemosynis moritur, Eleutherio archidiacono ex predictione uiri sancti premortuo. 159
    CAP. XXI.---Post Massonam Innocentius diaconus fit episcopus Emeritensis, et post illum Renouatus, uterque clarus miraculis. 161
    Apospasmation de Rebus Emeritensibus. 163

GONDEMARUS.
    Notitia historica. 179
    DECRETUM de Ecclesia Toletana. 181

MARCUS CASSINENSIS.
    Notitia historica. 183
    CARMEN de S. Benedicto. Ibid.

S. WARNAHARIUS.
    Notitia historica. 185
    ACTA SS. martyrum tergeminorum Speusippi, Eleusippi, Meleusippi. Ibid.
    CAPUT PRIMUM.---S. Benigni ad Lingonas aduentus. 187
    CAP. II.---Tergemini, auie monitu et somniis ad fidem inuitati. 189
    CAP. III.---Euersis idolis, fidem publice professi. 191
    CAP. Iu.---uarie cruciati coronantur. 193
    CAP u.---Auia aliique comites martyrii. 195
    uITA S. DESIDERII. Ibid.
    Prologus Ibid.
     CAPUT PRIMUM.---Irruptio Wandalorum. Martyrium sancti Desiderii et sociorum. 197
    CAP. II.---Percussor et rex puniti. 198

S. COLUMBANUS.
    Notitia historica 201
    Prolegomenon de S. Columbano. 203
    REGULA CeNOBIALIS. 209
    CAPUT PRIMUM.---De obedientia. Ibid.
    CAP II.---De silentio. 210
    CAP III.---De cibo et potu. Ibid.
    CAP. Iu.---De paupertate. Ibid.
    CAP. u.---De uanitate calcanda. Ibid.
    CAP. uI.---De castitate. Ibid.
    CAP. uII---De cursu psalmorum. 212
    CAP. uIII.---De discretione. 213
    CAP IX.---De mortificatione. 215
    CAP. X.---De diuersitate culparum. 216
    LIBER DE PeNITENTIARUM MENSURA TAXANDA. 223
    SERMONES. 229
    SERMO PRIMUS---De Deo uno et trino. Ibid.
    SERMO II.---De mortificatione uitiorum et acquisitione uirtutum. 233
    SERMO III.---De sectando mundi contemptu et celestium bonorum amore. 235
    SERMO Iu.---Quod in presenti uita laborandum, ut in futura quiescamus. 238
    SERMO u.---Quod presens uita non sit dicenda uita, sed uia. 240
    SERMO uI.---Presentem uitam similem esse umbre. 241
    SERMO uII.---De Cecitate hominis, qui neglecto spiritu inseruit corpori. 242
    SERMO uIII.---Quod ad celestem patriam festinandum sit. 244
    SERMO IX.---De extremo iudicio. 246
    SERMO X.---De terribili uenturi iudicis ira declinanda. 247
    SERMO XI.---De dilectione Dei et proximi. 250
    SERMO XII.---De compunctione et uigilantia qua iudicis aduentus exspectandus est. 252
    SERMO XIII.---De fonte uiuo Christo Iesu adeundo et potando. 253
    SERMO XIu.---uaria spiritualis uite documenta. 256
    SERMO Xu.---De feruore seruiendi Deo. 257
    SERMO XuI.---Quid est, aut quid erit? 258
    SERMO XuII.---De octo uitiis principalibus. 259
    EPISTOLAE AD DIuERSOS. Ibid.
    EPISTOLA PRIMA.---Ad S. Gregorium papam. Ibid.
    EPIST. II.---Ad Patres synodi cuiusdam Gallicane super questione Pasche congregate. 264
    EPIST. III.---Ad Bonifacium Iu. 268
    EPIST. Iu.---Ad discipulos et monachos suos. 270
    EPIST. u.---Ad Bonifacium papam Iu. 274
    CARMINA. 285
    DIPLOMATA. 321

S. ALPHANUS
    Notitia historica. 325
    CHARTA renuntiationis iurium Ecclesie S. Martini. Ibid.

S. AILERANUS.
    Notitia historica. 327
    INTERPRETATIO mystica progenitorum Christi. Ibid.
    EXPLANATIO moralis eorumdem nominum ab eodem compilata. 333

ETHELBERTUS.
    Notitia historica. 341
    DONATIONES ad diuersas Ecclesias. Ibid.
    DECRETUM de rebus Dei et Ecclesie non abstrahendis. 345

S. DEUSDEDIT.
    Notitia historica. 355
    EPISTOLA ad Gordianum Hispalensem episcopum. 361

SISEBUTHUS
    Notitia historica. 363
    EPISTOLAE. Ibid.
    EPISTOLA PRIMA.---Ad Cecilium Mentesanum episc., dum se seclusisset in monasterio. Ibid.
    EPIST. II.---Cesarii patricii ad Sisebuthum pro supradicto Cecilio directa, dum a militibus captus fuisset. 366
    EPIST. III.---Ad Cesarium per Ansemundum directa. 367
    EPIST. Iu.---Cesarii patricii ad Sisebuthum, per Ursellum directa. 368
    EPIST. u.---Eiusdem ad eumdem, per Amelium et Theodericum directa. 369
     EPIST. uI.---Ad Eusebium episcopum. 370
    EPIST. uII.---Ad Theudilanem, dum ex laico habitu ad monasterium conuertisset. Ibid.
    EPIST. uIII.---Ad Adualualdum regem Longobardorum, et Tecdolindam eorum reginam. 372
    uITA ET PASSIO S. DESIDERII. 377

S. BERTICHRAMNUS.
    Notitia historica. 385
    Fortunati uersus ad Bertichramnum. 387
    TESTAMENTUM S. Bertichramni. Ibid.

S. PROTADIUS.
    Notitia historica. 409
    LITURGIA. 411
    Appendix ad Liturgiam S. Protadii 421

S. BONIFACIUS u.
    Notitia historica. 429
    EPISTOLAE TRES. 435
    EPISTOLA PRIMA.---S. Bonifacius laudat Iustum, archiepiscopum Cantuarie, quod Adelualdum regem ad fidem perduxerit, speransque alios perducturum, pallium mittit, iusque ordinandi episcopos ei concedit. Ibid.
    EPIST. II.---S. Bonifacius Eduuinum, Anglorum regem, ad fidem christianam exhortatur. 436
    EPIST. III.---S. Bonifacius gratulatur Edelburge, Eduuini regis coniugi quod fidem receperit; munuscula etiam mittit, speculum argenteum et pectinem eburneum. 438
    Appendix.---Epistola Bonifacii ad Iustum archiepiscopum Cantuariensem. 439

S. SONNATIUS.
    Notitia historica. 441
    STATUTA. 443

uERUS.
    Notitia historica. 445
    EPISTOLAE DUAE. Ibid.

CHIOTARIUS II.
    Notitia historica. 445
    DECRETIO de seruis et asylis. 447
    EDICTUM de synodo Parisiensi. 449
    PRAECEPTUM pro monasterio sancti Dionysii. 451
    EPISTOLA ad Arnulphum. 453
    Appendix. Ibid.

S. HONORIUS I.
    Notitia historica. 463
    EPISTOLAE. 469
    EPISTOLA PRIMA .---Adalualdum, Longobardorum regem catholicum regno restitui, et subrogatum illi Arioualdum inde eiici; Cisalpinos episcopos, quorum opera scelus patrarat, ad penam suscipiendam ad se mitti petit. Ibid.
    EPIST. II .---De Fortunato, Gradensi patriarcha, deiecto, et Primogenio in locum eius subrogato. 469
    EPIST. III .---Illi originem contentionis de una aut duabus uoluntatibus aperit, ueram fidem in natura Christi secundum epistolam Leonis ad Chalcedonense concilium profitetur. Sophronium, Hierosolymitanum episcopum, qui Cyro Alexandrino contradixerat, suo hortatu consensisse, ut de noua et periculosa contentione abstineatur, et silentium fiat. 470
    EPIST. Iu .---Post ueram orthodoxe fidei doctrinam de duabus uoluntatibus Christi assertam, causam indicat quare Sergio silentium indicenti consentiendum esse iudicet. 470
    EPIST. u . 474
    EPIST. uI .---Hortatur ut in fide perseueret, eiusque precibus Paulino et Honorio metropolitanis duo cuique pallia mittit, ut, altero mortuo, superstes in locum defuncti alium possit ordinare. 476
    EPIST. uII ---Monet ut in Euangelii predicatione persistat, et pallium, cuius fecit mentionem in superiori epistola, mittit. 477
    EPIST. uIII . 478
    EPIST. IX . Ibid.
    EPIST. X .---Comedit primatum in uniuersas Britannicas Ecclesias. 479
    EPIST. XI . 480
    EPIST. XII . Ibid.
    EPIST. XIII. 481
    EPIST. XIu . Ibid.
    EPIST. Xu . 482
    EPIST. XuI . Ibid.
    Fragmenta duo. Ibid.
     Epigramma. 483
    Priuilegium Bobiensi cenobio datum. Ibid.
    Appendix. Ibid.

DAGOBERTUS I.
    Notitia historica. 495
    ECCLESIASTICAE PRAECEPTIONES 499

S. HADOINDUS.
    Notitia historica. 565
    TESTAMENTUM Hadoindi. 567
    CHARTA qua Sigrannus recognoscit se tenere monasterium Anisolense ab Hadoindo, episcopo Cenomanensi, iure usufructuario et sub certo censu. 571

S. SULPICIUS PIUS.
    uita S. Sulpicii 573
    EPISTOLAE TRES. 591

S. AUTBERTUS.
    Notitia historica. 593
    CHARTA DE MONASTERIO WALLARENSI, qua S. Autbertus, predium Wallare, a Dagoberto donatum Landelino ad exstruendum monasterium, in suam protectionem suscipit. 595

S. IOANNES Iu.
    Notitia historica. 597
    EPISTOLAE. 601
    EPISTOLA PRIMA .---De Paschate more catholico celebrando, et reuiuiscente Pelagiana heresi diligenter cauenda. Ibid.
    EPIST. II .---Apologia pro Honorio papa, propter unam in Christo uoluntatem, cuius aiunt eum calumniatores mentionem fecisse. 602
    EPIST. III . 607
    EPIST. Iu .---Ut monachis suarum Ecclesiarum sacerdotes instituere liceat. 608

S. MAXIMUS.
    Notitia historica. 609
    Epistola I. Maximi ad Argebatum episcopum Portugalensem pro suo Chronico. 617
    CHRONICON. 619
    Chronicon Eutrandi uicinensis diaconi et subdiaconi Toletani. 633

uICTOR CARTHAGINENSIS.
    Notitia historica. 635
    EPISTOLA ad Theodorum papam. 637

S. BRAULIO
    Notitia historica. 639
    EPISTOLAE. 649
    EPISTOLA PRIMA . Ibid.
    EPIST. II . Ibid.
    EPIST. III . 650
    EPIST. Iu . 651
    EPIST. u . Ibid.
    EPIST. uI . 654
    EPIST. uII . Ibid.
    EPIST. uIII . 655
    EPIST. IX . Ibid.
    EPIST. X . 656
    EPIST. XI . 657
    EPIST. XII . 658
    EPIST. XIII . 659
    EPIST. XIu . 661
    EPIST. Xu . 662
    EPIST. XuI . 663
    EPIST. XuII . Ibid.
    EPIST. XuIII . 664
    EPIST. XIX . 665
    EPIST. XX . 667
    EPIST. XXI . Ibid.
    EPIST. XXII . 670
    EPIST. XXIII . 672
    EPIST. XXIu . 673
    EPIST. XXu . Ibid.
    EPIST. XXuI . 674
    EPIST. XXuII . 675
    EPIST. XXuIII . Ibid.
     EPIST. XXIX . 676
    EPIST. XXX . 677
    EPIST. XXXI . Ibid.
    EPIST. XXXII . 678
    EPIST. XXXIII . 679
    EPIST. XXXIu . Ibid.
    EPIST. XXXu . 680
    EPIST. XXXuI . 681
    EPIST. XXXuII . 684
    EPIST. XXXuIII . 685
    EPIST. XXXIX . Ibid.
    EPIST. XL . 686
    EPIST. XLI . Ibid.
    FRAGMENTUM EPISTOLAE quam Taius presbyter et abbas, scripsit ad Braulionem. Ibid.
    EPIST. XLII . 687
    EPIST. XLIII . 690
    EPIST. XLIu . 692
    uITA S. AEMILIANI. 699
    Prefatio. 701
    INCIPIT uITA. 703
    HYMNUS de S. Aemiliano. 713
    ACTA de martyribus Cesaraugustanis. 715

TAIO siue TAIUS.
    Notitia historica. 719
    EPISTOLA Taionis ad Eugenium Toletanum. 723
    Prefatio in Sententiarum libros. 727
    SENTENTIARUM LIBER PRIMUS. 731
    CAPUT PRIMUM.---Quod Deus incommutabilis, summus et eternus existat. Ibid.
    CAP. II.---De immensitate uel omnipotentia Dei. 733
    CAP. III.---De eo quod inuisibilis uel incircumscriptus sit Deus. 734
    CAP. Iu.---De Deo Patre omnipotente. 735
    CAP. u.---De Filio Dei Patris. 736
    CAP. uI.---De Spiritu sancto. 737
    CAP. uII.---De trinitate et unitate Deitatis. 738
    CAP. uIII.---Quod nulla successio temporum ascribatur Deo. 739
    CAP. IX.---Quod propter creature pulchritudinem inuisibilis agnoscatur Deus. 740
    CAP. X.---Quod ex humanis affectionibus quedam species ad Deum referantur. Ibid.
    CAP. XI.---De mirabilibus Dei. 741
    CAP. XII.---De conditione uel perpetuitate angelorum, seu ruina superbientium. 742
    CAP. XIII.---De nouem ordinibus angelorum. 744
    CAP. XIu.---De sanctis angelis gentibus prelatis. 746
    CAP. Xu.---Quia malum nullius sit substantie, sed a diabolo primum inuentum est. 748
    CAP. XuI.---De initio mundi uel creatione celi et terre. Ibid.
    CAP. XuII.---Quod essentia celi et terre in eternum subsistat. 749
    CAP. XuIII.---De distinctione creaturarum. 750
    CAP. XIX.---Quod rationalis creatura angelorum atque hominum simul creata sit. Ibid.
    CAP. XX.---De septenarii numeri perfectione. 751
    CAP. XXI.---De anima eiusque sensibus. 752
    CAP. XXII.---De conditione primi hominis. 753
    CAP. XXIII.---De lignis paradisi et ligno scientie boni et mali. 754
    CAP. XXIu.---De preuaricatione primi hominis. Ibid.
    CAP. XXu.---De mutatione et uolubilitate temporum. 755
    CAP. XXuI.---De discordia angelorum sanctorum atque hominum sub preuaricatione constitutorum. 756
    CAP. XXuII.---De Ierusalem celesti uel eius ciuibus. 757
    CAP. XXuIII.---De Babylonia eiusque ciuibus. Ibid.
    CAP. XXIX.---Quid significet arca diluuii. 759
    CAP. XXX.---De electis ante legem uel sub lege exortis. Ibid.
    CAP. XXXI.---De electis uiris ante aduentum Christi exortis. 761
    CAP. XXXII.---De dilectione Dei et proximi. Ibid.
    CAP. XXXIII.---De lege ueteri. 762
    CAP. XXXIu.---De historia et allegoria. 763
    CAP. XXXu.---De predestinatione. 764
    CAP. XXXuI.---De sapientia. 767
    CAP. XXXuII.---Qualiter a sanctis uiris in hoc seculo  uideatur Deus. 769
    CAP. XXXuIII.---Quibus modis Deus loquitur hominibus. 771
    CAP. XXXIX.---Quibus modis Deus interroget hominem. 773
    CAP. XL.---De synagoga uel Isrelitico populo sub lege constituto. 774
    SENTENTIARUM LIBER SECUNDUS. 775
    CAPUT PRIMUM.---De Incarnatione Christi, uel eius natiuitate. 776
    CAP. II.---De predicatione Christi. 777
    CAP. III.---De apostolorum uocatione. 778
    CAP. Iu.---De incredulitate uel seuitia Iudeorum erga Christum. Ibid.
    CAP. u---De passione et morte Iesu Christi. 780
    CAP. uI.---De simpla morte Christi et dupla nostra. 783
    CAP. uII.---De resurrectione Christi. Ibid.
    CAP. uIII.---De sanctis qui ante incarnationem Christi inferni claustris detinebantur. 785
    CAP. IX.---De sanctis apostolis et predicatione eorum. 787
    CAP. X.---De sanctis euangelistis. 788
    CAP. XI.---De Scriptura ueteris et Noui Testamenti. 790
    CAP. XII.---De initio nascentis Ecclesie. 792
    CAP. XIII.---De gratia baptismi. 794
    CAP. XIu.---De communione. 795
    CAP. Xu.---Quid significet latitudo et longitudo Dei, sublimitas et profundum. Ibid.
    CAP. XuI.---De uocatione gentium ad Ecclesiam conuenientium. 796
    CAP. XuII.---De sanctis predicatoribus. 799
    CAP. XuIII.---De mysteriis uel miraculis diuinis. 802
    CAP. XIX.---De sanctis martyribus. 803
    CAP. XX.---De persecutoribus martyrum. 805
    CAP. XXI.---De electis omnia relinquentibus, et cum Christo iudice uenientibus. 806
    CAP. XXII.---De tractatoribus diuinarum Scripturarum. 808
    CAP. XXIII.---Ne sacra nimium scrutentur eloquia. 810
    CAP. XXIu.---De sancte Ecclesie assiduis incrementis. Ibid.
    CAP. XXu.---De prosperis uel aduersis huius mundi. 813
    CAP. XXuI.---De hereticis. 815
    CAP. XXuII.---De fide. 816
    CAP. XXuIII.---De spe. 817
    CAP. XXIX.---De caritate. 818
    CAP. XXX.---De gratia preueniente et subsequente nos. 820
    CAP. XXXI.---De quatuor regentium ordinibus. 821
    CAP. XXXII.---De pastoribus animarum, quales in Ecclesia eligi debeant. Ibid.
    CAP. XXXIII.---De rectoribus, qualiter uite conuersationem habeant. 824
    CAP. XXXIu.---De humilitate prepositorum. 827
    CAP. XXXu.---Qualiter prelati subiectos doceant ac semetipsos discreta circumspectione preuideant. Ibid.
    CAP. XXXuI.---De zelo pastoralis officii erga subditos. 829
    CAP. XXXuII.---Ut indigni atque imperiti ad pastorale magisterium accedere non presumant. 832
    CAP. XXXuIII.---De collata episcopis potestate ligandi atque soluendi. 834
    CAP. XXXIX.---De pastoribus non recte gradientibus. 838
    CAP. XL.---De episcopis qui pro ordinationibus munera libenter accipiunt. 839
    CAP. XLI.---De his qui in regimine prodesse possunt, sed idem officium per quietem propriam refugiunt. 840
    CAP. XLII.---De subiectis bonis sub pastorali regimine constitutis. 841
    CAP. XLIII.---De inuidiis uel proteruis subditis. 842
    CAP. XLIu.---De clericis, quales eos esse oporteat. 843
    CAP. XLu.---De uita uel conuersatione monachorum. 845
    CAP. XLuI.---De humilitate uel opere eorum. 847
    CAP. XLuII.---De remissa conuersatione ipsorum. 848
    CAP. XLuIII.---De monachis curis seculi se implicantibus. 849
    CAP. XLIX.---De tepiditate monachorum. 850
    SENTENTIARUM LIBER TERTIUS. 851
    CAPUT PRIMUM.---De uoluntate Dei ac permissu. Ibid.
    CAP. II.---De dispensatione diuina. Ibid.
    CAP. III---Qualiter sacra Scriptura maledicti promat sententiam. 853
    CAP. Iu.---De quinque etatibus mundi atque hominibus. Ibid.
    CAP. u.---De breuitate uel miseria uite presentis. 855
     CAP. uI.---De iuuentute et senectute. 856
    CAP. uII.---De coniugatis. 857
    CAP. uIII.---De uirginibus et continentibus. 858
    CAP. IX.---De nuper conuersis e seculo. 860
    CAP. X.---De ieiunio uel abstinentia. 861
    CAP. XI.---De spontanea paupertate. 862
    CAP. XII.---De adhibendis pro corporis necessitate subsidiis. 863
    CAP. XIII.---De sanctis uiris quietam uitam diligentibus. 864
    CAP. XIu.---De sanctis uiris actiue et contemplatiue uite deditis. 866
    CAP. Xu.---De electis inter tumultus reproborum bene uiuentibus. 868
    CAP. XuI.---De pressuris electorum. 869
    CAP. XuII.---De electorum miraculis. 870
    CAP. XuIII.---De reproborum miraculis. 871
    CAP. XIX.---De diuinis carismatibus. 872
    CAP. XX.---De quatuor uirtutibus, id est, prudentia, temperantia, fortitudine atque iustitia. 874
    CAP. XXI.---De uita actiua et contemplatiua. 875
    CAP. XXII.---De oratione. 877
    CAP. XXIII.---De distributione Spiritus septiformis. 880
    CAP. XXIu.---De non reddendo malum pro malo. 881
    CAP. XXu.---De pace et concordia. 882
    CAP. XXuI.---De patientia. 883
    CAP. XXuII.---De humilitate. 885
    CAP. XXuIII.---De simplicitate. 886
    CAP. XXIX.---De intentione cordis et corporis. Ibid.
    CAP. XXX.---De mansuetudine. 887
    CAP. XXXI.---De obedientia. 888
    CAP. XXXII.---De uerecundia. 889
    CAP. XXXIII.---De misericordia et pietate. 890
    CAP. XXXIu.---De eleemosynis. 891
    CAP. XXXu.---De passione electorum et compassione proximorum. 893
    CAP. XXXuI.---Quid sit iubilum. 894
    CAP. XXXuII.---De regni celestis desiderio. 895
    CAP. XXXuIII.---De bonorum concordia. Ibid.
    CAP. XXXIX.---De conseruanda amicitia. 896
    CAP. XL.---De legendi assiduitate. 896
    CAP. XLI.---De spiritalibus deliciis. 897
    CAP. XLII.---De discretione. 898
    CAP. XLIII.---De taciturnitate. 899
    CAP. XLIu.---De cauenda detractione. 900
    CAP. XLu.---De compunctione. Ibid.
    CAP. XLuI.---De spe et formidine electorum. 902
    CAP. XLuII.---De penitentia. 904
    CAP. XLuIII.---De confessione. 905
    CAP. XLIX.---De grauitate consilii. 906
    CAP. L.---De hospitalitate. Ibid.
    CAP. LI.---De corruptione uite presentis. 907
    CAP. LII.---De salute corporis. 908
    CAP. LIII.---De egritudine corporis. 909
    CAP. LIu.---De morte corporis. 910
    SENTENTIARUM LIBER QUARTUS. 911
    CAPUT PRIMUM.---De quadripartita qualitate locutionis. Ibid.
    CAP. II.---De diuinis iudiciis. Ibid.
    CAP. III.---De his qui in peccatis labuntur, quod post ruinam surgere queant. 914
    CAP. Iu.---De muneribus, uel oblationibus Deo offerendis. 915
    CAP. u.---De quinque sensibus corporis. 916
    CAP. uI.---De Satane tentamentis, uel fallaciis demonum. 917
    CAP. uII.---Quot sunt tentamenta somniorum. 919
    CAP. uIII.---De nocturnis illusionibus. 921
    CAP. IX.---De multimodis argumentationibus Satane. Ibid.
    CAP. X.---De multimodis uitiis. 922
    CAP. XI.---De nonnullis uitiis que se uirtutes esse simulant. 924
    CAP. XII.---Quod ex uirtutibus uirtutes et ex uitiis uitia oriantur. 925
    CAP. XIII.---De cogitationibus noxiis et innoxiis. 926
    CAP. XIu.---De superbia et uana gloria. 928
    CAP. Xu.---De auaritia. 931
    CAP. XuI.---De iracundia. 932
    CAP. XuII.---Qualiter ira reprimi debeat 934
    CAP. XuIII.---De inuidia. 935
    CAP. XIX.---De supprimenda inuidia. 936
    CAP. XX.---De malitia. 937
    CAP. XXI.---De discordia. 938
    CAP. XXII.---De odio. 939
    CAP. XXIII.---De concupiscentia oculorum. Ibid.
    CAP. XXIu.---De gule concupiscentia. 940
    CAP. XXu.---De pugna uirtutum aduersus uitia. 941
     CAP. XXuI.---De multiloquio. 942
    CAP. XXuII.---De peruersa locutione. 943
    CAP. XXuIII.---De letis uel tristibus in hoc seculo degentibus. 944
    CAP. XXIX.---De stultitia. Ibid.
    CAP. XXX.---De luxuria. 945
    CAP. XXXI.---De torpore animi. 947
    CAP. XXXII.---De pigritia. 948
    CAP. XXXIII.---De murmurio. 949
    CAP. XXXIu.---De mendacio. Ibid.
    CAP. XXXu.---Quibus modis peccatum perpetretur. 950
    CAP. XXXuI.---De manifestis occultisque peccatis. 952
    CAP. XXXuII.---De his qui ad delicta post lacrymas reuertuntur. Ibid.
    CAP. XXXuIII.---De peccandi consuetudine. 953
    CAP. XXXIX.---De leuioribus peccatis. 954
    CAP. XL.---De grauioribus peccatis. Ibid.
    CAP. XLI---De desperatione peccantium. 956
    SENTENTIARUM LIBER QUINTUS. 957
    CAPUT PRIMUM.---De dilectoribus mundi. Ibid.
    CAP. II.---De cultu uestimentorum. 958
    CAP. III.---De his qui terrenis desideriis astringuntur. 959
    CAP. Iu.---De sapientibus huius seculi. Ibid.
    CAP. u.---De his qui iudicio Dei obdurantur. 960
    CAP. uI.---De his qui pre amore mundi uel presentium rerum cupiditate spontaneos tribulationum labores adeunt. Ibid.
    CAP. uII.---De reproborum prosperitate. Ibid.
    CAP. uIII.---De malorum concordia. 961
    CAP. IX.---De principibus mundi. 962
    CAP. X.---De bonis principibus. 964
    CAP. XI.---De superbis diuitibus. 965
    CAP. XII.---De iudicibus. 967
    CAP. XIII.---De appetitu laudis humane uel fauoribus  adulantium. 968
    CAP. XIu.---De hypocritis uel callidis. 969
    CAP. Xu.---De apostatis. 971
    CAP. XuI.---De diabolo et eius membris. 972
    CAP. XuII.---Quid differt inter peccatores et impios. Ibid.
    CAP. XuIII.---Quid differt inter iniquitatem atque peccatum, scelera atque delicta. 973
    CAP. XIX.---De eo quod scriptum est: Ego Dominus faciens bonum et creans mala. 974
    CAP. XX.---De inferno superiore atque inferiore. Ibid.
    CAP. XXI.---De purgatorio, quod post mortem peccata laxari credantur. 975
    CAP. XXIII.---De flagellis diuinis electis uel reprobis illatis. 976
    CAP. XXIu.---De uariis percussionibus mundi. 977
    CAP. XXu---De Iudaici populi circa finem mundi conuersione. 978
    CAP. XXuI.---De Antichristi temporibus. Ibid.
    CAP. XXuII.---De Antichristo uel eius membris. 981
    CAP. XXuIII.---De secundo aduentu Domini nostri Iesu Christi. 982
    CAP. XXIX.---De resurrectione mortuorum. 983
    CAP. XXX.---De tremendo eterni Regis iudicio. 985
    CAP. XXXI.---De penitentia reproborum sine fructu. 987
    CAP. XXXII.---De damnatione diaboli uel demonum. 988
    CAP. XXXIII.---De eternis suppliciis reproborum. Ibid
    Appendix. 989

ADDENDA.
    DISSERTATIO DE HONORIO I.---AN HONORIUS ANNO 680 DAMNATUS FUERIT A CONCILIO GENERALI SEXTO 991
    Prefatio. Ibid
    INCIPIT DISSERTATIO. 997




 FINIS TOMI OCTOGESIMI.
