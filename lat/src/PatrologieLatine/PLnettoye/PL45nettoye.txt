
PATROLOGIAE TOMUS XLu.

S. AURELII AUGUSTINI

TOMUS DECIMUS .


PARISIIS EXCUSUS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1845


uolume front matter




Series title page


PATROLOGIAE CURSUS COMPLETUS.

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. Uccurante I.=P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

PATROLOGIAE TOMUS XLu.


S. AURELII AUGUSTINI



TOMUS DECIMUS .
uENEUNT 16 uOLUMINA 86 FRANCIS GALLICIS.

PARISIIS EXCUSUS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1845


uolume title page
SANCTI AURELII

AUGUSTINI

HIPPONENSIS EPISCOPI

OPERA OMNIA,

POST LOuANIENSIUM THEOLOGORUM RECENSIONEM, CASTIGATA DENUO AD MANUSCRIPTOS CODICES GALLICOS, uATICANOS, BELGICOS, ETC., NECNON AD EDITIONES ANTIQUIORES ET CASTIGATIORES, OPERA ET STUDIO MONACHORUM ORDINIS SANCTI BENEDICTI E CONGREGATIONE S. MAURI. Editio nouiffima, emendata et auctior, ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS DECIMUS. Pars altera
16 uOL. PRIX: 85 FR.

PARISIIS uENIT APUD EDITOREM IN uICO DICTO MONTROUGE, IUXTA PORTAM INFERNI, GALLICE: PRÈS LA BARRIÈRE D'ENFER. 1841.


ELENCHUS OPERUM QUAE IN HOC DECIMO TOMO CONTINENTUR.


IN II PARTE.
DE DONO PERSEuERANTIAE LIBER. 	993
CONTRA SECUNDAM IULIANI RESPONSIONEM IMPERFECTUM OPUS, SEX LIBROS COMPLECTENS. 	1049



CONTENTA IN APPENDICE.
HYPOMNESTICON CONTRA PELAGIANOS ET CeLESTIANOS. 	1611
LIBER DE PRAEDESTINATIONE ET GRATIA. 	1665
DE PRAEDESTINATIONE DEI LIBELLUS. 	1677
uARIA SCRIPTA ET MONUMENTA AD HISTORIAM PELAGIANORUM PERTINENTIA. 	1679
PROSPERI AQUITANI PRO AUGUSTINO CONTRA INIQUOS DOCTRINAE IPSIUS DE GRATIA ET PRAEDESTINATIONE REPREHENSORES APOLOGETICA OPUSCULA, scilicet: 	
EPISTOLA DE GRATIA ET LIBERO ARBITRIO. 	1793
LIBER CONTRA COLLATOREM. 	1801
RESPONSIONES AD CAPITULA CALUMNIANTIUM GALLORUM. 	1833
RESPONSIONES AD CAPITULA OBIECTIONUM uINCENTIANARUM. 	1843
RESPONSIONES AD EXCERPTA, QUAE DE GENUENSI CIuITATE SUNT MISSA. 	1849
EIUSDEM LIBER SENTENTIARUM EX AUGUSTINO. 	1859





Main uolume text




[OPERA OMNIA AUGUSTINI HIPPONENSIS.]



[DE DONO PERSEuERANTIAE.]





ADMONITIO IN LIBRUM DE DONO PERSEuERANTIAE.

Reliquos errores Semipelagianorum Massiliensium coarguere pergit Augustinus. uerum ut maxima parte superioris libri de initio fidei egit, sic in primis partibus libri sequentis copiose disserit de perseuerantie perfectione. Nempe sanctus Doctor ex Prosperi et Hilarii litteris intellexit, predestinationis et gratie inimicos duplici hoc errore propius a Pelagianis recedere, quod »et initium fidei, et usque in finem perseuerantiam sic in nostra constituant potestate,« quemadmodum hic loquitur, n. 34, »ut Dei dona esse non putent, neque ad hec habenda atque retinenda Deum operari nostras cogitationes et uoluntates.« Quanquam autem hoc posteriore libro et ad alias eorum quasdam aduersus predestinationem questiones respondeat: quia tamen ipso in exordio proponit disputandum de perseuerantia, inde factum ut liber uulgo uel »de Dono Perseuerantie« nuncuparetur, uel que ipsius communior in antiquis codicibus inscriptio est, »de Bono Perseuerantie,« sub qua olim inscriptione citabatur a Remigio archiepiscopo Lugdunensi, in libro de tenenda ueritate Scripture, cap. 9; a Floro seu Beda uulgato in Paulum; ab Hincmaro in libro de Predestinatione, cap. 1, etc. At certe Prosper, qui operis Hilario ac sibi dicati exemplaria prima et sinceriora conspexit, eumdem utrique libro inditum fuisse titulum tradit in principio libri Responsionum ad excerpta Genuensium. »In libris,« ait, »beate memorie Augustini episcopi, quorum titulus est, de Predestinatione Sanctorum.« Astipulatur Prospero Noalliensis uetus codex, finito libro primo subiiciens: »Explicit de Predestinatione Sanctorum beati Augustini episcopi liber primus. Incipit secundus.« Finito autem hoc secundo: »Explicit liber secundus sancti Augustini episcopi de Predestinatione Sanctorum.«

De iisdem libris Bellarminus in libro 2, de Gratia et Libero Arbitrio, cap. 11: »Constat,« inquit, »delatam fuisse ad Apostolicam Sedem, Celestino Pontifice, a Prospero et Hilario querimoniam, quod in Gallia presbyteri quidam doctrinam sancti Augustini de predestinatione reprehenderent. Quid autem Celestinus rescripserit, perspicuum est ex Epistola eius ad Gallos, in qua inter cetera, posteaquam magnis laudibus sanctum Augustinum extulit, ita subiunxit: Unde resistatur talibus, quos male crescere uidemus, etc. Et quoniam Galli respondebant, fuisse quidem a Pontifice commendatam sancti Augustini doctrinam, sed non approbatos in specie libros illos duos de Predestinatione Sanctorum, et de Bono Perseuerantie; contra sanctus Prosper in libro contra Collatorem, extremo loco demonstrat, Pontificem non potuisse hos libros non approbare, cum Augustini doctrinam probauerit, et hi libri a ceteris non dissentiant, etc. Deinde Celestinus in ea epistola, cap. 2, ita laudat Augustinum, ut dicat eum semper habitum a Romana Ecclesia pro magistro optimo, et nunquam eum fuisse saltem rumore sinistre suspicionis aspersum. At quomodo ista dicere potuisset Celestinus, si Augustinus falso scripsisset, fidem predestinationis in Ecclesia catholica semper fuisse, et contra eam neminem nisi errando disputare potuisse? Nam si Augustini de predestinatione sententia falsa esset, non posset idem Augustinus ab ingenti temeritate defendi: quippe qui non solum tam acriter pro falsitate certasset, sed etiam pro fide catholica uenditare ausus esset, etc. Denique Gelasius in concilio septuaginta episcoporum non solum probauit omnia scripta sancti Augustini, et sancti Prosperi; sed etiam contra damnauit libellos Ioannis Cassiani et Fausti Regiensis: cum tamen non ignoraret, potissimam contentionem inter Prosperum et Cassianum, ac deinde inter Fulgentium et Faustum, de scriptis sancti Augustini de Predestinatione Sanctorum et de Bono Perseuerantie fuisse.«





S. AURELII AUGUSTINI HIPPONENSIS EPISCOPI DE DONO PERSEuERANTIAE LIBER AD PROSPERUM ET HILARIUM SECUNDUS  . [1Kb] [1Kb] 

Prima parte libri probat perseuerantiam illam, qua in Christo perseueratur usque in finem, esse donum Dei. Hoc enim a Deo irrisorie peti, si a Deo dari non creditur. Porro dominica oratione nichil pene aliud posci quam perseuerantiam iuxta Cypriani martyris expositionem: qua quidem expositione ipsi gratie inimici conuicti sunt antequam nati. Perseuerandi gratiam non secundum accipientium merita, sed aliis Dei misericordia dari, aliis iusto eius iudicio non dari docet. Cur ex adultis ille potius quam iste uocetur, quemadmodum et ex duobus paruulis cur iste assumatur, ille relinquatur, inscrutabile. Inscrutabilius uero, cur ex duobus piis, huic perseuerare donetur, non illi: sed illud tamen certissimum, hunc esse ex predestinatis, illum non esse. Predestinationis mysterium dominicis uerbis de Tyriis et Sidoniis, si eadem apud illos que apud Chorozain signa facta essent, penitentiam acturis, monstrari obseruat. Exemplum paruulorum ad predestinationis et gratie in maioribus ueritatem firmandam ualere ostendit: atque ad locum libri sui de Libero Arbitrio tertii ab aduersariis male huc allatum respondet. Altera postea operis huius parte refellit quod illi aiunt, Predestinationis definitionem utilitati exhortationis et correptionis aduersam. Asserit contra predestinationem utiliter predicari, ut homo non in se ipso, sed in Domino glorietur. Que autem ab illis aduersus predestinationem obiectantur, eadem non absimiliter uel aduersus Dei prescientiam, uel aduersus gratiam illam, quam ad cetera bona  necessariam esse consentiunt, posse torqueri. Predestinationem quippe sanctorum nichil aliud esse quam prescientiam et preparationem beneficiorum Dei, quibus certissime liberantur, quicumque liberantur. uerum predestinationem congrua ratione predicari iubet, ac non eo modo ut apud imperitam multitudinem redargui ipsa sua predicatione uideatur. Postremo illustrissimum predestinationis exemplum nobis positum ob oculos Dominum Iesum commendat.



CAPUT PRIMUM.

1. Iam de perseuerantia diligentius disputandum est: nam et in priore libro, cum ageremus de initio fidei, etiam de hac aliqua diximus. Asserimus ergo donum Dei esse perseuerantiam qua usque in finem perseueratur in Christo. Finem autem dico, quo uita ista finitur, in qua tantummodo periculum est ne cadatur. Itaque utrum quisque hoc munus acceperit, quamdiu hanc uitam ducit, incertum  est. Si enim priusquam moriatur cadat, non perseuerasse utique dicitur, et uerissime dicitur. Quomodo ergo perseuerantiam, qui non perseuerauit, accepisse uel habuisse dicendus est? Nam si habeat aliquis continentiam, et ab ea decidat atque incontinens fiat, si iustitiam similiter, si patientiam, si ipsam fidem, recte dicitur habuisse et non habere: continens enim fuit, uel iustus fuit, uel patiens, uel fidelis  fuit, quamdiu fuit; cum uero esse destitit [1 1Kb] , non est quod fuit: qui uero non perseuerauerit, quomodo perseuerans fuit; cum perseuerando quisque ostendat se perseuerantem, quod iste non fecit? Sed ne quisquam reluctetur et dicat, Si ex quo fidelis quisque factus est, uixit, uerbi gratia, decem annos, et eorum medio tempore a fide lapsus est, nonne quinque annos perseuerauit? Non contendo de uerbis, si et illa perseuerantia putatur esse dicenda, tanquam temporis sui: hanc certe de qua nunc agimus perseuerantiam, qua in Christo perseueratur usque in finem, nullo modo habuisse dicendus est, qui non perseuerauerit usque in finem; potiusque hanc habuit unius anni fidelis, et quantum infra cogitari potest, si donec moreretur fideliter uixit, quam multorum annorum, si exiguum temporis ante mortem a fidei stabilitate defecit.



CAPUT II.

2. Quo constituto, uideamus utrum hec perseuerantia, de qua dictum est, Qui perseuerauerit usque in finem, hic saluus erit , donum sit Dei. Quod si non sit, quomodo uerum est quod Apostolus ait, uobis donatum est pro Christo, non solum ut credatis in eum, uerum etiam ut patiamini pro eo ? Horum quippe unum pertinet ad initium, alterum ad finem: utrumque tamen est Dei donum, quia utrumque dictum est esse donatum, sicut et superius iam diximus. Quod enim est initium uerius christiano, quam credere in Christum? Quis finis melior est, quam pati pro Christo [2 1Kb] ? Sed quod ad id pertinet ut credatur in Christum, qualiscumque inuenta est contradictio, ut donum Dei non initium, sed augmentum fidei diceretur: cui opinioni donante Domino satis superque respondimus. Quid autem dici potest, cur perseuerantia usque in finem non donetur in Christo, cui donatur pati pro Christo, aut, ut expressius eloquar, cui donatur mori pro Christo? Nam et Petrus apostolus donum Dei hoc esse demonstrans: Melius est, inquit, bene facientes, si uelit uoluntas Dei, pati, quam male facientes . Cum dicit, si uelit uoluntas Dei: ostendit hoc diuinitus donari, nec omnibus sanctis, ut pro Christo patiantur. Neque enim quos non uult uoluntas Dei [3 1Kb] peruenire ad experientiam gloriamque passionis, non perueniunt ad regnum Dei, si perseuerauerint in Christo usque in finem. Sed quis dicat, istis non donari hanc perseuerantiam, qui egritudine corporis uel quocumque casu moriuntur in Christo; cum longe difficilior donetur illis, a quibus suscipitur et mors ipsa pro Christo? Multo quippe difficilius perseueratur, ubi hoc agit qui persequitur ne perseueretur, et propterea usque ad mortem sustinetur ut perseueretur. Illam proinde difficilius perseuerantiam, istam facilius est habere: sed cui nichil difficile est, facile est utramque donare. Hanc enim promisit Deus, dicens:  Timorem meum dabo in cor eorum, ut a me non recedant . Quod quid est aliud, quam, Talis ac tantus erit timor meus, quem dabo in cor eorum, ut mihi perseueranter adhereant?

3. Cur autem perseuerantia ista poscitur a Deo, si non datur a Deo? An et ista irrisoria petitio est, cum id ab eo petitur quod scitur non ipsum dare, sed ipso non dante esse in hominis potestate; sicut irrisoria est etiam illa actio gratiarum, si ex hoc [1 1Kb] gratie aguntur Deo, quod non donauit ipse, nec fecit? Sed quod ibi dixi , hoc et hic dico. Nolite errare, inquit Apostolus; Deus non irridetur . O homo, non uerborum tuorum tantum, uerum etiam cogitationum testis est Deus: si aliquid a tanto diuite ueraciter ac fideliter poscis; ab illo, a quo poscis, te accipere crede quod poscis. Noli eum labiis honorare, et super eum corde te extollere, credens a te ipso tibi esse, quod ab illo te fingis orare. An ab illo perseuerantia ista forte non poscitur? Iam hoc qui dicit, non meis disputationibus refellendus, sed sanctorum orationibus onerandus est [2 1Kb] . An uero quisquam eorum est, qui non sibi poscat a Deo ut perseueret in eo; cum ipsa oratione [3 1Kb] que Dominica nuncupatur, quia eam Dominus docuit, quando oratur a sanctis, nichil pene aliud quam perseuerantia posci intelligatur?

4. Legite aliquanto intentius eius expositionem in beati Cypriani martyris libro, quem de hac re condidit, cuius est titulus, De Dominica Oratione: et uidete ante quot annos, contra ea que futura erant Pelagianorum uenena, quale sit antidotum preparatum. Nam tria sunt, ut scitis, que maxime aduersus eos catholica defendit Ecclesia: quorum est unum, gratiam Dei non secundum merita nostra dari; quoniam Dei dona sunt, et Dei gratia conferuntur etiam merita uniuersa iustorum: alterum est, in quantacumque iustitia, sine qualibuscumque peccatis in hoc corruptibili corpore neminem uiuere: tertium est, obnoxium nasci hominem peccato primi hominis, et uinculo damnationis obstrictum, nisi reatus, qui generatione contrahitur, regeneratione soluatur. Horum trium hoc, quod loco ultimo posui, solum non tractatur in supradicto gloriosi martyris libro: de duobus uero ceteris tanta illic perspicuitate disseritur, ut supradicti heretici, noui inimici gratie Christi, longe ante reperiantur conuicti esse quam nati. In his ergo meritis sanctorum, que nulla nisi Dei dona sunt, etiam perseuerantiam donum Dei esse sic loquitur. Dicimus, inquit, Sanctificetur nomen tuum: non quod optemus Deo, ut sanctificetur orationibus nostris; sed quod petamus ab eo, ut nomen eius sanctificetur in nobis. Ceterum a quo Deus sanctificatur, qui ipse sanctificat? Sed quia ipse dixit, »Sancti estote, quoniam et ego [4 1Kb] sanctus sum« ; id petimus et rogamus,  ut qui in Baptismo sanctificati sumus, in eo quod esse cepimus perseueremus. Et paulo post de hac ipsa re adhuc disputans, et docens nos perseuerantiam petere a Domino; quod nullo modo recte ac ueraciter faceret, nisi eius donum et hoc esset: Hec, inquit, sanctificatio ut in nobis permaneat oramus: et quia Dominus et iudex noster sanato a se et uiuificato [1 1Kb] comminatur non delinquere, ne quid ei deterius fiat : hanc continuis orationibus precem facimus, hoc diebus et noctibus postulamus, ut sanctificatio et uiuificatio que de Dei gratia sumitur, ipsius protectione seruetur. In sanctificatione igitur perseuerantiam, hoc est, ut in sanctificatione perseueremus, nos ab eo petere iste doctor intelligit, cum sanctificati dicimus, Sanctificetur nomen tuum. Quid est enim aliud petere quod accepimus, nisi ut id quoque nobis prestetur [2 1Kb] , ne habere desinamus? Sicut ergo sanctus, cum Deum rogat ut sanctus sit, id utique rogat ut sanctus esse permaneat: ita utique et castus, cum rogat ut castus sit; continens, ut continens sit; iustus, ut iustus; pius, ut pius; et cetera, que contra Pelagianos dona Dei esse defendimus: hoc sine dubio petunt, ut in eis perseuerent bonis, que se accepisse nouerunt. Quod si accipiunt, profecto et ipsam perseuerantiam magnum Dei donum, quo cetera dona eius conseruantur, accipiunt.

5. Quid? cum dicimus, ueniat regnum tuum; num aliud poscimus, nisi ut ueniat et nobis, quod esse uenturum non dubitamus omnibus sanctis? Ergo et hic, qui iam sancti sunt, quid orant, nisi ut in ea sanctitate que illis data est perseuerent? Neque enim aliter eis ueniet regnum Dei, quod non aliis, sed his qui perseuerant usque in finem, certum est esse uenturum.



CAPUT III.

6. Tertia petitio est, Fiat uoluntas tua in celo et in terra; uel, quod in plerisque codicibus legitur, magisque ab orantibus frequentatur, sicut in celo et in terra: quod plerique intelligunt, Sicut sancti Angeli [3 1Kb]  , et nos faciamus uoluntatem tuam. uult autem ille doctor et martyr, celum et terram intelligi spiritum et carnem, et hoc nos orare, ut uoluntatem Dei re utraque concordante faciamus. uidit in his uerbis et alterum sensum sanissime fidei congruentem, de quo iam supra locuti sumus: ut scilicet pro infidelibus qui sunt adhuc terra, terrenum tantum hominem prima natiuitate portantes, orare intelligantur fideles, qui celesti homine induti, non immerito celi nomine nuncupantur. Ubi euidenter ostendit, et initium fidei esse donum Dei, quando non tantum pro fidelibus ut augeatur in eis uel perseueret fides, uerum etiam pro infidelibus ut habere incipiant eam quam penitus non habebant, et contra quam corda insuper inimica gestabant, sancta orat Ecclesia. uerum nunc non de initio fidei, de quo in superiore libro multa iam diximus; sed de illa que habenda est usque in finem perseuerantia disputamus,  quam petunt utique etiam sancti qui faciunt uoluntatem Dei, dicentes in Oratione, Fiat uoluntas tua. Cum enim iam facta sit in eis, cur ut fiat adhuc petunt, nisi ut perseuerent in eo quod esse ceperunt? Quamuis hic dici possit, non petere sanctos, ut uoluntas Dei fiat in celo; sed ut fiat in terra sicut in celo: ut terra scilicet imitetur celum, id est, ut homo angelum, uel infidelis fidelem: ac per hoc id sanctos poscere, ut sit quod nondum est, non ut perseueret quod est. Quantalibet enim homines sanctitate prepolleant, nondum sunt equales Angelis Dei: nondum ergo sicut in celo in eis fit uoluntas Dei. Quod si ita est, in ea quidem parte qua optamus ut homines ex infidelibus fiant fideles, non perseuerantia, sed initium uidetur optari: in ea uero qua optamus ut homines in facienda uoluntate Dei equentur Angelis Dei, cum hoc orant sancti, perseuerantiam demonstrantur orare; quoniam nemo peruenit ad illam summam, que in regno est, beatitudinem, nisi in ea sanctitate quam sumpsit in terra, perseuerauerit usque in finem.



CAPUT Iu.

7. Quarta petitio est, Panem nostrum quotidianum da nobis hodie. Ubi beatus Cyprianus ostendit quomodo et hic intelligatur perseuerantia postulari. Ait quippe inter cetera: »Hunc autem panem dari nobis quotidie postulamus, ne qui in Christo sumus, et Eucaristiam quotidie ad cibum salutis accipimus, intercedente aliquo grauiore delicto, dum abstenti et non communicantes a celesti pane prohibemur, a Christi corpore separemur.« Hec uerba sancti hominis Dei, perseuerantiam prorsus a Domino sanctos indicant poscere, quando hac intentione dicunt, Panem nostrum quotidianum da nobis hodie; ne a Christi corpore separentur, sed in ea sanctitate permaneant, qua nullum quo inde separari mereantur, crimen admittant.



CAPUT u.

8. Quinto orationis loco dicimus, Dimitte nobis debita nostra, sicut et nos dimittimus debitoribus nostris. In qua sola petitione non inuenitur posci perseuerantia. Preterita enim sunt peccata, que nobis ut dimittantur oramus: perseuerantia uero que in eternum saluos facit, tempori quidem huius uite, non tamen peracto, sed ei quod usque ad eius finem restat, est necessaria. Opere pretium est tamen paulisper intueri, quomodo et in hac petitione iam tunc lingua Cypriani, tanquam telo inuictissimo [1 1Kb] ueritatis, longe postea futuri confodiebantur heretici. Etiam hoc enim Pelagiani audent dicere, hominem iustum in hac uita nullum habere omnino peccatum, et in talibus hominibus esse iam presenti tempore Ecclesiam non habentem maculam, aut rugam, aut aliquid eiusmodi , que una et sola sponsa sit Christi: tanquam sponsa eius non sit, que per uniuersam terram quod ab eo didicit, dicit, Dimitte nobis debita nostra. Sed attendite quomodo istos gloriosissimus Cyprianus interimat. Cum enim locum ipsum dominice orationis exponeret, ait inter cetera: »Quam necessarie autem, quam prouidenter et salubriter  admonemur quod peccatores sumus, qui pro peccatis rogare compellimur: ut dum indulgentia de Deo petitur, conscientie sue animus recordetur. Ne quis sibi quasi innocens placeat, et se extollendo plus pereat, instruitur et docetur se peccare quotidie, dum quotidie pro peccatis iubetur orare. Sic denique et Ioannes in Epistola sua ponens dixit, Si dixerimus quia peccatum non habemus, nos ipsos decipimus, et ueritas in nobis non est« : et cetera que hic inserere longum est.

9. Iam uero cum dicunt sancti, Ne nos inferas in tentationem, sed libera nos a malo ; quid aliud quam ut in sanctitate perseuerent, precantur? Nam profecto concesso sibi isto Dei dono, quod esse Dei donum, cum ab illo poscitur, satis aperteque monstratur: isto ergo concesso sibi dono Dei, ne inferantur in tentationem, nemo sanctorum non tenet [1 1Kb] usque in finem perseuerantiam sanctitatis. Neque enim quisquam in proposito christiano [2 1Kb] perseuerare desistit, nisi in tentationem primitus inferatur. Si ergo concedatur ei quod orat, ut non inferatur; utique in sanctificatione, quam Deo donante percepit, Deo donante persistit.



CAPUT uI.

10. »Sed nolunt,« ut scribitis, »isti fratres, ita hanc perseuerantiam predicari, ut non uel suppliciter emereri, uel amitti contumaciter possit« . Ubi quid dicant, parum diligenter attendunt. De illa enim perseuerantia loquimur, qua perseueratur usque in finem: que si data est, perseueratum est usque in finem; si autem non est perseueratum usque in finem, non est data; quod iam et superius satis egimus . Non itaque dicant homines, perseuerantiam cuiquam datam usque in finem, nisi cum ipse uenerit finis, et perseuerasse, cui data est, repertus fuerit usque in finem. Dicimus quippe castum quem nouimus castum, siue sit, siue non sit in eadem castitate mansurus; et si quid aliud diuini muneris habeat, quod teneri et amitti potest, dicimus eum habere quamdiucumque habet; et si amiserit, dicimus habuisse: perseuerantiam uero usque in finem, quoniam non habet quisquam, nisi qui perseuerat usque in finem; multi eam possunt habere, nullus amittere. Neque enim metuendum est, ne forte cum perseuerauerit homo usque in finem, aliqua in eo mala uoluntas oriatur, ne perseueret usque in finem. Hoc ergo Dei donum suppliciter emereri potest: sed cum datum fuerit, amitti contumaciter non potest. Cum enim perseuerauerit quisque usque in finem, neque hoc donum potest amittere, nec alia que poterat ante finem. Quomodo igitur potest amitti, per quod fit ut non amittatur etiam quod posset amitti?

11. Sed ne forte dicatur, usque in finem perseuerantiam non amitti quidem, cum data fuerit, id est, cum perseueratum fuerit usque in finem: sed tunc amitti quodam modo, quando agit homo per contumaciam,  ut ad eam peruenire non possit: sicut dicimus hominem, qui non perseuerauerit usque in finem, amisisse uitam eternam, uel regnum Dei; non quod iam acceperat et habebat, sed quod acciperet et haberet, si perseuerasset: uerborum controuersias auferamus, et nonnulla etiam que non habentur, sed habenda sperantur [1 1Kb] , posse dicamus amitti. Dicat mihi quisquis audet, utrum Deus dare non possit, quod a se posci imperauit. Hoc certe qui sapit, non dico desipit, sed insanit. Imperauit autem Deus, ut ei sancti eius dicant orantes, Ne inferas nos in tentationem. Quisquis igitur exauditur hoc poscens, non infertur in contumacie tentationem, qua possit uel dignus sit perseuerantiam sanctitatis amittere.

12. At enim, »uoluntate sua quisque deserit Deum, ut merito deseratur a Deo.« Quis hoc negauerit? Sed ideo petimus ne inferamur in tentationem, ut hoc non fiat. Et si exaudimur, utique non fit; quia Deus non permittit ut fiat. Nihil enim fit, nisi quod aut ipse facit, aut fieri ipse permittit. Potens ergo est, et a malo in bonum flectere uoluntates, et in lapsum pronas conuertere, ac dirigere in sibi placitum gressum. Cui non frustra dicitur, Deus, tu conuertens uiuificabis nos : non frustra dicitur, Ne des ad mouendum pedem meum : non frustra dicitur, Ne tradas me, Domine, a desiderio meo peccatori : postremo, ne multa commemorem, cum uobis plura fortassis occurrant, non frustra dicitur, Ne nos inferas in tentationem. Nam quisquis in tentationem non infertur, profecto nec in tentationem sue male uoluntatis infertur: et qui in tentationem sue male uoluntatis non infertur, in nullam prorsus infertur. Unusquisque enim tentatur, ut scriptum est, a concupiscentia sua abstractus et illectus: Deus autem neminem tentat ; tentatione scilicet noxia. Nam est et utilis, qua non decipimur [2 1Kb] uel opprimimur, sed probamur, secundum quod dictum est, Proba me, Domine, et tenta me . Illa ergo noxia tentatione, quam significat Apostolus, dicens, Ne forte tentauerit uos qui tentat, et inanis sit labor noster , Deus, ut dixi, neminem tentat, hoc est, neminem infert uel inducit in tentationem. Nam tentari et in tentationem non inferri, non est malum, imo etiam bonum est: hoc est enim probari. Quod itaque dicimus Deo, Ne nos inferas in tentationem; quid dicimus, nisi, Ne nos inferri sinas? Unde sic orant nonnulli, et legitur in codicibus pluribus, et hoc sic posuit beatissimus Cyprianus: Ne patiaris nos induci in tentationem. In Euangelio tamen greco nusquam inueni, nisi, Ne nos inferas in tentationem. Tutiores igitur uiuimus, si totum Deo damus; non autem nos illi ex parte, et nobis ex parte committimus: quod uidit iste uenerabilis martyr. Nam cum eumdem locum Orationis exponeret, ait post cetera: »Quando autem rogamus, ne in tentationem ueniamus; admonemur infirmitatis et imbecillitatis nostre, dum sic  rogamus, ne quis se insolenter extollat, ne quis sibi superbe et arroganter aliquid assumat, ne quis aut confessionis aut passionis gloriam suam ducat [1 1Kb] : cum Dominus ipse humilitatem docens, dixerit, uigilate et orate, ne ueniatis in tentationem; spiritus quidem promptus est, caro autem infirma : ut dum precedit humilis et submissa confessio, et datur totum Deo, quidquid suppliciter cum timore Dei petitur, ipsius pietate prestetur.«



CAPUT uII.

13. Si ergo alia documenta non essent, hec dominica oratio nobis ad causam gratie, quam defendimus, sola sufficeret: quia nichil nobis reliquit [2 1Kb] , in quo tanquam in nostro gloriemur. Siquidem et ut non discedamus a Deo, non ostendit dandum esse nisi a Deo, cum poscendum ostendit a Deo. Qui enim non infertur in tentationem, non discedit a Deo. Non est hoc omnino in uiribus liberi arbitrii, quales nunc sunt: fuerat in homine antequam caderet. Que tamen libertas uoluntatis in illius prime conditionis prestantia quantum ualuerit, apparuit in Angelis, qui, diabolo cum suis cadente, in ueritate steterunt, et ad securitatem perpetuam non cadendi, in qua nunc eos esse certissimi sumus, peruenire meruerunt. Post casum autem hominis, nonnisi ad gratiam suam Deus uoluit pertinere, ut homo accedat ad eum; neque nisi ad gratiam suam uoluit pertinere, ut homo non recedat ab eo.

14. Hanc gratiam posuit in illo, in quo sortem consecuti sumus, predestinati secundum propositum eius qui uniuersa operatur. Ac per hoc sicut operatur ut accedamus, sic operatur ne discedamus. Propter quod ei per prophetam [3 1Kb] dictum est, Fiat manus tua super uirum dextere tue, et super filium hominis quem confirmasti tibi; et non discedimus a te . Iste certe non est Adam primus, in quo discessimus ab eo: sed Adam nouissimus, super quem fit manus eius, ut non discedamus ab eo. Christus enim totus cum membris suis est, propter Ecclesiam, que est corpus eius, plenitudo eius. Cum ergo fit super eum manus Dei, ut non discedamus a Deo, ad nos utique peruenit opus Dei : quo [5 1Kb] opere Dei fit ut simus in Christo permanentes cum Deo; non sicut in Adam, discedentes a Deo. In Christo enim sortem consecuti sumus, predestinati secundum propositum eius qui uniuersa operatur. Manus igitur Dei est ista, non nostra, ut non discedamus a Deo. Manus, inquam, eius est ista, qui dixit, Timorem meum dabo in cor eorum, ut a me non recedant .

15. Propter quod et posci a se uoluit, ne inferamur in tentationem: quia et si non inferimur, nulla  ab eo ratione discedimus. Quod poterat nobis et non orantibus dari: sed oratione nostra nos uoluit admoneri, a quo accipiamus hec beneficia. A quo enim, nisi ab illo accipimus, a quo iussum est ut petamus? Prorsus in hac re non operosas disputationes exspectet Ecclesia: sed attendat quotidianas orationes suas. Orat, ut increduli credant: Deus ergo conuertit ad fidem [1 1Kb] . Orat, ut credentes perseuerent: Deus ergo donat perseuerantiam usque in finem. Hec Deus facturum se esse presciuit [2 1Kb] : Ipsa est predestinatio sanctorum, quos elegit in Christo ante constitutionem mundi, ut essent sancti et immaculati in conspectu eius in caritate; predestinans eos in adoptionem filiorum per Iesum Christum in ipsum, secundum placitum uoluntatis sue in laudem glorie gratie sue, in qua gratificauit eos in dilecto Filio suo, in quo habent redemptionem per sanguinem ipsius, remissionem peccatorum secundum diuitias gratie eius, que abundauit in eos in omni sapientia et prudentia; ut ostenderet eis mysterium uoluntatis sue secundum bonam uoluntatem suam, quam proposuit in illo, in dispensatione plenitudinis temporum, instaurare omnia in Christo que in celis sunt et que in terris in ipso; in quo etiam et sortem consecuti sumus, predestinati secundum propositum qui uniuersa operatur . Contra istam ueritatis tam claram tubam, quis homo sobrie uigilantisque fidei uoces ullas admittat humanas?



CAPUT uIII.

16. Sed »cur,« inquit, »gratia Dei non secundum merita hominum datur?« Respondeo, Quoniam Deus misericors est. »Cur ergo,« inquit, »non omnibus?« Et hic respondeo, Quoniam Deus iudex est [3 1Kb] . Ac per hoc et gratis ab eo datur gratia; et iusto eius in aliis iudicio demonstratur, quid in [4 1Kb] eis quibus datur conferat gratia. Non itaque simus ingrati, quod secundum placitum uoluntatis sue, in laudem glorie gratie sue tam multos liberat misericors Deus de tam debita perditione, ut si inde neminem liberaret, non esset iniustus. Ex uno quippe omnes in condemnationem non iniustam iudicati sunt ire, sed iustam. Qui ergo liberatur, gratiam diligat, qui non liberatur, debitum agnoscat. Si in remittendo debito bonitas, in exigendo equitas intelligitur, nusquam esse apud Deum iniquitas inuenitur.

17. »Sed cur,« inquit, »non solum in paruulorum, uerum etiam in geminorum una atque eadem causa, tam diuersum iudicium?« Nonne similis questio est, cur in diuersa causa idem iudicium? Recolamus igitur illos operarios in uinea qui toto die laborauerunt, et eos qui hora una: nempe causa diuersa est impensi laboris, et tamen idem iudicium in redditione [5 1Kb] mercedis. Numquid et hic audierunt  murmurantes a patrefamilias, nisi, Hoc uolo? Ita quippe eius erga alios fuit largitas, ut erga alios nulla esset iniquitas. Et isti quidem utrique in bonis sunt: uerumtamen quantum ad iustitiam spectat et gratiam, potest et de reo qui liberatur, recte dici reo qui damnatur [1 1Kb] , Tolle quod tuum est, et uade; huic autem uolo quod non debetur donare. An non licet milii facere quod uolo? An oculus tuus nequam est, quia ego bonus sum ? Hic ille si dicat, Cur non et mihi? merito audiet, O homo, tu quis es, qui respondeas Deo ? Quem certe in uno uestrum benignissimum largitorem, in te uero exactorem iustissimum, in nullo tamen cernis iniustum. Cum enim iustus esset, etiamsi utrumque puniret: qui liberatur, habet unde gratias agat; qui damnatur, non habet quod reprehendat.

18. »Sed si iam,« inquit, »hoc oportebat, ut damnatis non omnibus, quid omnibus deberetur ostenderet, atque ita gratius suam gratiam uasis [2 1Kb] misericordie commendaret; cur in eadem causa me quam illum potius puniet, aut illum quam me potius liberabit?« Hoc non dico: si queris quare; quia fateor me non inuenire quid dicam. Si et hoc queris quare; quia in hac re sicut iusta est ira eius, sicut magna est misericordia eius, ita inscrutabilia iudicia eius.

19. Adhuc pergat et dicat, Cur quibusdam qui eum coluerunt bona fide, perseuerare usque in finem non dedit? Cur putas, nisi quia non mentitur qui dicit, Ex nobis exierunt, sed non erant ex nobis; nam si fuissent ex nobis, mansissent utique nobiscum ? Numquid ergo hominum nature due sunt? Absit. Si due nature essent, gratia ulla non esset: nulli enim daretur gratuita liberatio, si nature debita redderetur. Hominibus autem uidetur, omnes qui boni apparent fideles, perseuerantiam usque in finem accipere debuisse. Deus autem melius esse iudicauit, miscere quosdam non perseueraturos certo numero sanctorum suorum; ut quibus non expedit in huius uite tentatione securitas, non possint esse securi. Multos enim a perniciosa elatione reprimit quod ait Apostolus: Quapropter, qui uidetur stare, uideat ne cadat . uoluntate autem sua cadit, qui cadit; et uoluntate Dei stat, qui stat. Potens est enim Deus statuere illum : non ergo se ipse, sed Deus. uerumtamen bonum est non altum sapere, sed timere . In cogitatione autem sua uel cadit quisque, uel stat. Sicut autem Apostolus ait, quod in libro superiore memoraui, Non sumus idonei cogitare aliquid quasi ex nobismetipsis, sed sufficientia nostra ex Deo est . Quem secutus et beatus Ambrosius audet et dicit: Non enim in potestate nostra cor nostrum, et nostre cogitationes. Quod omnis qui humiliter et ueraciter pius est, esse uerissimum sentit.

20. Hoc autem Ambrosius ut diceret, in eo libro  loquebatur quem de Fuga seculi scripsit, docens, hoc seculum non corpore, sed corde fugiendum: quod nisi auxilio Dei fieri non posse disseruit. Ait enim: Frequens nobis de fugiendo seculo isto sermo; atque utinam quam facilis sermo, tam cautus et sollicitus affectus: sed, quod peius est, frequenter irrepit terrenarum illecebra cupiditatum, et uanitatum offusio mentem occupat; ut quod studeas uitare, hoc cogites animoque uoluas. Quod cauere difficile est homini, exuere autem impossibile. Denique uoti magis eam esse rem quam effectus, testatur propheta dicendo, »Declina cor meum in testimonia tua, et non in auaritiam« . Non enim in potestate nostra cor nostrum et cogitationes nostre, que improuiso offuse mentem animumque confundunt, atque alio trahunt quam tu proposueris: ad secularia reuocant, mundana inserunt, uoluptuaria ingerunt [1 1Kb] , illecebrosa intexunt [2 1Kb] , ipsoque in tempore quo eleuare mentem paramus, inserti [3 1Kb] inanibus cogitationibus ad terrena plerumque deiicimur . Non itaque in hominum, sed in Dei est potestate, ut habeant homines potestatem filii Dei fieri . Ab ipso quippe accipiunt eam, qui dat cordi humano cogitationes pias, per quas habeat fidem, que operetur per dilectionem : ad quod bonum sumendum et tenendum, et in eo perseueranter usque in finem proficiendum, non sumus idonei cogitare aliquid quasi ex nobismetipsis, sed sufficientia nostra ex Deo est; in cuius est potestate cor nostrum et cogitationes nostre.



CAPUT IX.

21. Ex duobus itaque paruulis originali peccato pariter obstrictis, cur iste assumatur, ille relinquatur; et ex duobus etate iam grandibus impiis, cur iste ita uocetur, ut uocantem sequatur, ille autem aut non uocetur, aut non ita uocetur; inscrutabilia sunt iudicia Dei. Ex duobus autem piis, cur huic donetur perseuerantia usque in finem, illi non donetur; inscrutabiliora sunt iudicia Dei. Illud tamen fidelibus debet esse certissimum, hunc esse ex predestinatis, illum non esse. Nam si fuissent ex nobis, ait unus predestinatorum, qui de pectore Domini biberat hoc secretum, mansissent utique nobiscum. Quid est, queso, Non erant ex nobis; nam si fuissent, mansissent utique nobiscum? Nonne utrique a Deo creati, utrique ex Adam nati, utrique de terra facti erant, et ab eo qui dixit, Omnem flatum ego feci , unius eiusdemque nature animas acceperant? Nonne postremo utrique uocati fuerant, et uocantem secuti, utrique ex impiis iustificati, et per lauacrum regenerationis utrique renouati? Sed si hec audiret ille, qui sciebat procul dubio quod dicebat, respondere posset et dicere: uera sunt hec, secundum hec omnia ex nobis erant; uerumtamen secundum aliam quamdam discretionem non erant ex nobis; nam si fuissent ex nobis, mansissent utique nobiscum. Que est tandem [4 1Kb] ista discretio? Patent Libri Dei; non auertamus aspectum: clamat Scriptura diuina,  adhibeamus auditum. Non erant ex eis, quia non erant secundum propositum uocati: non erant in Christo electi ante constitutionem mundi, non erant in eo sortem consecuti, non erant predestinati secundum propositum eius, qui uniuersa operatur. Nam si hoc essent, ex illis essent, et cum illis sine dubitatione mansissent.

22. Ut enim non dicam quam sit possibile Deo, auersas et aduersas in fidem suam hominum conuertere uoluntates, et in eorum cordibus operari, ut nullis aduersitatibus cedant, nec ab illo aliqua superati tentatione discedant; cum possit et quod ait Apostolus facere, ut non eos permittat tentari super id quod possunt : ut ergo id non dicam, certe poterat illos Deus presciens esse lapsuros, antequam id fieret, auferre de hac uita. An eo redituri sumus, ut adhuc disputemus, quanta absurditate dicatur, iudicari homines mortuos etiam de his peccatis, que presciuit eos Deus perpetraturos fuisse, si uiuerent? Quod ita abhorret a sensibus christianis, aut prorsus humanis, ut id etiam refellere pudeat. Cur enim non dicatur, et ipsum Euangelium cum tanto labore passionibusque sanctorum frustra esse predicatum, uel adhuc etiam predicari: si iudicari poterant homines, etiam non audito Euangelio, secundum contumaciam uel obedientiam, quam presciuit Deus habituros fuisse, si audissent? Nec damnarentur Tyrus et Sidon, quamuis remissius quam ille ciuitates, in quibus non credentibus a Domino Christo mirabilia signa [1 1Kb] sunt facta: quoniam si apud illas facta essent, in cinere et cilicio penitentiam egissent; sicut se habent eloquia ueritatis, in quibus uerbis suis Dominus iehsu altius nobis mysterium predestinationis ostendit.

23. Si enim queratur a nobis, cur apud eos tanta miracula facta sint qui uidentes ea non fuerant credituri, et apud eos facta non sint qui crederent si uiderent; quid respondebimus? Numquid dicturi sumus, quod in libro illo dixi, ubi sex quibusdam questionibus Paganorum, sine preiudicio tamen aliarum causarum, quas prudentes possunt uestigare, respondi? Hoc quippe, ut scitis, cum Christus quare post tam longa tempora uenerit, quereretur, dixi, quod his temporibus et his locis quibus Euangelium eius non est predicatum, tales omnes in eius predicatione futuros esse presciebat, quales multi in eius corporali presentia fuerunt, qui in eum nec suscitatis ab eo mortuis credere uoluerunt. Item paulo post in eodem libro, atque in eadem questione: Quid mirum, inquam, si tam infidelibus plenum orbem terrarum Christus prioribus seculis nouerat, ut eis predicari merito nollet, quos nec uerbis nec miraculis suis credituros esse presciebat ? Hec certe de Tyro et Sidone non possumus dicere, et in eis cognoscimus ad eas causas predestinationis hec diuina iudicia pertinere, sine quarum causarum latentium preiudicio tunc ista respondere me dixi. Facile est quippe ut infidelitatem accusemus Iudeorum de libera uoluntate uenientem,  qui factis apud se tam magnis uirtutibus credere noluerunt. Quod et Dominus increpans arguit, et dicit: ue tibi, Chorozain et Bethsaida: quia si in Tyro et Sidone facte fuissent uirtutes, que facte sunt in uobis. olim in cilicio et cinere penitentiam egissent. Sed numquid possumus dicere, etiam Tyrios et Sidonios talibus apud se uirtutibus factis credere noluisse, aut credituros non fuisse, si fierent? cum eis ipse Dominus attestetur, quod acturi essent magne humilitatis penitentiam, si in eis facta essent diuinarum illa signa uirtutum. Et tamen in die iudicii punientur, quamuis minori supplicio quam ille ciuitates, que apud se uirtutibus factis credere noluerunt. Secutus enim Dominus ait: uerumtamen dico uobis, Tyro et Sidoni remissius erit in die iudicii quam uobis . Seuerius ergo punientur isti, illi remissius; sed tamen punientur. Porro si etiam secundum facta que facturi essent si uiuerent, mortui iudicantur; profecto, quia fideles futuri erant isti, si eis cum tantis miraculis fuisset Euangelium predicatum, non sunt utique puniendi; punientur autem;  falsum est igitur et secundum ea mortuos iudicari, que facturi essent si ad uiuentes Euangelium perueniret. Et si hoc falsum est, non est cur dicatur de infantibus qui pereunt sine Baptismate morientes, hoc in eis eo merito fieri, quia presciuit eos Deus, si uiuerent, predicatumque illis fuisset Euangelium, infideliter audituros. Restat igitur ut solo peccato originali teneantur obstricti, et propter hoc solum eant in damnationem; quod uidemus [1 1Kb] aliis eamdem habentibus causam, non nisi per Dei gratuitam gratiam regeneratione donari; et eius occulto, iusto tamen iudicio, quoniam non est iniquitas apud Deum , quosdam etiam post Baptismum pessime uiuendo perituros, in hac tamen uita quo usque pereant detineri; qui non perirent, si eis corporis mors, lapsum eorum preueniens, subueniret. Quoniam nullus mortuus iudicatur ex bonis seu malis, que fuerat si non moreretur acturus: alioquin Tyrii et Sidonii non secundum ea que gesserunt penas luerent; sed potius secundum ea que gesturi fuerant, si in eis ille uirtutes euangelice facte fuissent, per grandem penitentiam et per Christi fidem consequerentur salutem.



CAPUT X.

24. Quidam disputator catholicus non ignobilis hunc Euangelii locum sic exposuit, ut diceret prescisse Dominum Tyrios et Sidonios a fide fuisse postea recessuros, cum factis apud se miraculis credidissent, et misericordia potius non eum illic ista fecisse: quoniam grauiori pene obnoxii fierent, si fidem quam tenuerant reliquissent, quam si eam nullo tempore tenuissent. In qua sententia docti hominis et admodum acuti, que sint adhuc merito requirenda [2 1Kb] , quid me nunc attinet dicere, cum et ipsa nobis ad id quod agimus suffragetur? Si enim miseratione Dominus non fecit in istis uirtutes, per quas fieri possent  fideles, ne grauius punirentur cum postea fierent infideles, quod eos futuros fuisse presciuit; satis aperteque monstratur, de his peccatis neminem iudicari mortuorum, que presciuit fuisse facturum, si aliquo modo ei ne illa faciat subuenitur: sicut Tyriis et Sidoniis, si sententia illa uera est, subuenisse dicitur Christus, quos maluit non accedere ad fidem, quam scelere multo grauiore discedere a fide, quod eos, si accessissent, preuiderat fuisse facturos. Quamuis si dicatur, Cur non factum est ut crederent potius, et hoc eis prestaretur, ut antequam fidem relinquerent, ex hac uita migrarent? quid responderi possit, ignoro. Qui enim dicit, relicturis fidem beneficio fuisse concessum, ne habere inciperent quod grauiore impietate desererent, satis indicat non iudicari hominem ex eo quod prenoscitur male fuisse facturus, si ei quocumque beneficio ut id non faciat consulatur. Consultum est igitur et illi, qui raptus est, ne malitia mutaret intellectum eius . Sed cur non ita consultum fuerit Tyriis ac Sidoniis, ut crederent et raperentur, ne malitia mutaret intellectum eorum; forsitan responderet ille, cui placuit isto modo hanc soluere questionem: ego uero quantum ad hoc quod ago attinet, sufficere uideo, ut secundum istam quoque sententiam, demonstrentur homines non iudicari de his que non fecerunt, etiamsi facturi fuisse preuisi sunt. Quanquam, ut dixi, hanc opinionem, qua putantur in morientibus uel mortuis uindicari peccata [1 1Kb] , que presciti sunt facturi esse si uiuerent, etiam refellere pudeat, ne uideamur et nos existimasse alicuius esse momenti, quam maluimus disputatione cohibere, quam silentio preterire.



CAPUT XI.

25. Proinde, sicut Apostolus ait, Non uolentis neque currentis, sed miserentis est Dei : qui et paruulis quibus uult, etiam non uolentibus neque currentibus subuenit, quos ante constitutionem mundi elegit in Christo, daturus eis gratiam gratis, hoc est, nullis eorum uel fidei uel operum meritis precedentibus: et maioribus etiam his quos preuidit, si apud eos facta essent, suis miraculis credituros, quibus non uult subuenire, non subuenit; de quibus in sua predestinatione occulte quidem, sed iuste aliud iudicauit. Non enim est iniquitas apud Deum; sed inscrutabilia sunt iudicia eius, et inuestigabiles uie eius : uniuerse autem uie Domini misericordia et ueritas . Inuestigabilis ergo est misericordia, qua cuius uult miseretur, nullis eius precedentibus meritis: et inuestigabilis ueritas, qua quem uult obdurat , eius quidem precedentibus meritis, sed cum eo cuius miseretur plerumque communibus. Sicut duorum geminorum, quorum unus assumitur, unus relinquitur, dispar est exitus, merita communia: in quibus tamen sic alter magna Dei bonitate liberatur, ut alter nulla eius iniquitate damnetur. Numquid enim iniquitas est apud Deum? Absit: sed inuestigabiles sunt uie ipsius. Itaque misericordiam eius in his qui liberantur, et  ueritatem in his qui puniuntur, sine dubitatione credamus: neque inscrutabilia scrutari, aut inuestigabilia uestigare conemur. Ex ore quippe infantium et lactentium suam perficit [1 1Kb] laudem : ut quod in his uidemus quorum liberationem bona eorum merita nulla precedunt, et in his quorum damnationem utrisque communia originalia sola precedunt, hoc et in maioribus fieri nequaquam omnino cunctemur, id est, non putantes, uel secundum sua merita gratiam cuiquam dari, uel nisi suis meritis quemquam puniri, siue pares qui liberantur atque puniuntur, siue dispares habeant causas malas; ut qui uidetur stare, uideat ne cadat ; et qui gloriatur, non in se ipso, sed in Domino glorietur .

26. Cur autem »causam paruulorum ad exemplum maiorum,« sicut scribitis, »non patiuntur afferri«  homines, qui contra Pelagianos non dubitant esse peccatum originale, quod per unum hominem intrauit in mundum, et ex uno omnes isse in condemnationem ? Quod et Manichei non accipiunt, qui non solum omnes ueteris Instrumenti scripturas in ulla auctoritate non habent; uerum etiam eas que ad Nouum pertinent Testamentum sic accipiunt, ut suo quodam priuilegio, imo sacrilegio, quod uolunt sumant, quod nolunt reiiciant: contra quos agebam in libris de Libero Arbitrio, unde isti nobis prescribendum putant. Ideo questiones operosissimas incidentes enucleate soluere nolui, ne nimium longum opus esset, ubi me aduersus tam peruersos testimoniorum diuinorum non adiuuabat auctoritas. Et poteram, sicut feci, quodlibet horum uerum esset, que non definite interponebam, certa tamen ratione concludere, in omnibus Deum esse laudandum, sine ulla necessitate credendi duas, sicut illi uolunt, ceternas boni et mali permixtas esse substantias.

27. Denique in primo Retractationum libro, quod opus meum nondum legistis, cum ad eosdem libros retractandos uenissem, hoc est, de Libero Arbitrio, ita locutus sum: »In his,« inquam, »libris ita multa disserta sunt, ut incidentes nonnulle questiones quas uel enodare non poteram, uel longam sermocinationem in presenti requirebant, ita differrentur, ut ex utraque parte, uel ex omnibus earumdem questionum partibus, in quibus non apparebat quid potius congrueret ueritati, ad hoc tamen ratiocinatio nostra concluderetur, ut quodlibet eorum uerum esset, laudandus crederetur, uel etiam ostenderetur Deus. Propter eos quippe disputatio illa suscepta est, qui negant ex libero uoluntatis arbitrio mali originem duci, et Deum, si ita est, creatorem omnium naturarum culpandum esse contendunt: eo modo uolentes secundum sue impietatis errorem , immutabilem quamdam, et Deo ceternam introducere naturam mali« . Item post aliquantum alio loco: »Deinde dictum est,« inquam,  »ex qua miseria peccantibus iustissime inflicta, liberat [1 1Kb] Dei gratia: quia homo sponte, id est, libero arbitrio cadere potuit, non etiam surgere: ad quam miseriam iuste damnationis pertinet ignorantia et difficultas, quam patitur omnis homo ab exordio natiuitatis sue; nec ab isto malo liberatur quisquam, nisi Dei gratia: quam miseriam nolunt Pelagiani ex iusta damnatione descendere, negantes originale peccatum: quamuis ignorantia et difficultas, etiamsi essent hominis primordia naturalia; nec sic culpandus, sed laudandus esset Deus, sicuti in eodem libro tertio disputauimus. Que disputatio contra Manicheos habenda est, qui non accipiunt scripturas sanctas ueteris Instrumenti, in quibus peccatum originale narratur; et quidquid inde in Litteris apostolicis legitur, detestabili impudentia immissum fuisse contendunt a corruptoribus Scripturarum, tanquam non fuerit ab Apostolis dictum. Contra Pelagianos autem hoc defendendum est, quod utraque Scriptura commendat, quam se accipere profitentur« . Hec dixi in primo libro Retractationum, cum retractarem libros de Libero Arbitrio. Nec sola sane ista ibi a me dicta sunt de his libris; uerum et alia multa, que huic ad uos operi inserere longum putaui, et non necessarium: quod et uos existimo esse iudicaturos, cum omnia legeritis. Quamuis ergo in libro tertio de Libero Arbitrio ita de paruulis disputauerim, ut etiamsi uerum esset quod dicunt Pelagiani, ignorantiam et difficultatem, sine quibus nullus hominum nascitur, primordia, non supplicia esse nature; uincerentur tamen Manichei, qui uolunt duas, boni scilicet et mali, ceternas esse naturas: numquid ideo fides in dubium uocanda uel deserenda est, quam contra ipsos Pelagianos catholica defendit Ecclesia, que asserit originale esse peccatum, cuius reatus generatione contractus, regeneratione soluendus est? Quod si et isti fatentur nobiscum, ut simul in hac causa Pelagianorum destruamus errorem; cur putant esse dubitandum, quod etiam paruulos Deus, quibus dat suam gratiam per Baptismatis sacramentum, eruat de potestate tenebrarum, et transferat in regnum Filii caritatis sue ? In eo ergo quod aliis eam dat, aliis non dat, cur nolunt cantare Domino misericordiam et iudicium ? Cur autem illis potius quam illis detur, Quis cognouit sensum Domini ? Quis inscrutabilia scrutari ualeat? quis inuestigabilia uestigare?



CAPUT XII.

28. Conficitur itaque gratiam Dei non secundum merita accipientium dari, sed secundum placitum uoluntatis eius, in laudem et gloriam ipsius gratie eius , ut qui gloriatur, nullo modo in se ipso, sed in Domino glorietur : qui hominibus dat quibus uult, quoniam misericors est; quod et si non det, iustus est: et non dat quibus non uult, ut notas faciat diuitias glorie sue in uasa misericordie . Dando enim quibusdam quod non merentur, profecto gratuitam,  et per hoc ueram suam gratiam esse uoluit: non omnibus dando, quid omnes merentur [1 1Kb] ostendit. Bonus in beneficio certorum, iustus in supplicio ceterorum: et bonus in omnibus, quoniam bonum est, cum debitum redditur; et iustus in omnibus, quoniam iustum est, cum indebitum [2 1Kb] sine cuiusquam fraude donatur.

29. Defenditur autem sine meritis Dei gratia, id est uera gratia, etiamsi paruuli baptizati, sicut Pelagiani sentiunt, non eruuntur de potestate tenebrarum, quia nulli peccato, sicut putant Pelagiani, tenentur obnoxii, sed tantum in regnum Domini transferuntur: etiam sic enim sine ullis bonis meritis datur eis regnum quibus datur, et sine ullis malis meritis non datur eis quibus non datur. Quod aduersus eosdem Pelagianos dicere solemus, quando nobis obiiciunt, quod fato tribuamus Dei gratiam, dicendo eam non secundum merita nostra dari. Ipsi enim potius Dei gratiam fato in paruulis tribuunt, qui dicunt fatum esse, ubi meritum non est  . Nulla quippe merita, etiam secundum ipsos Pelagianos, possunt in paruulis inueniri, cur alii eorum mittantur in regnum, alii uero alienentur a regno. Sicut autem nunc, ut ostenderem gratiam Dei non secundum merita nostra dari, secundum utrumque sensum hoc defendere malui; et secundum nostrum scilicet, qui obstrictos originali peccato paruulos dicimus, et secundum Pelagianorum, qui originale negant esse peccatum; nec tamen ideo mihi est ambigendum, habere paruulos quod eis dimittat qui saluum facit populum suum a peccatis eorum : ita in tertio libro de Libero Arbitrio secundum utrumque sensum restiti Manicheis, siue supplicia, siue primordia nature sint ignorantia et difficultas, sine quibus nullus hominum nascitur; et tamen unum horum teneo, ibi quoque a me satis euidenter expressum: quod non sit ista natura instituti hominis, sed pena damnati .

30. Frustra itaque mihi de illius libri mei uetustate prescribitur, ne agam causam sicut debeo agere paruulorum, et inde gratiam Dei non secundum me rita hominum dari, perspicue ueritatis luce conuincam. Si enim quando libros de Libero Arbitrio laicus cepi, presbyter explicaui [3 1Kb] , adhuc de damnatione infantium non renascentium et de renascentium liberatione dubitarem; nemo, ut opinor, esset tam iniustus atque inuidus, qui me proficere prohiberet, atque in hac dubitatione remanendum mihi esse iudicaret. Cum uero rectius possit intelligi, non me propterea de hac re dubitasse credi oportere, quia contra quos mea dirigebatur intentio, sic mihi uisi sunt refellendi, ut siue pena esset peccati originalis in paruulis, quod ueritas habet; siue non esset, quod nonnulli errantes opinantur; nullo modo tamen quam Manicheorum  error inducit, duarum naturarum, boni scilicet et mali, permixtio crederetur: absit ut causam paruulorum sic relinquamus, ut esse nobis dicamus incertum, utrum in Christo regenerati, si moriantur paruuli, transeant in eternam salutem; non regenerati autem transeant in mortem secundam: quoniam quod scriptum est, Per unum hominem peccatum intrauit in mundum, et per peccatum mors; et ita in omnes homines pertransiit ; aliter recte intelligi non potest: nec a morte perpetua, que iustissime est retributa peccato, liberat quemquam pusillorum atque magnorum, nisi ille qui propter remittenda et originalia et propria nostra peccata mortuus est sine ullo suo originali proprioue peccato. Sed quare illos potius quam illos? Iterum atque iterum dicimus, nec nos piget, O homo, tu quis es qui respondeas Deo ? Inscrutabilia sunt iudicia eius, et inuestigabiles uie eius . Et hoc adiiciamus: Altiora te ne quesieris, et fortiora te ne scrutatus fueris .

31. uidetis enim [1 1Kb] , karissimi, quam sit absurdum, et a fidei sanitate atque sinceritate ueritatis alienum, ut dicamus paruulos mortuos secundum ea iudicari, que presciti sunt facturi esse si uiuerent. In hanc autem sententiam, quam certe omnis sensus humanus quantulacumque ratione subnixus, maximeque christianus, exhorret, ire compulsi sunt, qui sic a Pelagianorum errore alieni esse uoluerunt, ut tamen gratiam Dei per Iesum Christum Dominum nostrum, qua nobis una post lapsum primi hominis, in quo omnes cecidimus, subuenitur, secundum merita nostra dari sibi adhuc existiment esse credendum, et disputatione insuper proferendum. Quod ipse Pelagius ante orientales episcopos iudices, damnationis sue timore damnauit. Hoc autem si non dicatur, de mortuorum scilicet operibus, que facturi fuerant si uiuerent, bonis aut malis, ac per hoc nullis et in ipsa Dei prescientia [2 1Kb] non futuris: hoc ergo si non dicatur, quod cernitis quanto errore dicatur; quid restabit, nisi ut gratiam Dei non secundum merita nostra dari, quod contra heresim Pelagianam catholica defendit Ecclesia, remota contentionis caligine fateamur; atque id maxime in paruulis euidentiore ueritate cernamus? Neque enim fato cogitur Deus illis infantibus subuenire, illis autem non subuenire; cum sit utrisque causa communis: aut res humanas in paruulis non diuina prouidentia, sed fortuitis agi casibus opinabimur, cum rationales uel damnande uel liberande sint anime; quandoquidem nec passer cadit in terram sine uoluntate Patris nostri qui in celis est : aut parentum negligentie sic tribuendum est [3 1Kb] , quod paruuli sine Baptismate moriuntur, ut nichil ibi agant superna iudicia; tanquam ipsi qui hoc modo male moriuntur, parentes sibi negligentes uoluntate propria de quibus nascerentur, elegerint: quid dicam, quod paruulus aliquando antequam  illi per ministerium baptizantis succurri possit, exspirat? Plerumque enim festinantibus parentibus et paratis ministris ut Baptismus paruulo detur, Deo tamen nolente non datur, qui eum paululum in hac uita non tenuit ut daretur. Quid etiam, quod aliquando paruulis infidelium filiis potuit, ne irent in perditionem, et filiis fidelium non potuit Baptismate subueniri? Ubi certe ostenditur quod personarum apud Deum non sit acceptio : alioquin cultorum suorum potius, quam inimicorum filios liberaret.



CAPUT XIII.

32. Iam uero, quoniam de dono [1 1Kb] perseuerantie nunc agimus, quid est quod morituro non baptizato subuenitur, ne sine Baptismate moriatur; et baptizato casuro non subuenitur, ut ante moriatur? Nisi forte illi adhuc absurditati auscultabimus, qua dicitur nichil prodesse cuiquam mori antequam cadat, quia secundum eos actus iudicabitur, quos eum presciuit Deus acturum fuisse si uiueret. Hanc peruersitatem sanitati fidei tam uehementer aduersam, quis patienter audiat? quis ferat? Et tamen hoc dicere urgentur, qui non fatentur gratiam Dei non secundum merita nostra dari. Qui autem nolunt dicere unumquemque mortuorum secundum ea iudicari, que Deus illum presciuit acturum fuisse si uiueret, intuentes quam manifesta falsitate et quanta absurditate dicatur; non eis remanet cur dicant, quod in Pelagianis damnauit, et ab ipso Pelagio damnari fecit Ecclesia, gratiam Dei secundum merita nostra dari: cum uideant alios paruulos non regeneratos ad eternam mortem, alios autem regeneratos ad eternam uitam tolli de hac uita; ipsosque regeneratos, alios perseuerantes usque in finem hinc ire, alios quousque decidant hic teneri, qui utique non decidissent, si antequam laberentur hinc exissent; et rursus quosdam lapsos quousque redeant non exire de hac uita, qui utique perirent, si antequam redirent, exirent.

33. Unde satis dilucide ostenditur, et inchoandi, et usque in finem perseuerandi gratiam Dei non secundum merita nostra dari; sed dari secundum ipsius secretissimam, eamdemque iustissimam, sapientissimam, beneficentissimam uoluntatem: quoniam quos predestinauit, ipsos et uocauit  uocatione illa de qua dictum est, Sine penitentia sunt dona et uocatio Dei . Ad quam uocationem pertinere nullus est homo ab hominibus certa asseueratione dicendus, nisi cum de hoc seculo exierit: in hac autem uita humana que tentatio est super terram , qui uidetur stare, uideat ne cadat . Ideo quippe  non perseueraturi perseueraturis prouidentissima Dei uoluntate miscentur, ut esse discamus non alta sapientes, sed humilibus consentientes , et cum timore et tremore nostram ipsorum salutem operemur: Deus est enim qui operatur in nobis et uelle et operari, pro  bona uoluntate . Nos ergo uolumus, sed Deus in nobis operatur et uelle: nos ergo operamur, sed Deus in nobis operatur et operari, pro bona uoluntate. Hoc nobis expedit et credere et dicere: hoc est pium, hoc uerum, ut sit humilis et submissa confessio, et detur totum Deo. Cogitantes credimus, cogitantes loquimur, cogitantes agimus quidquid agimus: quod autem attinet ad pietatis uiam et uerum Dei cultum, non sumus idonei cogitare aliquid tanquam ex nobismetipsis, sed sufficientia nostra ex Deo est . »Non enim est in potestate nostra cor nostrum et nostre cogitationes:« unde idem qui hoc ait, item dicit Ambrosius , »Quis autem tam beatus qui in corde suo semper ascendat? Sed hoc sine diuino auxilio qui fieri potest? nullo profecto modo. Denique,« inquit, »supra eadem Scriptura dicit, Beatus uir cuius est auxilium eius abs te, Domine; ascensus in corde eius« . Hoc utique ut diceret, non solum in Litteris sacris legebat, sed sicut de illo uiro sine dubitatione credendum est, etiam in corde suo sentiebat Ambrosius. Quod ergo in sacramentis fidelium dicitur, ut sursum cor habeamus ad Dominum, munus est Domini: de quo munere ipsi Domino Deo nostro gratias agere, a sacerdote post hanc uocem quibus hoc dicitur admonentur; et dignum ac iustum esse respondent . Cum enim non sit in nostra potestate cor nostrum, sed diuino subleuetur auxilio, ut ascendat, et que sursum sunt sapiat, ubi Christus est in dextra Dei sedens, non que super terram : cui de hac tanta re agende sunt gratie, nisi hoc facienti Domino Deo nostro, qui nos per tale beneficium liberando de profundo huius mundi, elegit, et predestinauit ante constitutionem mundi?



CAPUT XIu.

34. Sed aiunt »predestinationis definitionem utilitati predicationis aduersam . Quasi uero aduersata sit Apostolo predicanti. Nonne ille doctor Gentium in fide et ueritate et predestinationem toties commendauit, et uerbum Dei predicare non destitit? Numquid quia dixit, Deus est qui operatur in uobis et uelle et operari, pro bona uoluntate ; ideo non ipse, et ut uelimus que Deo placeant, et ut operemur, hortatus est? aut quia dixit, Qui in uobis bonum opus cepit, perficiet usque in diem Christi Iesu ; ideo ut inciperent homines et perseuerarent usque in finem, ipse non suasit? Nempe ipse Dominus hominibus precepit ut crederent, atque ait, Credite [1 1Kb] in Deum, et in me credite : nec tamen ideo eius falsa sententia est, nec uana definitio ubi ait, Nemo uenit ad me, id est, nemo credit in me, nisi fuerit ei datum a Patre meo . Nec rursus, quia uera est hec definitio, ideo uana est illa preceptio. Cur ergo predicationi, preceptioni, exhortationi, correptioni, que omnia frequentat Scriptura diuina, existimamus inutilem definitionem  predestinationis, quam commendat eadem Scriptura diuina.

35. An quisquam dicere audebit, Deum non prescisse quibus esset daturus ut crederent, aut quos daturus esset Filio suo, ut ex eis non perderet quemquam ? Que utique si presciuit, profecto beneficia sua, quibus nos dignatur liberare, presciuit. Hec est predestinatio sanctorum, nichil aliud: prescientia scilicet [1 1Kb] , et preparatio beneficiorum Dei, quibus certissime liberantur, quicumque liberantur. Ceteri autem ubi nisi in massa perditionis iusto diuino iudicio relinquuntur? Ubi Tyrii relicti sunt et Sidonii, qui etiam credere potuerunt, si mira illa Christi signa uidissent. Sed quoniam ut crederent, non erat eis datum, etiam unde crederent est negatum. Ex quo apparet habere quosdam in ipso ingenio diuinum naturaliter munus intelligentie, quo moueantur ad fidem, si congrua suis mentibus, uel audiant uerba, uel signa conspiciant: et tamen si Dei altiore iudicio, a perditionis massa non sunt gratie predestinatione discreti, nec ipsa eis adhibentur uel dicta diuina uel facta, per que possent credere, si audirent utique talia uel uiderent. In eadem perditionis massa relicti sunt etiam Iudei, qui non potuerunt credere factis in conspectu suo tam magnis clarisque uirtutibus. Cur enim non poterant credere, non tacuit Euangelium, dicens: Cum autem tanta signa fecisset coram eis, non crediderunt in eum; ut sermo Isaie prophete impleretur, quem dixit: Domine, quis credidit auditui nostro? et brachium Domini cui reuelatum est? Et ideo non poterant credere, quia iterum dixit Isaias: Excecauit oculos eorum, et indurauit cor illorum; ut non uideant oculis, nec intelligant corde, et conuertantur, et sanem illos . Non erant ergo sic excecati oculi, nec sic induratum cor Tyriorum et Sidoniorum: quoniam credidissent, si qualia uiderunt isti signa uidissent. Sed nec illis profuit quod poterant credere, quia predestinati non erant ab eo, cuius inscrutabilia sunt iudicia, et inuestigabiles uie; nec istis obfuisset quod non poterant credere, si ita predestinati essent, ut eos cecos Deus illuminaret, et induratis cor lapideum uellet auferre. uerum quod dixit Dominus de Tyriis et Sidoniis, aliquo alio modo potest fortassis intelligi: neminem tamen uenire ad Christum, nisi cui fuerit datum, et eis dari qui in illo electi sunt ante constitutionem mundi, procul dubio confitetur, a quo non surdis auribus cordis eloquium diuinum auribus carnis auditur. Et tamen hec predestinatio, que satis aperte etiam uerbis euangelicis explicatur, non prohibuit Dominum et propter incipiendum dicere, quod paulo ante commemoraui, Cre, dite in Deum, et in me credite: et propter perseuerandum, Oportet semper orare, et non deficere . Audiunt enim hec et faciunt, quibus datum est: non autem faciunt, siue audiant, siue non audiant, quibus non datum est. Quia uobis, inquit, datum est nosse mysterium regni celorum; illis autem non est datum . Quorum alterum ad misericordiam,  alterum ad iudicium pertinet illius, cui dicit anima nostra, Misericordiam et iudicium cantabo tibi, Domine .

36. Nec predestinationis igitur predicatione impedienda est predicatio fidei perseuerantis et proficientis, ut quod oportet audiant, quibus datum est ut obediant [1 1Kb] : quomodo enim audient sine predicante ? Nec rursus, predicatione fidei proficientis et usque ad ultimum permanentis, impedienda est predicatio predestinationis, ut qui fideliter et obedienter uiuit, non de ipsa obedientia tanquam de suo non accepto bono extollatur: sed qui gloriatur, in Domino glorietur . »In nullo« enim »gloriandum, quando nostrum nichil sit.« Quod uidit fidelissime [2 1Kb] Cyprianus, et fidentissime definiuit , per quod utique predestinationem certissimam pronuntiauit. Nam si »in nullo gloriandum est, quando nostrum nichil sit:« profecto nec de obedientia perseuerantissima gloriandum est; nec ita nostra, tanquam non sit nobis desuper donata, dicenda est. Et ipsa igitur Dei donum est, quod se daturum Deus uocatis suis illa uocatione, de qua dictum est, Sine penitentia sunt dona et uocatio Dei , omni christiano confitente presciuit. Hec est igitur predestinatio, quam fideliter atque humiliter predicamus. Nec tamen idem doctor et factor, qui et in Christum credidit, et in sancta obedientia usque ad passionem pro Christo perseuerantissime uixit, ideo cessauit predicare Euangelium, exhortari ad fidem piosque mores, atque ad ipsam usque in finem perseuerantiam, quoniam dixit, »in nullo gloriandum, quando nostrum nichil sit;« ubi ueram Dei gratiam, id est, que non secundum merita nostra datur, sine ulla ambiguitate declarauit: quam se daturum quoniam presciuit Deus, his Cypriani uerbis procul dubio predestinatio predicata est: que si Cyprianum a predicatione obedientie non prohibuit, nec nos utique debet prohibere.

37. Quamuis ergo dicamus Dei donum esse obedientiam; tamen homines [3 1Kb] exhortamur ad eam. Sed illis qui ueritatis exhortationem obedienter audiunt, ipsum donum Dei datum est, hoc est, obedienter audire: illis autem qui non sic audiunt, non est datum. Non enim quicumque, sed Christus, Nemo, inquit, uenit ad me, nisi fuerit ei datum a Patre meo : et, uobis datum est nosse mysterium regni celorum, illis autem non est datum . Et de continentia: Non omnes, inquit, capiunt uerbum hoc, sed quibus datum est . Et cum Apostolus ad pudicitiam coniugalem coniuges hortaretur: uellem, inquit, omnes homines esse sicut me ipsum; sed unusquisque proprium donum habet a Deo, alius sic, alius autem sic . Ubi satis ostendit, non tantum continentiam donum Dei esse, sed coniugatorum etiam castitatem. Que cum uera sint, hortamur  tamen ad hec, quantum cuique nostrum datum est ut possit hortari; quia et hoc eius donum est, in cuius manu sunt et nos et sermones nostri . Unde et Apostolus, Secundum gratiam, inquit, que data est mihi, ut sapiens architectus fundamentum posui. Et alio loco, Unicuique, inquit, sicut Dominus dedit: ego plantaui, Apollo rigauit; sed Deus incrementum dedit. Itaque neque qui plantat, aliquid est, neque qui rigat; sed qui incrementum dat Deus . Ac per hoc sicut exhortatur et predicat recte, sed ille qui accepit hoc donum: ita exhortantem recte atque predicantem profecto ille obedienter audit, qui accepit hoc donum. Hinc est quod Dominus, cum eis loqueretur, qui carnis aures apertas haberent, dicebat tamen, Qui habet aures audiendi, audiat : quas non omnes habere procul dubio nouerat. A quo autem habeant, quicumque habent, ipse Dominus ostendit, ubi ait: Dabo eis cor cognoscendi me et aures audientes . Aures ergo audiendi, ipsum est donum obediendi, ut qui id haberent, uenirent ad eum, ad quem nemo uenit, nisi fuerit ei datum a Patre ipsius. Exhortamur ergo atque predicamus: sed qui habent aures audiendi, obedienter nos audiunt: qui uero eas non habent, fit in eis quod scriptum est, ut audientes non audiant ; audientes uidelicet corporis sensu, non audiant cordis assensu. Cur autem illi habeant aures audiendi, illi non habeant, hoc est, cur illis datum sit a Patre ut ueniant ad Filium, illis autem non sit datum, quis cognouit sensum Domini, aut quis eius consilarius fuit ? aut tu quis es, o homo, qui respondeas Deo ? Numquid ideo negandum est quod apertum est, quia comprehendi non potest quod occultum est? numquid, inquam, propterea dicturi sumus quod ita esse perspicimus, non ita esse, quoniam cur ita sit non possumus inuenire?



CAPUT Xu.

38. Sed aiunt, ut scribitis, »Neminem posse correptionis stimulis excitari, si dicatur in conuentu Ecclesie audientibus multis: Ita se habet de predestinatione definita sententia uoluntatis Dei, ut alii ex uobis de infidelitate accepta obediendi uoluntate ueneritis ad fidem, uel accepta perseuerantia maneatis in fide; ceteri uero qui in peccatorum delectatione remoramini, ideo nondum surrexistis, quia necdum uos adiutorium gratie miserantis erexit. uerumtamen si qui estis necdum uocati, quos gratia sua predestinauerit eligendos, accipietis eamdem gratiam, qua uelitis et sitis electi: et si qui obeditis, si predestinati estis reiiciendi, subtrahentur obediendi uires, ut obedire cessetis.« Ista cum dicuntur, ita nos a confitenda uera Dei gratia, id est, que non secundum merita nostra datur, et a confitenda secundum eam predestinatione sanctorum deterrere non debent; sicut non deterremur a confitenda prescientia Dei, si quis de illa populo sic loquatur, ut dicat: »Siue nunc recte uiuatis, siue non recte, tales eritis postea, quales uos Deus futuros esse presciuit, uel boni si bonos, uel mali si malos.« Numquid enim, si hoc audito nonnulli in torporem segnitiemque uertantur,  et a labore procliues ad libidinem post concupiscentias suas eant, propterea de prescientia Dei falsum putandum est esse, quod dictum est? Nonne si Deus illos bonos futuros esse presciuit, boni erunt, in quantalibet nunc malignitate uersentur; si autem malos, mali erunt, in quantalibet nunc bonitate cernantur? Fuit quidam in nostro monasterio, qui corripientibus fratribus cur quedam non facienda faceret, et facienda non faceret, respondebat: Qualiscumque nunc sim, talis ero qualem me Deus futurum esse presciuit. Qui profecto et uerum dicebat, et hoc uero non proficiebat in bonum: sed usque adeo profecit in malum, ut deserta monasterii societate fieret canis reuersus ad suum uomitum: et tamen adhuc qualis sit futurus, incertum est. Numquid ergo propter huiusmodi animas [1 1Kb] ea que de prescientia Dei uera dicuntur, uel neganda sunt uel tacenda; tunc scilicet, quando si non dicantur, in alios itur errores?



CAPUT XuI.

39. Sunt etiam qui propterea uel non orant, uel frigide orant, quoniam Domino dicente didicerunt, scire Deum quid nobis necessarium sit, priusquam petamus ab eo . Num propter tales huius sententie ueritas deserenda, aut ex Euangelio delenda putabitur? Imo cum constet alia Deum, danda etiam non orantibus [2 1Kb] , sicut initium fidei; alia nonnisi orantibus preparasse, sicut usque in finem perseuerantiam: profecto qui ex se ipso hanc se habere putat, non orat ut habeat. Cauendum est igitur, ne dum timemus ne tepescat hortatio, exstinguatur oratio, accendatur elatio.

40. Dicatur ergo uerum, maxime ubi aliqua questio ut dicatur impellit; et capiant qui possunt: ne forte cum tacetur propter eos qui capere non possunt, non solum ueritate fraudentur, uerum etiam falsitate capiantur, qui uerum capere, quo caueatur falsitas, possunt. Facile est enim, imo et utile, ut taceatur aliquod uerum propter incapaces. Nam unde est illud Domini, Adhuc multa habeo uobis dicere, sed non potestis illa portare modo ? et illud Apostoli, Non potui uobis loqui quasi spiritualibus, sed quasi carnalibus: quasi paruulis in Christo lac uobis potum dedi, non escam; nondum enim poteratis, sed nec adhuc quidem potestis ? Quamuis modo quodam dicendi fieri possit, ut id quod dicitur, et paruulis lac, et grandibus esca sit. Sicut, In principio erat uerbum, et uerbum erat apud Deum, et Deus erat uerbum , quis christianus tacere potest? quis capere? aut quid in doctrina sana potest inueniri grandius? Quod tamen et paruulis non tacetur et grandibus, nec paruulis occultatur a grandibus [3 1Kb] . Sed alia est ratio uerum tacendi, alia uerum dicendi necessitas. Causas uerum tacendi longum est omnes querere uel inserere: quarum tamen est et hec una, ne peiores  faciamus eos qui non intelligunt, dum uolumus eos qui intelligunt facere doctiores; qui nobis aliquid tale tacentibus doctiores quidem non fiunt, sed nec peiores fiunt Cum autem res uera ita se habet, ut fiat peior nobis ean dicentibus, ille qui capere non potest; nobis autem tacentibus, ille qui potest: quid putamus esse faciendum? Nonne potius est dicendum uerum, ut qui potest capere capiat; quam tacendum, ut non solum id ambo non capiant, uerum etiam qui est intelligentior, ipse sit peior? Qui si audiret et caperet, per illum etiam plures discerent. Quo enim est capacior ut discat, eo magis est idoneus ut alios doceat. Instat inimicus gratie, atque urget modis omnibus, ut credatur secundum merita nostra dari, ac sic gratia iam non sit gratia : et nos nolumus dicere, quod teste Scriptura possumus dicere? timemus enim uidelicet, ne loquentibus nobis offendatur, qui ueritatem non potest capere; et non timemus, ne tacentibus nobis, qui ueritatem potest capere, falsitate capiatur?

41. Aut enim sic predestinatio predicanda est, quemadmodum eam sancta Scriptura euidenter eloquitur, ut in predestinatis sine penitentia sint dona et uocatio Dei; aut gratiam Dei secundum merita nostra dari confitendum, quod sapiunt Pelagiani, quamuis ista sententia, quod sepe iam diximus, legatur gestis episcoporum orientalium etiam ipsius Pelagii ore damnata . A Pelagianorum porro heretica peruersitate tantum isti remoti sunt, propter quos hec agimus, ut licet nondum uelint fateri predestinatos esse, qui per Dei gratiam fiant obedientes atque permaneant; iam tamen fateantur, quod eorum preueniat uoluntatem quibus datur hec gratia: ideo utique, ne non gratis dari credatur gratia, sicut ueritas loquitur; sed potius secundum precedentis merita uoluntatis, sicut contra ueritatem Pelagianus error obloquitur. Preuenit ergo et fidem gratia: alioquin si fides eam preuenit, procul dubio preuenit et uoluntas, quoniam fides sine uoluntate non potest esse. Si autem gratia preuenit fidem, quoniam preuenit uoluntatem; profecto preuenit omnem obedientiam; preuenit etiam caritatem, qua una Deo ueraciter et suauiter obeditur; et hec omnia gratia in eo cui datur, et cuius hec omnia preuenit, operatur.



CAPUT XuII.

Restat in his bonis usque in finem perseuerantia, que frustra quotidie a Domino poscitur, si non eam Dominus per gratiam suam in illo, cuius orationes exaudit, operatur. uidete iam a ueritate quam sit alienum, negare donum Dei esse perseuerantiam usque in finem huius uite: cum uite huic, quando uoluerit, ipse det finem; quem si dat ante imminentem lapsum, facit hominem perseuerare usque in finem. Sed mirabilior et fidelibus euidentior largitas bonitatis Dei est, quod etiam paruulis, quibus obedientia non est illius etatis ut detur, datur hec gratia. Ista igitur sua dona quibuscumque Deus donat, procul dubio se donaturum esse presciuit, et in sua prescientia preparauit. Quos ergo predestinauit,  ipsos et uocauit  uocatione illa, quam me sepe commemorare non piget, de qua dictum est, Sine penitentia sunt dona et uocatio Dei . Namque in sua que falli mutarique non potest prescientia, opera sua futura disponere, id omnino, nec aliud quidquam est predestinare. Sicut autem ille quem castum futurum esse presciuit, quamuis id incertum habeat, agit ut castus sit: ita ille quem castum futurum predestinauit, quamuis id incertum habeat, non ideo non agit ut castus sit, quoniam Dei dono se audit futurum esse quod erit [1 1Kb] ; imo etiam gaudet eius caritas; nec inflatur , tanquam id non acceperit. Non solum ergo predicatione predestinationis ab hoc opere non impeditur, uerum et ad hoc adiuuatur, ut cum gloriatur, in Domino glorietur .

42. Quod autem dixi de castitate, hoc de fide, hoc de pietate, hoc de caritate, de perseuerantia, et, ne pergam per singula, hoc de omni obedientia qua obeditur Deo, ueracissime dici potest. Sed ii qui solum initium fidei et usque in finem perseuerantiam sic in nostra constituunt potestate, ut Dei dona esse non putent, neque ad hec habenda atque retinenda Deum operari nostras cogitationes et uoluntates, cetera uero ipsum dare concedunt, cum ab illo impetrantur credentis fide [2 1Kb] ; cur ad ipsa cetera exhortationem, eorumque ceterorum [3 1Kb] predicationem definitione predestinationis non metuunt impediri? An forte nec ipsa dicunt predestinata? Ergo nec dantur a Deo, aut ea se daturum esse nesciuit. Quod si et dantur, et ea se daturum esse presciuit; profecto predestinauit. Sicut ergo ipsi quoque hortantur ad castitatem, caritatem, pietatem, et cetera que Dei dona esse confitentur, eaque ab illo esse precognita, ac per hoc predestinata negare non possunt; nec dicunt exhortationes suas impediri predicatione predestinationis Dei, hoc est, predicatione de his donis eius futuris prescientie Dei: sic uideant nec ad fidem nec ad perseuerantiam impediri exhortationes suas, si et ipsa, quod uerum est, esse Dei dona, eaque precognita, id est, ad donandum predestinata esse dicantur; sed impediri potius atque subuerti hac predestinationis predicatione illum tantummodo perniciosissimum errorem, quo dicitur, gratiam Dei secundum merita nostra dari; ut qui gloriatur, non in Domino, sed in se ipso glorietur.

43. Quod ut apertius propter tardiusculos explicemus, remorationem [4 1Kb] meam ferant, quibus ingenio preuolare [5 1Kb] donatum est. Dicit apostolus Iacobus, Si quis uestrum indiget sapientia, postulet a Deo, qui dat omnibus affluenter, et non improperat; et dabitur ei . Scriptum est et in Prouerbiis Salomonis, Quoniam Dominus dat sapientiam . Et de continentia legitur in libro Sapientie, cuius auctoritate usi sunt magni et docti uiri, qui longe  ante nos eloquia diuina tractarunt: ibi ergo legitur, Cum scirem quia nemo esse potest continens, nisi Deus det; et hoc ipsum erat sapientie, scire cuius esset hoc donum . Hec ergo Dei dona sunt, id est, ut de aliis taceam, sapientia et continentia. Acquiescunt et isti: neque enim Pelagiani sunt, ut aduersus istam perspicuam ueritatem dura et heretica peruersitate contendant. »Sed hec,« inquiunt, »ut a Deo dentur nobis, fides impetrat, que incipit a nobis:« quam fidem et incipere habere, et in ea usque in finem permanere, tanquam id non a Domino accipiamus, nostrum esse contendunt. Hic procul dubio contradicitur Apostolo dicenti, Quid enim habes quod non accepisti ? Contradicitur et martyri Cypriano dicenti, »In nullo gloriandum, quando nostrum nichil sit« . Cum hec, et alia multa que piget repetere, dixerimus; atque ostenderimus, et initium fidei, et usque in finem perseuerantiam, Dei dona esse; nec ulla sua futura [1 1Kb] dona, et que danda essent, et quibus danda essent, Deum non prescire potuisse; ac per hoc predestinatos ab illo esse, quos liberat et coronat: respondendum putant, »predestinationis definitionem utilitati predicationis aduersam, eo quod hac audita, nemo possit correptionis stimulis excitari.« Hec dicentes nolunt »hominibus predicari dona Dei esse, ut ueniatur ad fidem, et permaneatur in fide, ne plus desperatio quam exhortatio  uideatur afferri, dum cogitant qui audiunt, incertum esse humane ignorantie cui largiatur Deus, cui non largiatur hec dona.« Cur ergo et ipsi nobiscum predicant, dona Dei esse sapientiam et continentiam? Quod si hec cum Dei dona esse predicantur, non impeditur hortatio qua homines hortamur esse sapientes et continentes; que tandem causa est ut existiment impediri exhortationem, qua exhortamur homines uenire ad fidem, et in ea permanere usque in finem, si et hec dona Dei esse dicantur, quod Scripturis eius testibus comprobatur?

44. Ecce, ut de continentia taceamus, et de sola in hoc loco sapientia disputemus; nempe supra memoratus apostolus Iacobus dicit, Que desursum est sapientia, primum quidem pudica est, deinde pacifica, modesta, suadibilis, plena misericordia et fructibus bonis [2 1Kb] , inestimabilis, sine simulatione . Cernitisne, obsecro, a Patre luminum sapientia quam multis et magnis bonis referta [3 1Kb] descendat? Omne quippe datum optimum, sicut idem dicit, et omne donum perfectum desursum est, descendens a Patre luminum . Cur ergo, ut omittam cetera, corripimus impudicos et contentiosos, quibus tamen predicamus donum Dei esse sapientiam, pudicam, atque pacificam; nec timemus ne permoti diuine uoluntatis incerto, plus in hac predicatione desperationis quam exhortationis inueniant; nec correptionis  stimulis aduersus se ipsos, sed potius aduersus nos excitentur, quia eos corripimus hec non habentes, que ipsi dicimus non humana uoluntate proferri, sed diuina largitate donari? Cur denique ipsum apostolum Iacobum huius gratie predicatio non deterruit corripere inquietos, et dicere, Si zelum amarum habetis, et contentiones sunt in cordibus uestris, nolite gloriari et menduces esse aduersus ueritatem: non est ista sapientia desursum descendens; sed terrena, animalis, diabolica: ubi enim zelus et contentio, ibi inconstantia, et omne opus prauum ? Sicut ergo corripiendi sunt inquieti, et diuinis eloquiis testibus, et ipsis quos nobiscum isti communes habent actibus nostris; neque hanc impedit correptionem, quod sapientiam pacificam, qua contentiosi corriguntur atque sanantur, donum Dei esse predicamus: ita corripiendi sunt infideles, uel in fide non permanentes, non impediente istam correptionem predicatione gratie Dei, que fidem quoque ipsam et in ea permansionem dona Dei esse commendat. Quia etsi ex fide impetratur sapientia, sicut ipse Iacobus cum dixisset, Si quis uestrum indiget sapientia, postulet a Deo, qui dat omnibus affluenter, et non improperat, et dabitur ei; mox addidit, Postulet autem in fide, nichil hesitans : non tamen quoniam fides datur priusquam postuletur ab illo cui datur, ideo dicenda est non esse donum Dei, sed esse a nobis, quia data est nobis, non petentibus nobis. Apostolus enim apertissime dicit: Pax fratribus et caritas cum fide a Deo Patre et Domino Iesu Christo . A quo ergo pax et caritas, ab illo est et fides, propter quod ab illo eam non solum augeri habentibus, uerum etiam non habentibus poscimus dari.

45. Neque isti, propter quos hec dicimus, qui predicatione predestinationis et gratie exhortationem clamitant impediri, ad sola illa exhortantur dona, que non a Deo dari, sed a nobis esse contendunt, sicut sunt initium fidei, et in ea usque in finem perseuerantia: quod utique facere deberent, ut tantummodo infideles hortarentur ut crederent, et fideles ut credere [1 1Kb] permanerent. Ea uero que nobiscum Dei dona esse non negant, ut nobiscum Pelagianum demoliantur errorem, sicut est pudicitia, continentia, patientia, et cetera quibus recte uiuitur, et ex fide impetrantur a Domino, oranda monstrare et orare solum uel sibi uel aliis debuerunt; non autem quemquam, ut ea capesseret et retineret, hortari. Cum uero et ad hec exhortantur, ut possunt, atque exhortandos esse homines confitentur; satis utique ostendunt, nec ea predicatione impediri exhortationes, siue ad fidem, siue ad perseuerantiam usque in finem, quia et ista Dei dona esse, nec a se ipso cuiquam, sed ab illo tribui predicamus.

46. At enim, »uitio suo quisque deserit fidem, cum cedit tentationi atque consentit, qua cum illo agitur ut deserat fidem.« Quis negat? Sed non ideo dicenda est in fide perseuerantia non esse donum Dei. Hanc enim quotidie poscit, qui dicit, Ne nos inferas  in tentationem ; et si exauditur, hanc accipit: ac per hoc, quotidie ut perseueret petens, profecto perseuerantie sue spem non in se ipso, sed in Deo ponit. Ego autem nolo exaggerare meis uerbis, sed illis cogitandum potius relinquo, ut uideant quale sit quod sibi persuaserunt, »predicatione predestinationis audientibus plus desperationis quam exhortationis afferri.« Hoc est enim dicere, tunc de sua salute hominem desperare, quando spem suam non in se ipso, sed in Deo didicerit ponere: cum propheta clamet, Maledictus omnis qui spem habet in homine .

47. Hec itaque dona Dei, que dantur electis secundum Dei propositum uocatis, in quibus donis est et incipere credere, et in fide usque ad uite huius terminum perseuerare, sicut tanta rationum atque auctoritatum contestatione probauimus; hec, inquam, Dei dona, si nulla est predestinatio quam defendimus, non presciuntur a Deo: presciuntur autem; hec est igitur predestinatio quam defendimus.



CAPUT XuIII.

Unde aliquando eadem predestinatio significatur etiam nomine prescientie, sicut ait Apostolus, Non repulit Deus plebem suam, quam presciuit. Hic quod ait, presciuit, non recte intelligitur, nisi, predestinauit: quod circumstantia ipsius lectionis [1 1Kb] ostendit. Loquebatur enim de reliquiis Iudeorum, que salue facte sunt, pereuntibus ceteris. Nam superius dixerat, ad Isrel dixisse prophetam, Tota die extendi manus meas ad populum non credentem et contradicentem: et tanquam responderetur, Ubi sunt ergo facte promissiones Dei ad Isrel? continuo subiunxit, Dico ergo, Numquid repulit Deus plebem suam? Absit: nam et ego Isrelita sum ex semine Abraham, tribu Beniamin [2 1Kb] : tanquam diceret, Nam et ego ex ipsa plebe sum. Deinde addidit unde nunc agimus, Non repulit Deus plebem suam, quam presciuit. Atque ut ostenderet Dei gratia fuisse relictas reliquias, non meritis operum eorum, secutus adiunxit, An nescitis in Elia quid dicit Scriptura; quemadmodum interpellat Deum aduersus Isrel? et cetera. Sed quid dicit illi, inquit, responsum diuinum? Reliqui mihi septem millia uirorum, qui non curuauerunt genu ante Baal. Non enim ait, Relicta sunt mihi; aut, Reliquerunt se mihi: sed, reliqui mihi. Sic ergo, inquit, et in hoc tempore reliquie per electionem gratie [3 1Kb] facte sunt. Si autem gratia, iam non ex operibus; alioquin gratia iam non est gratia. Et connectens illa que iam supra interposui, Quid ergo? et huic interrogationi respondens, Quod querebat, inquit, Isrel, hoc non est consecutus; electio autem consecuta est; ceteri uero excecati sunt . In hac ergo electione, et in his reliquiis, que per electionem gratie facte sunt, uoluit intelligi plebem, quam propterea Deus non repulit, quia presciuit. Hec est illa electio, qua eos quos uoluit, elegit in Christo  ante constitutionem mundi, ut essent sancti et immaculati in conspectu eius, in caritate, predestinans eos in adoptionem filiorum . Nullus igitur qui hec intelligit, negare uel dubitare permittitur, ubi ait Apostolus, Non repulit Deus plebem suam, quam presciuit, predestinationem significare uoluisse. Presciuit enim reliquias, quas secundum electionem gratie fuerat ipse facturus. Hoc est ergo predestinauit: sine dubio enim presciuit, si predestinauit: sed predestinasse, est hoc prescisse quod fuerat ipse facturus.



CAPUT XIX.

48. Quid ergo nos prohibet, quando apud aliquos uerbi Dei tractatores legimus Dei prescientiam, et agitur de uocatione electorum, eamdem predestinationem intelligere? Magis enim [1 1Kb] fortasse uoluerunt hoc uerbo in ea re uti, quod et facilius intelligitur, et non repugnat, imo et congruit ueritati que de predestinatione gratie predicatur. Hoc scio, neminem contra istam predestinationem, quam secundum Scripturas sanctas defendimus, nisi errando disputare potuisse. Puto tamen eis qui de hac re sententias tractatorum requirunt, sanctos et in fide atque doctrina christiana laudabiliter usquequaque diffamatos uiros, Cyprianum et Ambrosium, quorum tam clara testimonia posuimus, debere sufficere, et debere ad utrumque, id est, ut et gratiam Dei gratuitam, sicut credenda atque predicanda est, per omnia credant et per omnia predicent, et eamdem predicationem predicationi qua hortamur pigros, uel corripimus malos, non opinentur aduersam: quia et isti uiri, cum sic predicarent Dei gratiam, ut unus eorum diceret, »In nullo gloriandum, quando nostrum nichil sit« ; alter autem, »Non est in potestate nostra cor nostrum et nostre cogitationes« ; non tamen hortari et corripere destiterunt, ut fierent precepta diuina. Nec timuerunt ne diceretur eis, Quid nos hortamini? quid et corripitis, si nichil boni ut habeamus est nostrum [2 1Kb] , et si non est in potestate nostra cor nostrum? Hec ne dicerentur eis, nequaquam illi sancti ea mente timere potuerunt, qua intelligebant paucissimis esse donatum, ut nullo sibi homine predicante, per ipsum Deum uel per Angelos celorum doctrinam salutis accipiant; multis uero id esse donatum, ut Deo per homines credant. Quolibet tamen modo dicatur homini uerbum Dei, procul dubio, quo sic audiat [3 1Kb] ut illi obediat, donum Dei est.

49. Unde supra dicti tractatores excellentissimi diuinorum eloquiorum, et gratiam Dei ueram, sicut predicanda est, predicarunt, id est, quam nulla merita humana precedunt; et ad facienda diuina precepta instanter hortati sunt, ut qui haberent donum obedientie, quibus iussis obediendum esset, audirent. Si enim gratiam merita ulla nostra precedunt, profecto aut facti alicuius, aut dicti, aut cogitationis est meritum, ubi et ipsa intelligitur uoluntas bona: sed breuissime  complexus est omnium genera meritorum, qui dicit, »In nullo gloriandum, quando nostrum nichil sit.« Qui uero ait, »Non est in nostra potestate cor nostrum, et nostre cogitationes,« nec ipsa facta et dicta preteriit: non enim est ullum factum dictumui hominis, quod non ex corde et cogitatione procedat. Quid autem amplius de hac re agere Cyprianus martyr gloriosissimus et doctor lucidissimus potuit, quam ubi nos in oratione dominica etiam pro inimicis fidei christiane orare oportere commonuit? ubi de initio fidei, quod etiam hoc donum Dei sit, quid sentiret ostendit: et pro perseuerantia usque in finem, quia et ipsam nonnisi Deus eis qui perseuerauerint donat, Ecclesiam Christi quotidie orare monstrauit. Beatus quoque Ambrosius cum exponeret quod ait Lucas euangelista, uisum est et mihi : »Potest,« inquit, »non soli uisum esse, quod sibi uisum esse declarat. Non enim uoluntate tantum humana uisum est, sed sicut placuit ei qui in me loquitur Christus, qui ut id quod bonum est, nobis quoque uideri bonum possit, operatur: quem enim miseratur, et uocat. Et ideo qui Christum sequitur, potest interrogatus cur esse uoluerit christianus, respondere, uisum est et mihi. Quod cum dicit, non negat Deo uisum; a Deo enim preparatur uoluntas hominum« . »Ut enim Deus honorificetur a sancto, Dei gratia est« . Itemque in eodem opere, hoc est, in Expositione eiusdem Euangelii, cum ad illum uenisset locum, ubi Dominum ad Ierusalem pergentem Samaritani recipere noluerunt: »Simul disce,« inquit, »quia recipi noluit a non simplici mente conuersis. Nam si uoluisset, ex indeuotis deuotos fecisset. Cur autem non receperint eum, Euangelista ipse commemorauit dicens: Quia facies eius erat euntis in Ierusalem« . »Discipuli autem recipi intra Samariam gestiebant. Sed Deus quos [1 1Kb] dignatur uocat, et quem uult religiosum facit« . Quid euidentius, quid illustrius a uerbi Dei tractatoribus querimus, si et ab ipsis quod in Scripturis clarum est, audire delectat? Sed his duobus, qui sufficere debuerunt, sanctum Gregorium addamus et tertium, qui et credere in Deum, et quod credimus confiteri, Dei donum esse testatur, dicens: »Unius deitatis, queso uos, confitemini Trinitatem: si uero aliter uultis, dicite unius esse nature; et Deus [2 2Kb] uocem dari uobis a sancto Spiritu deprecabitur:« id est, rogabitur Deus, ut permittat uobis dari uocem,  qua quod creditis, confiteri possitis. »Dabit enim, certus sum; qui dedit quod primum est, dabit et quod secundum est« ; qui dedit credere, dabit et confiteri.

50. Isti tales tantique doctores dicentes non esse aliquid, de quo tanquam de nostro, quod nobis Deus non dederit, gloriemur; nec ipsum cor nostrum et cogitationes nostras in potestate nostra esse; et totum dantes Deo, atque ab ipso nos accipere confitentes, ut permansuri conuertamur ad eum; ut id quod bonum est, nobis quoque uideatur bonum, et uelimus illud, ut honoremus Deum, et recipiamus Christum, ut ex indeuotis efficiamur deuoti et religiosi, ut in ipsam Trinitatem credamus, et confiteamur etiam uoce quod credimus: hec utique gratie Dei tribuunt, Dei munera agnoscunt, ab ipso nobis, non a nobis esse testantur. Numquid autem quisquam eos dicturus est, ita confessos istam Dei gratiam, ut auderent negare eius prescientiam, quam non solum docti, sed indocti etiam confitentur? Porro si hec ita Deum nouerant dare, ut non ignorarent eum daturum se esse prescisse, et quibus daturus esset non potuisse nescire; procul dubio nouerant predestinationem, quam per Apostolos predicatam contra nouos hereticos operosius diligentiusque defendimus: nec tamen eis obedientiam predicantibus, et ad eam sicut quisque poterat feruenter hortantibus, ullo modo recte diceretur, Si non uultis obedientiam, ad quam nos accenditis, in nostro corde frigescere, nolite nobis istam Dei gratiam predicare, qua Deum dare fatemini, que ut nos faciamus hortamini.



CAPUT XX.

51. Quamobrem si et Apostoli, et doctores Ecclesie qui eis successerunt eosque imitati sunt, utrumque faciebant, id est, et Dei gratiam, que non secundum merita nostra datur, ueraciter predicabant, et piam obedientiam preceptis salubribus instruebant: quid est quod inuicta conclusi uiolentia ueritatis recte se isti nostri dicere existimant, »Etsi uerum est quod dicitur de predestinatione beneficiorum Dei, non est tamen populis predicandum« . Predicandum est prorsus, ut qui habet aures audiendi, audiat . Quis autem habet, si non accepit ab illo qui ait, Dabo eis cor cognoscendi me, et aures audientes ? Certe qui non accepit [1 1Kb] , reiiciat: dum tamen qui capit, sumat et bibat, bibat et uiuat. Sicut enim predicanda est pietas, ut ab eo qui habet aures audiendi, Deus recte colatur; predicanda est pudicitia, ut ab eo qui habet aures audiendi, nichil genitalibus membris illicitum perpetretur; predicanda est caritas, ut ab eo qui habet aures audiendi, Deus et proximus diligatur: ita predicanda est et ista predestinatio beneficiorum Dei, ut qui habet aures audiendi, non in se ipso, sed in Domino glorietur.

52. Quod autem dicunt, »non opus fuisse huiuscemodi disputationis incerto minus intelligentium tot  corda turbari: quoniam non minus utiliter sine hac definitione predestinationis per tot annos defensa est catholica fides, tum contra alios, tum maxime contra Pelagianos, tot catholicorum et aliorum et nostris precedentibus libris« : multum miror eos dicere; nec attendere, ut de aliis hic taceam, ipsos libros nostros et antequam Pelagiani apparere cepissent, conscriptos et editos, et uidere quam multis eorum locis futuram nescientes Pelagianam heresim cedebamus, predicando gratiam, qua nos Deus liberat a malis erroribus et moribus nostris, non precedentibus bonis meritis nostris, faciens hoc secundum gratuitam misericordiam suam. Quod plenius sapere cepi in ea disputatione, quam scripsi ad beate memorie Simplicianum episcopum Mediolanensis Ecclesie, in mei episcopatus exordio, quando et initium fidei donum Dei esse cognoui, et asserui.

53. Quid autem meorum opusculorum frequentius et delectabilius innotescere potuit, quam libri Confessionum mearum? Cum et ipsos ediderim antequam Pelagiana heresis exstitisset; in eis certe dixi Deo nostro, et sepe dixi: »Da quod iubes, et iube quod uis« . Que mea uerba Pelagius Rome, cum a quodam fratre et cepiscopo meo fuissent eo presente commemorata, ferre non potuit, et contradicens aliquanto commotius, pene cum eo qui illa commemorauerat litigauit. Quid uero primitus et maxime Deus iubet, nisi ut credamus in eum? Et hoc ergo ipse dat, si bene illi dictum est, »Da quod iubes.« Et in eisdem etiam libris quod de mea conuersione narraui , Deo me conuertente ad eam fidem, quam miserrima et furiosissima loquacitate uastabam, nonne ita narratum esse meministis, ut ostenderem me fidelibus et quotidianis matris mee lacrymis ne perirem fuisse concessum? Ubi utique predicaui, non solum auersas a recta fide, sed aduersas etiam recte fidei, Deum sua gratia ad eam conuertere hominum uoluntates. De proficiente porro perseuerantia quemadmodum Deum rogauerim, et scitis, et potestis recensere cum uultis. Omnia itaque Dei dona que in eodem opere siue optaui, siue laudaui, quis, non dicam negare, sed dubitare saltem audeat Deum daturum se esse prescisse, et quibus daturus fuerit, nunquam potuisse nescire? Hec est predestinatio manifesta et certa sanctorum: quam postea diligentius et operosius, cum iam contra Pelagianos disputaremus, defendere necessitas compulit. Didicimus enim singulas quasque hereses intulisse Ecclesie proprias questiones contra quas diligentius defenderetur Scriptura diuina, quam si nulla talis necessitas cogeret. Quid autem cegit loca Scripturarum, quibus predestinatio commendata est, copiosius et enucleatius isto nostro labore defendi, nisi quod Pelagiani dicunt gratiam Dei secundum merita nostra dari? quod quid est aliud quam gratie omnino negatio?



CAPUT XXI.

54. Hec ergo ut ingrata Deo sententia destruatur, gratuitis Dei beneficiis quibus liberamur  inimica, et initium fidei, et in ea usque in finem perseuerantiam secundum Scripturas, unde iam multa diximus, dona Dei esse defendimus. Quoniam si a nobis esse dicimus initium fidei, ut eo cetera Dei dona mereamur accipere; concludunt Pelagiani, gratiam Dei secundum merita nostra dari. Quod ita exhorruit catholica fides, ut damnari timens, hoc Pelagius ipse damnauerit. Itemque si dicimus a nobis esse perseuerantiam nostram, non a Domino; respondent illi, ita nos a nobis habere initium fidei, sicut finem, sic argumentantes, multo magis nos habere a nobis illud initium, si a nobis habemus permanere usque in finem, cum perficere quam inchoare sit maius: ac sic identidem concludunt, gratiam Dei secundum merita nostra dari. Si autem utrumque Dei donum est, et hec Deus dona sua  daturum se esse presciuit; predestinatio predicanda est, ut possit uera Dei gratia, hoc est, que non secundum merita nostra datur, insuperabili munitione defendi.

55. Et ego quidem in illo libro, cuius est titulus, De Correptione et Gratia, qui sufficere non potuit omnibus dilectoribus nostris, puto me ita posuisse donum Dei esse, etiam perseuerare usque in finem , ut hoc antea, si me non fallit obliuio, tam expresse atque euidenter, uel nusquam, uel pene nusquam scripserim. Sed ita hoc nunc dixi, ut non ante me nemo dixerit. Beatus quippe Cyprianus in Oratione Dominica, sicut iam ostendimus, petitiones nostras ita exposuit, ut in ipsa prima petitione perseuerantiam nos diceret poscere; id nos orare asserens, dicendo, Sanctificetur nomen tuum , cum iam in Baptismate sanctificati fuerimus; ut in eo quod esse cepimus, perseueremus. uideant tamen ii, quibus amantibus me, ingratus esse non debeo, qui preter hoc quod in questionem uenit, omnia mea, sicut scribitis, se profitentur amplecti: uideant, inquam, utrum in primi libri posterioribus partibus, eorum duorum quos mei episcopatus initio, antequam Pelagiana heresis appareret, ad Simplicianum Mediolanensem episcopum scripsi, remanserit aliquid quo uocetur in dubium, gratiam Dei non secundum merita nostra dari: et utrum ibi non satis egerim, etiam initium fidei esse donum Dei: et utrum ex iis que ibi dicta sunt, non consequenter eluceat, etsi non sit expressum, etiam usque in finem perseuerantiam non nisi ab eo donari, qui nos predestinauit in suum regnum et gloriam. Deinde ipsam epistolam, quam iam contra Pelagianos ad sanctum Paulinum Nolanum episcopum feci, cui epistole contradicere modo ceperunt, nonne ante annos plurimos edidi? Eam quoque inspiciant, quam dedi ad Sixtum Romane Ecclesie presbyterum, quando aduersus Pelagianos acerrima conflictatione certauimus; et talem reperient, qualis illa est ad Paulinum. Unde recolant, aduersus heresim Pelagianam iam ante aliquot annos ista dicta esse atque conscripta, que nunc eis displicere mirandum est. Quamuis neminem uelim sic amplecti omnia mea,  ut me sequatur, nisi in iis in quibus me non errasse [1 1Kb] perspexerit. Nam propterea nunc facio libros, in quibus opuscula mea retractanda suscepi, ut nec me ipsum in omnibus me secutum fuisse demonstrem, sed proficienter me existimo Deo miserante scripsisse, non tamen a perfectione cepisse: quandoquidem arrogantius loquor quam uerius, si uel nunc dico me ad perfectionem sine ullo errore scribendi iam in ista etate uenisse. Sed interest quantum et in quibus rebus erretur; et quam facile quisque corrigat, uel quanta pertinacia suum defendere conetur errorem. Bone quippe spei est homo, si eum sic proficientem dies ultimus uite huius inuenerit, ut adiiciantur ei que proficienti defuerunt, et perficiendus quam puniendus potius iudicetur.

56. Quocirca, si hominibus, qui propterea me dilexerunt, quia peruenit ad eos, antequam me diligerent, aliqua mei laboris utilitas, nolo existere ingratus: quanto magis Deo, quem non diligeremus, nisi prius dilexisset nos, et fecisset dilectores suos? quoniam caritas ex ipso est : sicut dixerunt quos fecit magnos, non solum amatores [2 1Kb] , uerum etiam predicatores suos. Quid est autem ingratius, quam negare ipsam gratiam Dei, dicendo eam secundum merita nostra dari? Quod in Pelagianis fides catholica exhorruit, quod ipsi Pelagio capitale crimen obiecit: quod ipse Pelagius, non quidem amore ueritatis Dei, sed tamen sue damnationis timore damnauit. Quisquis autem dicere gratiam Dei secundum merita nostra dari, sicut catholicus fidelis exhorret; nec ipsam fidem subtrahat Dei gratie, qua [3 1Kb] misericordiam consecutus est ut fidelis esset: ac per hoc gratie Dei tribuat perseuerantiam quoque usque in finem, qua misericordiam consequitur, quam poscit quotidie, ne inferatur in tentationem. Inter initium autem fidei et perfectionem perseuerantie, media sunt illa, quibus recte uiuimus, que ipsi etiam donari nobis a Deo fide impetrante consentiunt. Hec autem omnia, initium scilicet fidei, et cetera usque in finem dona sua, Deus largiturum se uocatis suis esse presciuit. Nimie [4 1Kb] igitur contentionis est, predestinationi contradicere, uel de predestinatione dubitare.



CAPUT XXII.

57. Que tamen non ita populis predicanda est, ut apud imperitam uel tardioris intelligentie multitudinem redargui quodam modo ipsa sua predicatione uideatur: sicut redargui uidetur et prescientia Dei , si dicatur hominibus, »Siue curratis, siue dormiatis, quod uos presciuit qui falli non potest, hoc eritis.« Dolosi autem uel imperiti medici est, etiam utile medicamentum sic alligare, ut aut non prosit, aut obsit Sed dicendum est, Sic currite, ut comprehendatis , atque ut ipso cursu uestro ita uos esse precognitos noueritis, ut legitime curreretis: et  si quo alio modo Dei prescientia predicari potest, ut hominis segnitia repellatur.

58. Quamuis ergo ita se habeat de predestinatione definita sententia uoluntatis Dei, ut alii ex infidelitate, accepta uoluntate obediendi, conuertantur ad fidem, uel perseuerent in fide; ceteri uero qui in peccatorum damnabilium delectatione remorantur, si et ipsi predestinati sunt, ideo nondum surrexerunt, quia nondum eos adiutorium gratie miserantis erexit: si qui enim nondum sunt uocati, quos gratia sua predestinauit eligendos, accipient eamdem gratiam, qua electi esse [1 1Kb] uelint et sint; si qui autem obediunt, sed in regnum eius et gloriam predestinati non sunt, temporales sunt, nec usque in finem in eadem obedientia permanebunt: quamuis ergo hec uera sint, non tamen isto modo dicenda sunt audientibus multis, ut sermo ad ipsos etiam conuertatur, eisque dicantur illa istorum uerba, que uestris litteris indidistis, et que superius interposui: »Ita se habet de predestinatione definita sententia uoluntatis Dei, ut alii ex uobis de infidelitate, accepta obediendi uoluntate, ueneritis ad fidem.« Quid opus est dici, »alii ex uobis?« Si enim Ecclesie Dei loquimur, si credentibus loquimur, cur alios eorum ad fidem uenisse dicentes, ceteris facere uideamur iniuriam; cum possimus congruentius dicere: Ita se habet de predestinatione definita sententia uoluntatis Dei, ut ex infidelitate ueneritis ad fidem accepta uoluntate obediendi, et accepta perseuerantia permaneatis in fide?

59. Nec illud quod sequitur, est omnino dicendum, id est: »Ceteri uero qui in peccatorum delectatione remoramini, ideo nondum surrexistis, quia necdum uos adiutorium gratie miserantis erexit.« Cum bene et conuenienter dici possit et debeat, Si qui autem adhuc in peccatorum damnabilium delectatione remoramini, apprehendite saluberrimam disciplinam: quod tamen cum feceritis, nolite extolli quasi de operibus uestris, aut gloriari quasi hoc non acceperitis; Deus est enim qui operatur in uobis et uelle et operari, pro bona uoluntate ; et a Domino gressus uestri diriguntur, ut eius uiam uelitis : de ipso autem cursu uestro bono rectoque condiscite uos ad predestinationem diuine gratie pertinere.

60. Item quod sequitur, et dicitur, »uerumtamen si qui estis nondum uocati, quos gratia sua predestinauerit eligendos, accipietis eamdem gratiam, qua uelitis et sitis electi:« durius dicitur quam dici potest, si nos non quibuslibet hominibus loqui, sed Christi Ecclesie cogitemus. Cur enim non potius ita dicitur: Et si qui sunt nondum uocati, pro eis ut uocentur oremus? Fortassis enim sic predestinati sunt, ut nostris orationibus concedantur, et accipiant eamdem gratiam, qua uelint atque efficiantur electi. Deus enim qui omnia que predestinauit impleuit, ideo et pro inimicis fidei orare nos uoluit; ut  hinc intelligeremus, quod ipse etiam infidelibus [1 1Kb] donet ut credant, et uolentes ex nolentibus faciat.

61. Iam uero quod illis uerbis connectitur, miror si ullo modo potest in populo christiano quisquam infirmus patienter audire, cum dicitur eis: »Et si qui obeditis, si predestinati estis reiiciendi, subtrahentur obediendi uires, ut obedire cessetis.« Hoc enim dicere, quid uidetur aliud esse, quam maledicere, aut mala quodam modo prophetare? Sed si et de iis qui non perseuerant, aliquid placet dicere, uel necesse est; cur non potius ita saltem dicitur, ut paulo ante a me dictum est: primum, ut non de ipsis, qui in populo audiunt, hoc dicatur, sed de aliis ad ipsos; id est, ut non dicatur, »Si qui obeditis, si predestinati estis reiiciendi:« sed, Si qui obediunt; et cetera per uerbi personam tertiam, non per secundam [2 1Kb] ? Res enim non optabilis, sed abominabilis dicitur, et durissime atque odiosissime quasi in audientium frontem compellando [3 1Kb] colliditur, quando qui eis loquitur [4 1Kb] , dicit, »Et si qui estis qui obeditis, si predestinati estis reiiciendi, subtrahentur obediendi uires, ut obedire cessetis.« Quid enim sententie deperit, si ita dicatur: Si qui autem obediunt, sed in regnum eius et gloriam predestinati non sunt, temporales sunt, nec usque in finem in eadem obedientia permanebunt? Nonne et uerius eadem res et congruentius dicitur, ut non ipsis tantum malum tanquam optare uideamur, sed de aliis referre, quod oderint, nec ad se existiment pertinere, sperando orandoque meliora? Illo autem modo, quo id dicendum putant, eadem sententia eisdem pene uerbis etiam de prescientia Dei, quam certe negare non possunt, pronuntiari potest, ut dicatur, »Et si qui obeditis, si presciti estis reiiciendi, obedire cessabitis.« Nempe hoc uerissimum est: ita sane, sed improbissimum, importunissimum, incongruentissimum; non falso eloquio, sed non salubriter ualetudini humane infirmitatis apposito.

62. Illum etiam modum, quo utendum esse in predestinationis predicatione nos diximus, loquenti apud populum non existimo debere sufficere, nisi hoc uel huiusmodi aliquid addat, ut dicat: uos itaque etiam ipsam obediendi perseuerantiam a Patre luminum, a quo descendit omne datum optimum et omne donum perfectum , sperare debetis, et quotidianis orationibus poscere, atque hoc faciendo confidere, non uos esse a predestinatione populi eius alienos; quia etiam hoc ut faciatis, ipse largitur. Absit autem a uobis, ideo desperare de uobis, quoniam spem uestram in ipso habere iubemini, non in uobis. Maledictus enim omnis qui spem habet  in homine : et bonum est confidere in Domino quam confidere in homine ; quia beati omnes qui confidunt in eum. Hanc spem tenentes, seruite Domino in timore, et exsultate ei cum tremore : quoniam de uita eterna, quam filiis promissionis promisit non mendax Deus ante tempora eterna, nemo potest esse securus, nisi consummata fuerit ista uita, que tentatio est super terram : sed faciet nos [1 1Kb] perseuerare in se usque in eius uite finem, cui quotidie dicimus, Ne nos inferas in tentationem . Hec atque huiusmodi cum dicuntur, siue paucis christianis siue multitudini Ecclesie, cur metuimus sanctorum predestinationem et ueram Dei gratiam, id est, que non secundum merita nostra datur, sicut eam sancta Scriptura predicat, predicare? An uero timendum est, ne tunc de se homo desperet, quando spes eius ponenda demonstratur in Deo, non autem desperaret, si eam in se ipso superbissimus et infelicissimus [2 1Kb] poneret?



CAPUT XXIII.

63. Atque utinam tardi corde [3 1Kb] et infirmi, qui non possunt, uel nondum possunt Scripturas uel earum expositiones intelligere, sic audirent uel non audirent in hac questione disputationes nostras, ut magis intuerentur orationes suas, quas semper habuit et habebit Ecclesia ab exordiis suis, donec finiatur hoc seculum. De hac enim re, quam nunc aduersus nouos hereticos, non commemorare tantum, sed plane tueri et defensare compellimur, nunquam tacuit in precibus suis, etsi aliquando in sermonibus exserendam nullo urgente aduersario non putauit. Quando enim non oratum est in Ecclesia pro infidelibus atque inimicis eius ut crederent? Quando fidelis quisquam amicum, proximum, coniugem habuit infidelem, et non ei petiuit a Domino mentem obedientem in christianam fidem? Quis autem sibi unquam non orauit, ut in Domino permaneret? Aut quis sacerdotem super fideles Dominum inuocantem, si quando dixit, Da illis, Domine, in te perseuerare usque in finem; non solum uoce ausus est, sed saltem cogitatione reprehendere; ac non potius super eius talem benedictionem, et corde credente et ore confitente respondit, Amen: cum aliud in ipsa oratione dominica non orent fideles, dicentes maxime illud, Ne nos inferas in tentationem; nisi ut in sancta obedientia perseuerent? Sicut ergo in his orationibus, ita et in hac fide nata est, et crescit, et creuit Ecclesia, qua fide creditur gratiam Dei non secundum merita accipientium dari. Quandoquidem non oraret Ecclesia ut daretur infidelibus fides, nisi Deum crederet et auersas et aduersas hominum ad se conuertere uoluntates: nec oraret Ecclesia ut perseueraret in fide Christi, non decepta uel uicta tentationibus mundi, nisi crederet Dominum sic in potestate habere cor nostrum, ut bonum quod non tenemus nisi propria uoluntate, non tamen teneamus nisi ipse in nobis operetur et uelle. Nam si hec ab ipso  quidem poscit Ecclesia, sed a se ipsa sibi dari putat; non ueras, sed perfunctorias orationes habet: quod absit a nobis. Quis enim ueraciter gemat, desiderans accipere quod orat a Domino, si hoc a se ipso se sumere existimet, non ab illo?

64. Presertim, quoniam quid oremus, sicut oportet, nescimus; sed ipse Spiritus, ait Apostolus, interpellat pro nobis [1 1Kb] gemitibus inenarrabilibus. Qui enim scrutatur corda, scit quid sapiat Spiritus, quia secundum Deum interpellat pro sanctis . Quid est, ipse Spiritus interpellat, nisi, Interpellare facit, gemitibus inenarrabilibus, sed ueracibus, quoniam ueritas est Spiritus? Ipse est enim de quo alio loco dicit: Misit Deus Spiritum Filii sui in corda nostra, clamantem, Abba, Pater . Et hic quid est, clamantem, nisi, Clamare facientem; tropo illo quo dicimus letum diem, qui letos facit? Quod alibi manifestat, ubi dicit: Non enim accepistis spiritum seruitutis iterum in timore; sed accepistis Spiritum adoptionis filiorum, in quo clamamus, Abba, Pater . Ibi dixit, clamantem; hic uero, in quo clamamus: aperiens uidelicet quomodo dixerit, clamantem, id est, sicut iam exposui, clamare facientem. Ubi intelligimus, et hoc ipsum esse donum Dei, ut ueraci corde et spiritualiter clamemus ad Deum. Attendant ergo quomodo falluntur, qui putant esse a nobis, non dari nobis, ut petamus, queramus, pulsemus: et hoc esse dicunt, quod gratia preceditur merito nostro, ut sequatur illa, cum accipimus petentes, et inuenimus querentes, aperiturque pulsantibus: nec uolunt intelligere etiam hoc diuini muneris esse, ut oremus, hoc est, petamus, queramus, atque pulsemus. Accepimus [2 1Kb] enim Spiritum adoptionis filiorum, in quo clamamus, Abba, Pater. Quod uidit et beatus Ambrosius. Ait enim : »Et orare Deum, gratie spiritualis est: sicut scriptum est, Nemo dicit, Dominus iehsu, nisi in Spiritu sancto« .

65. Hec igitur que poscit a Domino, et semper ex quo esse cepit, poposcit Ecclesia, ita Deus uocatis suis daturum se esse presciuit, ut in ipsa predestinatione iam dederit: quod Apostolus sine ambiguitate declarat. Scribens quippe ad Timotheum: Collabora, inquit, Euangelio secundum uirtutem Dei saluos nos facientis, et uocantis uocatione sua sancta; non secundum opera nostra, sed secundum suum propositum et gratiam, que data est nobis in Christo Iesu ante tempora eterna, manifestata autem nunc per aduentum Saluatoris nostri Iesu Christi . Ille itaque dicat Ecclesiam aliquando in fide sua non habuisse ueritatem predestinationis huius et gratie, que nunc contra nouos hereticos cura diligentiore defenditur: ille, inquam, hoc dicat, qui dicere audet aliquando eam non orasse, uel non ueraciter orasse, siue ut crederent infideles, siue ut perseuerarent fideles. Que bona si semper orauit, semper ea Dei dona esse utique credidit;  nec ab illo esse precognita unquam ei negare fas fuit. Ac per hoc predestinationis huius fidem, que contra nouos hereticos noua sollicitudine nunc defenditur, nunquam Ecclesia Christi non habuit.



CAPUT XXIu.

66. Sed quid plura? Satis docuisse me existimo, uel potius plus quam satis, dona Dei esse, et incipere in Dominum credere, et usque in finem in Domino permanere. Cetera uero bona ad uitam piam, qua Deus recte colitur, pertinentia, etiam ipsi propter quos hec agimus, Dei dona esse concedunt. Omnia porro dona sua, et quibus ea fuerat largiturus, Deum prescisse negare non possunt. Sicut ergo cetera predicanda sunt, ut qui ea predicat, obedienter audiatur; ita predestinatio predicanda est, ut qui obedienter hec audit, non in homine, ac per hoc nec in se ipso, sed in Domino glorietur: quia et hoc Dei preceptum est; et hoc preceptum obedienter audire, id est, ut qui gloriatur, in Domino glorietur , similiter ut cetera, Dei donum est. Quod donum qui non habet, non dubito dicere, alia quecumque habet, inaniter habet. Hoc Pelagiani, optamus, ut habeant; isti autem nostri ut plenius habeant. Non itaque simus in disputationibus prompti, et in orationibus pigri. Oremus, dilectissimi, oremus, ut Deus gratie det etiam inimicis nostris, maximeque fratribus et dilectoribus nostris, intelligere et confiteri, post ingentem et ineffabilem ruinam, qua in uno omnes cecidimus, neminem nisi gratia Dei liberari; eamque non secundum merita accipientium tanquam debitam reddi, sed tanquam ueram gratiam nullis meritis precedentibus gratis dari.

67. Nullum autem est illustrius predestinationis exemplum quam ipse iehsu: unde et in primo libro iam disputaui , et in huius fine commendare delegi: nullum est, inquam, illustrius predestinationis exemplum quam ipse Mediator. Quisquis fidelis uult eam bene intelligere, attendat ipsum, atque in illo inueniat et se ipsum: fidelis, inquam, qui in eo ueram naturam credit et confitetur humanam, id est nostram, quamuis singulariter suscipiente Deo uerbo, in unicum Filium Dei sublimatam, ita ut qui suscepit et quod suscepit una esset in Trinitate persona. Neque enim homine assumpto quaternitas facta est, sed Trinitas mansit, assumptione illa ineffabiliter faciente persone unius in Deo et homine ueritatem. Quoniam non  Deum tantum dicimus Christum, sicut heretici Manichei; nec hominem tantum, sicut heretici Photiniani; nec ita hominem, ut aliquid minus habeat quod ad humanam certum est pertinere naturam, siue animam siue in ipsa anima mentem rationalem, siue carnem, non de femina sumptam, sed factam de uerbo in carnem conuerso atque mutato; que omnia tria falsa et uana, hereticorum Apollinaristarum tres partes uarias diuersasque fecerunt: sed dicimus Christum Deum uerum, natum de Deo Patre sine ullo initio temporis; eumdemque hominem uerum, natum de homine matre certa plenitudine temporis; nec eius humanitatem, qua minor est Patre [1 1Kb] , minuere aliquid eius diuinitati [2 1Kb] , qua equalis est Patri. Hoc autem utrumque unus est Christus, qui et secundum Deum uerissime dixit, Ego et Pater unum sumus : et secundum hominem uerissime dixit, Pater maior me est . Qui ergo hunc fecit ex semine Dauid hominem iustum, qui nunquam esset iniustus sine ullo merito precedentis uoluntatis eius; ipse ex iniustis facit iustos, sine ullo merito precedentis uoluntatis ipsorum, ut ille caput, hi membra sint eius. Qui ergo fecit illum hominem, sine ullis eius precedentibus meritis, nullum quod ei dimitteretur, uel origine trahere, uel uoluntate perpetrare peccatum; ipse nullis eorum precedentibus meritis facit credentes in eum, quibus dimittat omne peccatum: qui fecit illum talem, ut nunquam habuerit habiturusque sit uoluntatem malam; ipse facit in membris eius ex mala uoluntate bonam. Et illum ergo et nos predestinauit; quia et in illo ut esset caput nostrum, et in nobis ut eius corpus essemus, non precessura merita nostra, sed opera sua futura presciuit.

68. Qui legunt hec, si intelligunt, agant Deo gratias: qui autem non intelligunt, orent ut eorum ille sit doctor interior, a cuius facie est scientia et intellectus . Qui uero errare me existimant, etiam atque etiam diligenter que sunt dicta considerent, ne fortassis ipsi errent. Ego autem cum per eos qui meos labores legunt, non solum doctior, uerum etiam emendatior fio, propitium mihi Deum agnosco: et hoc per Ecclesie doctores maxime exspecto; si et in ipsorum manus uenit, dignanturque nosse quod scribo.





FULGENTIUS in fine libri de Incarnatione et Gratia D. N. I.


Deus qui hominem condidit, ipse predestinatione sua et donum illuminationis ad credendum, et donum perseuerantie ad proficiendum atque permanendum, et donum glorificationis ad regnandum, quibus dare uoluit, preparauit: quippe non aliter perficit in opere, quam in sua sempiterna atque incommutabili habet dispositum uoluntate. Cuius predestinationis ueritatem, qua nos ante mundi constitutionem predestinatos in Christo testatur Apostolus, si quis detrectat cordis credulitate recipere, uel oris confessione proferre, si ante ultimum diem uite presentis, impietatis sue contumaciam, qua Deo uiuo et uero rebellis obsistit, non abiecerit; manifestum est eum non pertinere ad eorum numerum, quos Deus in Christo ante mundi constitutionem gratis elegit et predestinauit ad regnum. Pro quibus tamen nec oratio fidelium debet desistere, nec caritas aliquando torpere; ut Deus eis gratiam sue illuminationis donet, per quam in ipsis semen diuini sermonis fructificet, qui frustra exterioribus auribus sonat, nisi Deus spirituali munere auditum hominis interioris aperiat.


 Ex eodem Fulgentio ADRIANUS Papa I, in Epistola ad Egilam, et in Epistola ad episcopos Hispanie.

Opera misericordie ac iustitie preparauit Deus in eternitate incommutabilitatis sue; et sicut futurorum operum suorum nunquam fuit ignarus, sic in eorumdem operum preparatione nunquam improuidus. Preparauit ergo iustificandis hominibus merita, preparauit iisdem glorificandis et premia. Malis uero non preparauit uoluntates malas, aut opera mala, sed preparauit eis iusta et eterna supplicia. Hec est eterna predestinatio futurorum operum Dei, quam sicut nobis apostolica doctrina semper insinuari cognoscimus, sic etiam fiducialiter predicamus, etc. Teneatur ergo predestinationis ueritas a fidelibus cunctis: quia quisquis diuinum non credit in hac predestinatione consilium, non perueniet ad gloriosum eiusdem predestinationis effectum.



[OPUS IMPERFECTUM CONTRA IULIANUM.]





ADMONITIO IN OPUS IMPERFECTUM CONTRA SECUNDAM IULIANI RESPONSIONEM.

Peruenimus tandem ad ultimum Augustini opus, in quo beatus gratie Christi uindex, dum heretici Iuliani eum denuo aggredientis impetum comprimit, nondum absoluto eodem opere, morte occupatur, et e medio certamine ad percipiendam coronam uocatur in celum. uerum antequam nostre in id operis obseruationes proponantur, haud abs re fuerit, ipsius Iuliani, patroni Pelagiane hereseos preter ceteros ardentis et famosi, atque inter Augustini aduersarios insolentissimi, genus et mores dicere, factaque seu scripta eius recensere.



DE IULIANO ET EIUS SCRIPTIS.

Iulianus ergo Memore ac Iuliana, utroque parente ab opinione pietatis claro, prognatus est. Memorem certe Marius Mercator in Commonitorio subnotationum in scripta Iuliani, »sancte ac beate recordationis episcopum,« Iulianam autem Memoris coniugem, »primariam feminam« uocat, »qua nichil,« ait, »honestius inter reuerentissimas matronas inuenias:« atque mox de Memore simul ac Iuliana loquens, »qui sanctos,« inquit, »illorum hominum mores, sanctam uitam, institutumque nouerint« . Illum ipsum Iuliani patrem etiam nobilitate generis conspicuum fuisse, Hieronymus uignierius in Prefatione ad imperfectum Opus Augustini, ex inedita quadam Fulgentii scriptione prodit. Inde uero non minus commendandus idem Memor, quod Augustino amicitia et litterarum officio coniunctus fuerit: de quo sanctus Doctor in libro primo contra Iulianum, »Ego certe beate memorie Memoris patris tui non immemor, qui mecum non paruam inierat amicitiam colloquio litterarum, teque ipsum mihi carissimum fecerat« . Exstat etiam nunc scripta Memori epistola, inter Augustinianas ordine centesima prima. Memorem Ughellus Capuanis episcopis, haudquaquam tamen ulla idonea auctoritate fretus, adiungit, proximo post uincentium loco, qui uincentius ex Athanasii historia percelebris est, eum recensens.

Natus est Iulianus in Apulia, teste Augustino ; forsitan Eculani, seu Eclani; si tamen urbs illa, iam inde a trecentis annis Campanie inclusa finibus, hoc nomine locabatur adhuc in Apulia, quod olim inter Apulie urbes numerata fuisset. Memor eius pater, qua erat pietate, filium ad ecclesiam quam primum tulit, eique adhuc infanti Baptismi gratiam dari uoluit , »nesciens eidem gratie quam esset futurus ingratus« . Huic attribuit Gennadius ingenium acre, magnam sacrarum Scripturarum cognitionem, tamque multiplicem eruditionem litterarum grecarum et latinarum, ut Iulianus, priusquam Pelagiane heresis in eo deprehenderetur impietas, celebre sibi nomen inter Ecclesie doctores compararit . Mercatori tamen haud iniuria dicitur, »horrida loquacitate,« cum aduersus Augustinum dissereret, »euagatus, disertum se magis ostentare et sciolum uolens« . Ipsum etiam a Prospero putant designatum fuisse hoc uersiculo, qui simul et eius episcopatus locum, et scribendi characterem ac ingenium referre atque innuere uidetur:

Aut huic Campano gramine corda tument.
Quem rursum Prosper in Chronico iactantissimum Pelagiani erroris assertorem appellat . Sanctus quoque Augustinus ipsum merito iure nominat iuuenem confidentissimum ; atque eum lingua, quam mente magis ualuisse asserit : a quo et dicitur, »in disputatione loquacissimus, in contentione calumniosissimus, in professione fallacissimus« .

Cum etate iam adulta esset, ei pater uxorem dedit; testaturque pluribus locis Augustinus illum coniugali uinculo fuisse adstrictum . Fatendum est certe, cum eius familia necessitudinem Paulino episcopo Nolensi intercessisse longe arctissimam; quandoquidem hic se indignum minime putauit, nuptias illius pio epithalamio, quod inter ipsius opera hodieque legitur, celebrare.  In hoc ille tum Iulianum, quem puerum adhuc uocat, tum Iam uxorem eius hortatur, dignam episcopali domo modestiam et in nuptiarum solemnitate, et in toto uite curriculo conseruent. quin etiam illis, uti uirginitatem colant perpetuam, precatur. Pematis in libris quibusdam editis titulus est: »Epithalamium in Iulianum episcopi Memoris filium, et Iam clarissimam feminam uxorem eius.« Hinc uignierius Iuliani uxorem antiqua et consulari nobilitate splendidam fuisse contendit; atque ad eamdem Iam refert illud ex inedito quodam Fulgentii opere testimonium: »Nec illi sufficiebat paterne nobilitati, Aemiliorum fasces admouisse, quos heresi degenere turpiter maculauit.« Interfuit reapse nuptiis episcopus quidam nomine Aemilius: at eum Ie patrem, quod uignierius primus asseruit, Paulinus non dicit exstitisse; atque hoc ipso quod non dicit, argumentum in contrariam partem suppeditat. Quin et sepius Iulianum eiusque coniugem appellat »Memoris natos,« aut »Memoris domum:« unde haud inepte colligas, Aemilium, si quidem alterutrum cognatione attigerit, non nisi in remoto gradu attigisse. Obseruat Paulinus, Memorem functum esse officio suo erga Aemilium, dum illos eidem in manus tradidit, qui iugans capita amborum sub pace iugali manu sua obnupsit et oratione consecrauit. Nos quidem fugit, idcircone hoc obsequium uelit a Memore deferri oportuisse Aemilio, quod apud hunc nuptie celebrarentur, an uero propter uiri summam uenerationem. Hunc enim Aemilium depingit tanquam Iuliani et Ie atque ipsius Memoris patrem, ac uirum cui propria uirtus eximium cultum obseruantiamque pepererat. Inde est, quod eumdem illum Aemilium esse autument, qui cum aliis duobus ab Honorio et Occidentis episcopis ad Arcadium in Ioannis Chrysostomi causa destinatus, confessoris titulum anno quadringentesimo sexto promeruit ; qui et a Metaphraste dicitur Beneuentanus episcopus. Cur autem Paulinus in epithalamio ita cecinerit,

Surge, Memor, uenerare patrem, complectere fratrem:
   Uno utrumque tibi nomen in Aemilio est.
Iunior et senior Memor est; etc.
Filius est, fraterque Memor: letatur adesse
   Communem sibimet pignoribusque patrem;
haud satis assequimur: nisi forte credendus sit Memor dignitate quidem senior et frater, quia episcopus: genere autem aut etate filius ac iunior, quia ab Aemilio genitus, uel eo saltem posterius natus. Nam quod scribit Ioannes Garnerius, Aemilium tanquam Beneuentanum antistitem Memoris fuisse metropolitanum ; contra Ughelli et Geographie sacre testimonio constat, metropoleos dignitatem tunc temporis penes Beneuentum non fuisse. Nec etiam arbitramur defendi posse id quod idem, Aemilium iam uita functum petica fictione, que illi uidetur admodum ingeniosa, induci asseuerat .

Iam uero cooptatum inter clericos Iulianum, et ad Lectoris munus, priusquam coniugium iniret, adscitum esse, docet Paulinus istis in epithalamio uersibus:

Clericus uxorem Christo comente Cecoram
   Diligat, et pulchram lumine cordis amet:
Auxilioque uiri diuino munere factam
   Lector celesti discat ab historia.

Ab hoc Lectoris gradu ad altiorem promotus fuit, ac siue uxor nature iam concessisset, siue uterque continentiam seruarent, illum certum est officio diaconatus anno supra quadringentesimum octauo uel nono, quo patri eius Augustinus scripsit, adolescentem adhuc functum fuisse. In illa centesima prima epistola sanctus Presul singularem prebet sui in Iulianum studii significationem; eiusque patrem rogat, ad se illum in aliquod tempus uenire iubeat.

Denique idem Iulianus in episcopalem ordinem euectus fuit. Nam licet Augustinus eum sepe sepius filium uocet, in eo tamen honorem agnoscit episcopatus, cum erumpit in illam exclamationem: »O frontem qualiumcumque episcoporum« ! Ac preterea epistolam ad Thessalonicensem antistitem Iuliani solius non esse, sed ipsi cum plurimis Pelagianis episcopis communem dicit . Quin etiam ipse Iulianus Turbantium episcopum, cui primum suum opus in Augustinum nuncupauit, fratrem nominat . Prosper in Chronico ad annum quadringentesimum trigesimum nonum meminit episcopatus eidem Iuliano, nec dubium quin propter heresim, dudum erepti .

Ordinauerat eum Innocentius I, uti Mercator in Commonitorio contra Pelagianos scribit . Cui uero Ecclesie prefectus fuerit, dissensio erat aliquando inter eruditos, cum in Gennadii libro de Scriptoribus ecclesiasticis »episcopus« diceretur »Capuanus;« in Prosperi autem Chronico, »Iulianus Atellanensis;« in epistola Petri diaconi ad Africanos episcopos in Sardinia exsules, »Iulianus Edanensis;« in Gelasii pape decreto de scripturis apocryphis, »Celanensis« legeretur: quo etiam posteriore titulo a Beda, Prefatione libri primi in Cantica canticorum, donatur. Tametsi uoces ille, »Iuliani Celanensis episcopi a Campania,« quibus Beda utitur, absolute possint ita exponi, ut Iulianum ortu quidem Celanensem, episcopali autem sede Campanum fuisse significent: quemadmodum cum eum Prosper Atellanensem, Petrus diaconus Edanensem, Gelasius Celanensem nominat, appellationes istas de natali eius loco, perinde atque de episcopali, liceret interpretari: atque ita quominus sedisse eum Capue crederemus, nichil uetaret; nisi obseruatum esset apud Gennadium in probatioribus manuscriptis, uelut in eo quem in Appendice sequimur, antiquissimo exemplari  Corbeiensi, nullum de Iuliani episcopatu uerbum reperiri. Sic porro etiam Prosperi editiones recentiores, pro Atellanensi, Eclanensem ex melioris note manuscriptis substituunt. Quam quidem correctionem nichil moratus Petrus Franciscus Chiffletius, primam Prosperi lectionem alia potiorem esse, ac uere Iulianum Atelle, que in urbibus Campanie olim celebrabatur, et e cuius ruinis Auersa postmodum inter Neapolim Capuamque excitata est, sedem tenuisse uoluit . At controuersiam decidit Marius Mercator Iuliani equalis et emulus, eiusque gentilis, dum uerbis conceptis ipsum alias episcopum Eclanensem, alias exepiscopum oppidi Eclanensis uocat : quo cum Mercatore Petrum diaconum, Gelasium, ac Bedam, una mutata uel transposita littera conciliare, non ita magni negotii fuerit.

Isthec autem ciuitas quondam clara, nunc ruinis suis sepulta, antiquis Eculanum siue Eclanum dicta est. Posita erat in Hirpinis in ulteriori principatu, a Beneuento quindecim millibus distans, uersus Euro-notum. Sunt qui putent eamdem postea Quintodecimum appellatam, necnon nostra hac memoria eius rudera quedam ac parietinas prope Mirabellam conspici. Episcopalis sedes Eclano Frequentum, italice Frigento, seu Fricento, translata fuit. Frequentum uero nonis maiis anni supra millesimum quadringentesimi sexagesimi quinti aut sexti Abellinensi episcopatui coniunctum est. Regionem hanc tradunt quondam Apulie limitibus comprehensam fuisse, at uero Campanie accessisse iam inde ab Adriani temporibus .

Parentibus demortuis , Iulianus duarum sororum curam cum suscepisset, eo munere nec sibi nec illis honorifice perfunctus est. »Nouimus, nouimus,« ait Mercator, »quid tibi una earum, cum tu nimis seuerus in eius ruinam pudoris insurgeres, obiecerit, uel exprobrauerit; atque tu mutus illico non ausus es ulterius censure tue ullas dolori eius inferre molestias« . Nempe fidei corruptionem continuo morum, ut solet, in Iuliano secuta corruptio est.

Quo ille tempore uirus Pelagiane hereseos sugere ceperit, minime compertum. Beda doctum eum a Pelagio »puerulum« adhuc, et ab ipso »quasi in cauerna colubri regulum,« cum anno Christi quadringentesimo decimo quinto dialogos suos aduersus Pelagianos Hieronymus edebat, nutritum esse scribit . Sed hec Bede uerba si presse atque ad apices exposueris, plane falsa reperies: siquidem multo ante annum Christi quadringentesimum decimum quintum Iulianus pueritie annos excesserat; neque uerisimile est, eum, nisi forte idem ipse sit qui Annianus pseudodiaconus Celedensis ab Hieronymo uocatur, tunc temporis in Palestina, ubi Pelagius hoc anno degebat, exstitisse. At potuit mutua aliqua inter eos cognitio Rome nasci ante annum quadringentesimum octauum, aut quadringentesimum decimum, quo anno exiuit ex Urbe Pelagius. Atque idem ipse Iulianus forte non immerito censebitur ex illis fuisse, de quibus anno Christi quadringentesimo decimo septimo, statim ab Innocentii pape obitu, Augustinus ad Paulinum scripsit; quique dicebant citius se defecturos a Pelagio, quam originale peccatum agnituros: quanquam ex ciuitate Nolensi esse hos Augustino nuntiatum esset . Dicit alio loco sanctus Doctor Iulianum, si Romane Ecclesie presidentem beatum Innocentium audire uoluisset, iam tunc periculosam iuuentutem suam Pelagianis laqueis expediturum fuisse . Eum, quoad memoratus pontifex uixit, catholicam sententiam retinuisse testatur Mercator: que res eo commode potest referri, quod idem auctor eodem loco dicit, Iulianum a communione Innocentii, ne damnatis quidem Pelagio et Celestio recessisse, sed ipsi eorum damnatori usque ad eius mortem communicasse . Sed eum tamen superstite adhuc Innocentio heresim amplexum esse, liquido declarat Augustinus illis ipsis uerbis: »Iam tunc periculosam iuuentutem tuam Pelagianis laqueis exuisses« . Narrant ipsius quemdam paralogismum, quo Rome cum precipuis factionis ducibus agens, a rudioribus conabatur extorquere, ut originis culpam merum commentum esse faterentur ; quod, Ioannis Garnerii iudicio, in annum quadringentesimum decimum septimum quadrare potest . Si definitiones illas, quas libro de Perfectione iustitie hominis refellit Augustinus, eidem nos, uti Garnerius censet, tribuere oporteat; dubium non erit quin iam inde ab anno quadringentesimo decimo quinto perfectus fuerit Pelagianus. Illud in confesso est, damnatis a Zosimo papa anno quadringentesimo decimo octauo Pelagianis, eumdem Iulianum subscribere pontificiam sententiam noluisse, atque ob eam rem ab illo dignitate spoliatum fuisse, et ex Italia eiectum . Huic ipsi pontifici binas super questionibus de gratia epistolas dedisse eum reperimus .

Hieronymus uignierius primis temporibus hereseos Iuliani assignat id quod habet Gennadius, illum per famem atque egestatem publicam pauperibus dilargitum esse suas facultates, et hacce caritatis specie quam plurimos ad suam heresim, maxime ex genere eorum qui pietati addictiores uidebantur, adiunxisse . Qua de re id nobis unum obseruare licet, in postremo suo opere affirmare Augustinum, illum a miseris quos deceperat, otiosum ali ; nec posse ipsum scribendis ac dictandis libris uacare, si nolint homines ei uictum subministrare sumptusque congruentes : quod quidem eum tunc nullo prouentu suo uel fructibus uixisse, satis designat; non tamen inde quisquam colligat, Augustino exploratum fuisse, illum impendisse omnia, quo penuriam alienam leuaret.

Anno, ut quidem uidetur, quadringentesimo decimo nono, is una cum aliis eiusdem secte episcopis ad Rufum Thessalonicensem antistitem scripsit; necnon Romam ad amicos, ut in errore illos confirmaret, litteras  misit: sub quod etiam tempus priorem Augustini librum de Nuptiis et Concupiscentia quatuor uoluminibus refellere conatus est.

Cum postea solum uertere esset coactus, maria et terras cum erroris sui sociis et collegis peragrauit; Orientem, id est, Asiam minorem lustrauit; et tandem in Cilicia apud Theodorum Mopsuestenum quem Pelagiane heresis eque parentem ac Nestoriane faciunt, quiete nonnulla potitus est. Illic alios octo libros in Augustinum condidit. Sed neque dubitauerimus quin ipsi Theodoro, ut aduersus originalis peccati assertores quinque suos libros emitteret, auctor fuerit. uerumtamen e Cilicia uixdum excesserat, cum ei Theodorus ille in prouinciali synodo anathematis notam inussit . Italiam anno quadringentesimo uigesimo primo quo Alypius episcopus sex Augustini libros aduersus eumdem illuc detulit, iam reliquerat: quandoquidem, cum octo suos in sanctum Doctorem edidit, omnino de isthoc illius opere nichil audierat .

Eius mentionem ex quo migrauit e Cilicia in annum usque quadringentesimum uigesimum octauum nusquam reperimus. At ponitur Iulianus ueluti dux ac primipilus eorum episcoporum, qui ob negatum originale peccatum officio abdicati, Nestorii presidium circiter ipsum annum quadringentesimum uigesimum octauum implorarunt. Hinc Mercator, Prefatione ad Nestorii aduersus Pelagianam heresim sermones: »Contra Pelagii,« ait, »seu Celestii prauam et impiam definitionem quamuis recte sentiret et doceret« Nestorius; »Iulianum tamen exepiscopum Eclanensem, cum participibus suis, cuius heresis signiferum et antesignanum, olim ab apostolica sententia exauctoratum atque depositum, in amicitiam interim censuit suscipiendum, spem ei absolutionis promittens: ipsum quoque Celestium litteris suis, quarum exempla subdidimus, consolatus est. Quod utrum malitia an uecordia fecerit, non facile nosci potest: ut contra quorum distortas sententias, preter propriam impietatem que illum ad damnationem usque perduxit, rectissime sentiebat et docebat, eos et amicos haberet, et spe uane promissionis fouendos et lactandos putaret; quique cum patrono memorato in Ephesiensi concilio a ducentis septuaginta et quatuor episcopis iterum iterumque damnati sunt.« Ceterum iidem heretici per Nestorium consequi nequaquam ualuere, ut ne Constantinopoli precepto imperatoris Theodosii, unde Iulianus etiam prius Celestio eiectus est, pellerentur. Idem Iulianus non solum in utraque Nestorii ad Celestinum epistola Pelagianis aliis episcopis de Occidente eiectis premittitur, sed similiter post Pelagium et Celestium primus nominatur inter insignes illos Pelagianos, quorum damnatio anno quadringentesimo trigesimo primo in Ephesina synodo lecta est et confirmata .

Haud multo post, sub pontificatu Sixti III, et anno, si Prosperi Chronico debeatur fides, quadringentesimo trigesimo nono, Ecclesie uariis artibus imponere, atque in eius communionem falsa specie emendationis irrepere est molitus, ut episcopalem dignitatem, qua se tamdiu exutum dolebat, reciperet. Sed Romanus pontifex, Leonis diaconi  hortatu roboratus, uigilantia sua istius fraudes retexit, eis fortiter occurrit, nefariis eius consiliis aditus omnes interclusit, reiectaque fallaci bestia uniuersos catholice communionis exhilarauit . Affirmat Hieronymus uignierius, sibi argumenta esse, quibus persuadeatur Iulianum ex Italia rursus fugere a Sixto papa coactum, in Lerinensem insulam uenisse, ubi cum per aliquot menses moraretur, a Fausto, Regiorum postea episcopo, exceptus, eidem heresis sue uirus propinauit: Quod, ait uignierius, suo loco dicemus, si Deus uires et annos suffecerit, idque ceteris probationibus tam ex Fulgentio, quam ex aliis, pluraque id generis que multos latent, asseremus . Ad hec uignierii uerba Ioannes Garnerius; Intelligit autem, inquit, uir eruditus nomine Fulgentii, libros quos sanctus ille episcopus aduersus Faustum scripsit, quosque apud se habuit in manuscripto codice idem uignierius, cum uiueret .

Sixto uita functo illum rediisse in Italiam, unde iterum a Leone papa pulsus fuerit, hinc licet coniicere, quod eiusdem temporis auctor in libro de Promissionibus et Predictionibus Dei, parte quarta, capite sexto, Pelagianos et maxime Iulianum a beato pontifice contritos fuisse prodat. Addit uignierius hunc ipsum infelicem hereticum, post longas hac illac errationes, ob quas eum Fulgentius, ut dicit, alterum Cain, hoc est profugum et omni loco extorrem, appellat, ultimi demum perfugii loco uiculum quemdam in Sicilia incoluisse, ubi sue secte homines docebat litteras, factus ex episcopo ludimagister. Hanc illi occupationem, quasi omnium maxime congruentem et eius in hasce disciplinas studio, et uane glorie quam ex earum cognitione captabat, ante multos annos destinauerat Augustinus .

Huc adiicit uignierius, postquam is ibidem uiuere desiisset, Pelagianos tumulo eius hoc elogium scripsisse: Heic in pace quiescit Iulianus episcopus catholicus. Quod epitaphium cum nono seculo etiam tum legeretur, quidam Semipelagianorum dogmatum fautores illius memoriam restituere conati sunt. At demonstrarunt eruditi antistites Catholicorum nomen nunquam non usurpasse Pelagianos; ac proinde nichil prohibere huiusmodi titulum, quominus ille in heresi sua mortuus habeatur. Obiit, ut scribit Gennadius, imperante ualentiniano III, Constantii filio, et sic ante annum Christi quadringentesimum quinquagesimum quintum . Attamen usque ad etatem Fulgentii  uitam produxisse contendit uignierius.

Gelasio Sedem apostolicam tenente, Ioannes Alexandrinus patriarcha, ut a Photio notatur , anathema Celestio ac Iuliano pronuntiauit: idemque fecit in sua ad Fulgentium et alios ex Africa episcopos exsules epistola Petrus diaconus.

Quod ad Iuliani scripta spectat, quanquam eum dicat Gennadius, priusquam impietatem Pelagii in se aperiret, clarum in doctoribus Ecclesie fuisse ; attamen quod per id temporis in lucem ediderit, nichil hactenus repertum est. Sed ex quo hanc heresim palam profiteri cepit, alios scriptis suis in eius laqueos inducere nunquam destitit. Ea de causa Zosimo pape duas epistolas anno quadringentesimo decimo octauo direxit. Deinde cum Augustinus librum de Nuptiis et Concupiscentia primum ad ualerium comitem scripsisset, idem Iulianus quatuor libros, quibus illum unicum refutaret, ad Turbantium episcopum edidit. Porro, cum excerpta ex hoc Iuliani opere tradita essent ualerio, hic Augustino perferenda illa curauit, quibus sanctus Doctor statim respondit edito altero eiusdem tituli, quo superior, id est, de Nuptiis et Concupiscentia libro secundo: et eodem tempore composuit quatuor suos libros ad Bonifacium, ut duas Epistolas Pelagianorum, quas idem ipse, ut uidetur, Iulianus continuo post emissam primam ad opus de Nuptiis et Concupiscentia responsionem scripserat, retunderet: tandemque accepta illa prima Iuliani responsione que libris quatuor constabat, eam ingenti opere, quod in sex libros partitus est, reuicit. Interea uero cum secundus liber de Nuptiis et Concupiscentia incidisset in manus Iuliani, hic libros octo aduersus unum istum in aciem, ut sic dicamus, eduxit, quos Augustinus ultimo suo opere, de quo mox dicturi sumus, profligauit. uignierius Fulgentii ex inedito quodam opere profert hanc in rem uerba illa: Nec illi sufficiebat paterne nobilitati, Aemiliorum fasces admouisse, quos heresi degenere turpiter maculauit. Seniorem Augustinum, ut clarior fieret, iuuenili calore aggressus, sed repressus, tantam sibi conciliauit per orbem terrarum inuidiam, quantam sibi apud omnes statuerat facere claritatem; et quod in occasionem gloriole arripuerat, subsannante Domino uersum est in opprobrium .

Preterea libris istius heretici annumerat Beda Commentarium quoddam in Cantica, cui tractatus premittebatur, ideo inscriptus de Amore, quia amoris sacri ac profani in eo discrimen aperire destinauerat. Sed eum, dum illud argumenti tractare se uelle simulabat, firmande sue heresi laborasse asseuerat Beda: qui et uarios locos tum ex hoc tractatu, tum ex reliquo Commentario refert et refellit; simulque monet, hec nonnisi magna adhibita cautione legenda esse, aut potius omnino non legenda. Meminit preterea cuiusdam Commentationis, qua ille de Bono constantie disputabat . Nam epistolam ad Demetriadem, quam eidem ille adiudicat, ipsius esse Pelagii in confesso est.

Iulianum quoque tradit Marius Mercator , pluribus id libris defendisse, quod Pelagius dogmatizabat, hominem, si uellet, sine peccato esse posse. Qua tamen de re Iulianus in suis libris, qui quidem exstent, rarius loquitur. Et hinc auguratur Ioannes Garnerius alios illum forsitan edidisse: quo etiam argumento adducitur ut definitiones illas, quas in libro de Perfectione iustitie hominis confutat Augustinus, eidem adscribendas putet. uerumtamen Pelagianum hocce placitum eo solo nititur fundamento, quod ille hereticus naturam etiamnum eque ualidam atque sanam esse in omnibus hominibus, atque in Adam fuit, contendebat: in quo propugnando perpetuus est Iulianus.

Huic insuper Garnerius  tribuit latinam, quam Iacobus Sirmondus ex antiquis codicibus eruit, interpretationem libelli fidei, a Rufino Palestine prouincie presbytero grece scripti. Alium itidem fidei libellum  latine compositum, et ad apostolicam Sedem directum nomine episcoporum aliquot heterodoxorum, qui Pelagii ac Celestii damnationem subscribere detrectantes prouocant ad plenariam synodum, eidem auctori Iuliano, haud leuibus impulsus rationibus, assignat. Eius denique stilum non minus referunt homilie Ioannis Chrysostomi quedam e greco in latinum interprete Anniano translate. Enimuero non solum pronum fuit amanuensibus in auctoris nomine labi, ut corrupta per eos syllaba prima prodiret ex Iuliano Annianus: sed etiam Iuliani ingenium in premissis ad easdem homilias epistolis nuncupatoriis, sententias et proprias ipsius dictiones inesse obseruamus . Ad hec, sicut Hieronymus de pseudodiacono Celedensi Anniano dicebat, Copiosissime pascitur, ut aliene blasphemie uerba friuola subministret : sic Augustinus in subsequenti opere aliquoties obiectat Iuliano, pasci ipsum a deceptis miseris, ut libris pro Pelagiana heresi scribendis uacet .



DE SUBSEQUENTE OPERE.

Iam ante notauimus, emissis a Iuliano pro responsione ad primum librum de Nuptiis et Concupiscentia quatuor libris, quedam ex horum primo excerpta sanctum Doctorem secundo suo de Nuptiis et Concupiscentia refutasse, ac postea simul quatuor eosdem libros dissipasse pleniori opere sex librorum contra Iulianum. Alypius secundum illum de Nuptiis et Concupiscentia librum, circiter annum Christi quadringentesimum uigesimum primum, secum in Italiam detulit . Hunc secundum librum statim adortus est Iulianus altera responsione, cum sex libros, quibus prima sua responsio dissipata fuerat ab Augustino, nondum uidisset, neque quidquam de iis uel auditione accepisset: quandoquidem utrum a sancto Doctore prima ista responsio lecta esset, adhuc ignorabat . Neque uero mirum esse debet, hoc ita habere; namque erat Iulianus in Cilicia, quo tempore alteram suam responsionem in Augustinum molitus est.  Quanquam Mercator id sibi uidetur persuasisse, in hac responsione dissimulanter agere Iulianum, ut memoratos sex Augustini libros ignorare se fingat .

Hac ergo posteriori responsione Iulianus octo libros uni Augustini libro, quem nec totum insectabatur , opposuit, uagabunda loquacitate non copiosus, sed odiosus eis qui rebus inherentes superflua uerba contemnunt . Sex primos ex istis octo libris in Augustiniana refutatione reperies: in quibus Catholicos uix unquam aliter nominat, quam Traducianos ac Manicheos; maxime uero sanctum Antistitem his ubique uexat conuiciis, quem illic quoque tractatorem Penum , hominem omnium amentissimum  et bardissimum  uocitat; sicut et Alypium uernulam peccatorum eius . Sed hereticorum contumelie fidei defensoribus laudi uertuntur. Dicauit hanc alteram responsionem suam Floro cuidam, inter Pelagiane factionis episcopos celebri, et cuius etiam narratur insignis impostura, ob quam sub Leonis pontificatu ex Italia pulsus fuit .

Quanquam uideatur hec secunda Iuliani responsio anno, ut ante dicebamus, quadringentesimo uigesimo primo, uel non multo post composita; nondum tamen in manus uenerat Augustini, neque cum librum de Correptione et Gratia scripsit , neque cum Retractationum secundum absoluit, quo nimirum in libro, capite sexagesimo septimo, testatur haud scire an in posterum aliam ullam commentationem esset aggressurus: quin etiam tertium iam Retractationum librum moliebatur, cum illam necdum uiderat. uerum Alypius sub id temporis tertio Romam profectus, eam sua diligentia transcriptam ei deferendam curauit . Primum quidem nonnisi quinque priores libros, ne opportunitatem amitteret, ad illum misit; pollicens alios tres, ubi primum exscripti forent, secuturos; rogansque interim ne refutationem aggredi procrastinaretur. Tunc uero temporis Augustinus reuocandis ad examen epistolis ac sermonibus suis operam dabat, eamque censuram ducebat grauioris necessitatis, quam ut omittenda uideretur. Ad hec, ineptie tam absurde in hac noua Iuliani responsione occurrebant, ut pigeret puderetque sanctum Doctorem ad eas respondere. uerumtamen ne imperitioribus, a quibus forte lecta esset Iuliani responsio, non autem illius deprehensa infirmitas, deesse uideretur, confutationem hanc suscipere coactus fuit. Porro eum in modum Iuliano respondet, ut primo heretici illius uerba exhibeat, tum ad ea responsionem suam, seruato eodem numero seu distinctione librorum: ita singuli sex huius operis libri singulos sex libros Iuliani, ex octo uidelicet ad Florum scriptis primos, cum Augustini ad loca singula responsis ob oculos ponunt.

Huic operi ad extremum usque uite spiritum incubuit Augustinus, cui etiam a uandalis intra Hipponis menia circumseptus institisse dicitur a Prospero, in Chronico, ad annum quadringentesimum trigesimum. Augustinus, ait, episcopus per omnia excellentissimus moritur quinto kalendas septembris, libris Iuliani inter impetus obsidentium uandalorum in ipso dierum suorum fine respondens, et gloriose in defensione christiane gratie perseuerans. Sed idem opus morte occupatus imperfectum relinquere coactus est, quemadmodum Indicis sui capite quarto tradit Possidius in hec uerba: Contra secundam Iuliani responsionem imperfectum Opus. uignierius tamen perfectum id nuncupat, seque teste asserit uocem imperfectum in uariis Possidii manuscriptis non inueniri. Hanc autem nos in omnibus, quotquot inspeximus, exemplaribus reperimus. Addit ille, ut opinionem suam tueatur, sexto libro post Iuliani uerba clausulam apponi, Explicit liber Iuliani. Atqui eamdem libro primo appositam a librariis, ibique in Marianensi manuscripto codice nobis uisam, suo loco admonemus. Quam huc preterea coniecturam suam iniicit uignierius, Augustinum fortasse libro suo sexto septimum etiam et octauum Iuliani compendio retulisse, superfluum est in ea immorari; cum sextus iste liber nec sit ceteris longior, nec aliquid pre se ferat, quod operis absoluti argumentum esse ualeat. Itaque ubi dicit Mercator, Augustinum octo posteriores Iuliani libros singulis responsionibus suis ad singula capitula subiectis euertisse ; haud aliud indicat, quam illius postremum opus libros octo continens ea ratione esse ab Augustino euersum, ut singule responsiones singulis capitulis librorum qui refutantur, subiecte sint. Quo nimirum loco ad ipsa prefationis Augustiniane uerba Mercator alludit. Utut est, cum antea duo tantum priores libri haberentur, a Claudio Menardo, Andium propretore, ex Gallicano codice manuscripto publicati, non iniuria contendit uignierius, postquam reliquos ipse quatuor libros ex Clareuallensi exemplari suppleuit, esse iam perfectum hoc opus, quia reuera ultra eos sex libros in hoc opere non perrexit Augustinus.

Agatho pontifex Romanus ex libro huius operis quinto uarios in epistola ad Imperatores adducit locos, qui apud sextam synodum, act. 10, ad latinum eiusdem operis codicem in Constantinopolitana bibliotheca tunc asseruatum exacti atque examinati sunt . Citatur idem opus a Maximo Aquileiensi in Lateranensi synodo, anno sexcentesimo quadragesimo nono celebrata. Ex iisdem libris testimonia protulerat Prosper in libro Sententiarum, et Beda super Paulum, non modo ille uulgatus, quem Florum esse constat; sed uerus etiam et hactenus ineditus, quem in membranis habemus. Lupus quoque Ferrariensis et Seruatus Lupus eos libros laudant in suis opusculis.

Librorum autem argumenta hec sunt. In primo, refellitur Iuliani liber ad Florum primus. Calumnie quas ille ibi Augustino fideique catholice peccatum originale confitenti, ex triplici presertim capite instruebat,  reuincuntur. Propugnantur tentata ab eodem loca ex primis partibus libri secundi de Nuptiis et Concupiscentia et ex libro primo contra Duas Epistolas Pelagianorum. Scripturarum etiam pro gratia quedam, quas secundum Pelagianum dogma exponebat, auctoritates uindicantur.

In secundo, excutitur liber Iuliani secundus, de his agens uerbis Apostoli ad Romanos, capite quinto, Per unum hominem peccatum in hunc mundum intrauit, etc., ostenditurque Iulianum, repudiato catholico sensu , frustra laborare ut secundum Pelagianam heresim de exemplo peccati, non in omnes posteros, sed in peccantes tantummodo imitatione transeuntis intelligantnr.

In tertio, monstratur Iulianum Scripturarum testimoniis, Deuteronomii scilicet capite uigesimo quarto, et libri Regum quarti capite decimo quarto, et Ezechielis capite decimo octauo, peruerse abuti, ut suadere conetur, peccata parentum filiis non a Deo ulla imputari. Ipsum deinde incassum contendere, ut ab eo sese explicet loco Epistole ad Hebreos, capite undecimo, per quem euertenda foret responsio, qua in superiore suo libro tantopere inculcauit, ideo ab Apostolo, ad Romanos, capite quinto, dictum esse, unum, per quem transiuit peccatum, ne generatio sineretur intelligi. Postea reuersum ad dicta libri secundi de Nuptiis et Concupiscentia, inique agere cum Augustino eumdem Iulianum, qui ab illo et hominis liberum arbitrium, et Deum nascentium conditorem negari, denuo queritatur: quique insuper cum illius dictis hereticam quamdam Manichei epistolam comparans, non alia quam que apud Manicheum leguntur, argumentorum uice obiectari a sancto Doctore, ab eoque perinde atque a Manicheo naturam humanam malam pronuntiari calumniatur.

In quarto, pergit Augustinus refellere aduersarium suo quarto libro disputantem in ea dicta libri secundi de Nuptiis et Concupiscentia, que a capite quarto ad undecimum comprehenduntur. Concupiscentiam carnis malam esse, neque homini fuisse a Deo conditore inditam, propugnat doceri eo ipso loco, quem in hanc rem adhibuit ex Ioannis Epistola prima, capite secundo, Omne quod est in mundo, concupiscentia carnis est . . . . que non est ex Patre, etc. Atque illam quidem ad naturam pecoris, sed ad ipsius tamen penam hominis pertinere. Pudorem membrorum nonnisi post peccatum accidisse ob libidinis rebelles motus. Porro ne in Christo ulla prorsus fuisse putetur carnis concupiscentia, hic uehementer certat contra Iulianum. Paruulos originali culpe nasci obnoxios, non per proprie uoluntatis arbitrium, sed per contagium peccati a primo parente uoluntate commissi. Locum uero a se ex Sapientie libro, capite duodecimo, prolatum, scilicet, Non ignorans quoniam nequam est natio illorum, etc., ad id etiam ualere, ut nostre originis uitium demonstretur.

In quinto, confirmat Augustinus et ab aduersarii calumniis uindicat ea que in libro secundo de Nuptiis et Concupiscentia, capite duodecimo et aliquot sequentibus scripsit, in primis uidelicet, quod eam commotionem pudendam membrorum non haberet natura sana, quam habet natura uitiata; ac per hoc quod is qui inde nascitur, indigeat renasci. Deinde quod ibi capitibus 14, 20 et 26 conquestus est, Iulianum apostolicis duobus testimoniis, I Cor. Xu et Rom. I, sententiaque euangelica Matth. uII, 17, seu XII, 33, perperam abusum esse. Quod capite uigesimo octauo asseruit, malum seu uoluntatem malam ideo ex opere Dei bono oriri potuisse, quia ipsum quanquam bonum, de nichilo factum est, non de Deo. Ac postremo quod capite decimo septimo docuit, sic Deum creare malos, quomodo pascit et nutrit malos.

In sexto, ostendit Iulianum libro suo sexto frustra pugnare contra id quod in secundo de Nuptiis et Concupiscentia, capite trigesimo quarto, assertum est, Ade scilicet peccato naturam humanam fuisse in deterius commutatam, ita ut facta sit non solum peccatrix, sed etiam gignens deinceps peccatores. Liberi arbitrii uires, quibus integris poterat homo, et recte agere cum uellet, et non peccare si nollet, peccando eum perdidisse docet. Illam autem improbat definitionem libertatis, que passim obiectari ab aduersario solet, puta, »Possibilitas peccandi et non peccandi,« etc. Dolores parientium, spinas, labores, sudores, ceterasque mortalium erumnas probat penas esse peccati: sed ipsam in primis mortem penalem esse homini, qui sic diuinitus institutus fuerat, ut nisi peccaret non moreretur. Extrema parte libri, expositionem in illud Apostoli I Cor. Xu, Sicut in Adam omnes moriuntur, et in sequentia eiusdem capitis dicta, a Iuliano prolatam expendit et refellit. Tandem per totum ferme librum dogma catholicum de originali uitio, quod Iulianus ad Manicheam heresim trahere ubique enititur, non modo abesse longe ab illa heresi, sed etiam heresim illam demonstrat nunquam a Pelagianis posse nisi catholici ipsius dogmatis auxilio et professione superari.



EX EPISTOLA CCXXIu AD QUODuULTDEUM.

Respondeo libris Iuliani, quos octo edidit post illos quatuor quibus ante respondi. Hos enim cum Rome accepisset frater Alypius, nondum omnes descripserat, cum oblatam occasionem noluit preterire, per quam mihi quinque transmisit; promittens alios tres cito se esse missurum, et multum instans ne respondere differrem. Cuius instantia coactus sum remissius agere quod agebam, ut operi utrique non deessem, uni diebus, alteri noctibus, quando mihi ab aliis occupationibus hinc atque hinc uenire non desistentibus parceretur. Agebam uero rem plurimum necessariam: nam retractabam opuscula mea, et si quid in eis me offenderet, uel alios offendere posset, partim reprehendendo, partim defendendo quod legi deberet et posset, operabar. Et duo uolumina iam absolueram, retractatis omnibus libris meis, quorum numerum nesciebam: eosque ducentos  triginta duos esse cognoui. Restabant epistole, deinde tractatus populares, quos Greci homilias uocant. Et plurimas iam epistolarum legeram, sed adhuc nichil inde dictaueram, cum me etiam isti Iuliani libri occupare ceperunt; quorum nunc quarto respondere cepi. Quando uero id explicauero, quintoque respondero si tres non superuenerint, dispono, si Deus uoluerit, et que poscis incipere, simul agens utrumque, et hoc scilicet, et illud de retractatione opusculorum meorum, nocturnis et diurnis temporibus in singula distributis.





S. AURELII AUGUSTINI HIPPONENSIS EPISCOPI CONTRA SECUNDAM IULIANI RESPONSIONEM IMPERFECTUM OPUS  , SEX LIBROS COMPLECTENS. [2Kb] [1Kb] 



Prefatio.

Aduersus hereticos Pelagianos, qui dicunt Adam, etiamsi non pecasset, fuisse corpore moriturum, nec in illo humanum genus esse uitiatum , scripsi librum ad comitem ualerium [2 1Kb] , cuius libri titulus est, de Nuptiis et Concupiscentia: eo quod ad illum peruenisse cognoueram dicere Pelagianos, damnatores nos esse nuptiarum. Denique in illo opere, nuptiarum bonum a concupiscentie carnalis malo, quo bene utitur pudicitia coniugalis, quali potui disputatione, discreui. Quo libro accepto, memoratus uir illustris misit mihi in chartula [3 1Kb] nonnullas sententias decerptas ex opere Iuliani heretici Pelagiani , missas sibi a nescio quo, qui eas, ut uoluit, ex primo Iuliani libro decerpendas curauit [1 1Kb] : quibus ut quantocius responderem, idem ualerius poposcit. Et factum est ut sub eodem titulo etiam secundum librum scriberem, contra quem Iulianus alios octo nimia loquacitate conscripsit. His nunc respondeo, eius uerba proponens, eisdemque subiungens responsionem meam ad loca singula, sicut refutatio eorum uisa est esse reddenda: cum iam priores quatuor eius libros, posteaquam in manus meas uenerunt, sex libris [2 1Kb] satis aperteque refellerim.



LIBER PRIMUS.


Libro Iuliani ad Florum primo respondetur. Quo primo libro Iulianus, Augustino, fideique catholice qua peccatum originale confitemur, calumnias instruit ex triplici presertim capite, contendens: Primum, siquidem iustus est Deus, non posse ab eo peccatum alienum paruulis imputari. Deinde, cum peccatum nichil aliud sit quam mala uoluntas, cui esset liberum ab eo quod praue appetiit abstinere; non ergo in nascentibus esse peccatum, in quibus uoluntatis usus non possit inueniri. Tertium, libertatem arbitrii, que homini concessa est, in admittendi peccati et abstinendi a peccato possibilitate consistere; itaque liberum arbitrium negari ab his qui dicunt peccata esse naturalia. Quedam uero inter hec, tum ex primis partibus libri secundi de Nuptiis et Concupiscentia, tum ex capite secundo libri primi contra Duas Epistolas Pelagianorum, maledico dente carpere; auctoritates etiam, que in defensione gratie Dei nos a seruitute et a damnatione liberantis citantur, scilicet Euangelii Ioannis uIII, et Apostoli ad Romanos uI, uII, IX, et secunde epistole ad Timotheum II, secundum Pelagianum dogma interpretari molitur.

 I. IULIANUS. Magnis licet impeditus angoribus [1 1Kb] , quos intuenti mihi hac tempestate Ecclesiarum statum, partim indignatio ingerit, partim miseratio; non abieceram tamen promissionis mee fidem; uidelicet ut qui fueram factus debitor [2 1Kb] , soluendo quoque esse curarem. Nam in libris quos ad fratrem nostrum Turbantium episcopum, uirum magno uirtutum fulgore conspicuum, contra Augustini scripta dictaui, pollicitus sum, si nichil quod studiis obsisteret, eueniret incommodi, occursurum me protinus eorum argumentis omnibus, qui ex sententia Manicheorum traducem peccati, id est, malum naturale defenderent: a quo sum hactenus munere uaria et indissimulabili necessitate suspensus.

AUGUSTINUS. Utinam imiteris Turbantium post illa tua scripta, et post has tuas laudes, quibus eum dicis uirum magno uirtutum fulgore conspicuum, a uestro errore liberatum! Responsum est autem illis tuis libris, et demonstratum tibi, que catholica lumina in sanctarum Scripturarum tractatione clarissima hoc opprobrio, id est, Manicheorum appellatione, offuscare coneris.

II. IUL. uerum, ut primum respirare licuit, consilium erat, quantum maxime tulisset ipsius rei natura, breuiter promissa complere, nisi me actuosiorem denuo ingredi prouinciam, beatissime pater Flore, uoluisses: qui, quoniam tantum uales reuerentia sanctitatis, ut preceptis tuis segniter obedire irreligiosum iudicem, obtinuisti facile ut in longiores uias compendium illius, quam elegeram, breuitatis extenderem. Fauebis itaque operi tua auctoritate suscepto, cuius ob hoc potissimum nomen inserui, ut stilus securior et hilarior graderetur sub tante patrocinio iussionis. Fuit igitur concepta animo non importuna ratio breuitatis: quia in illis quatuor libris cuncta fere, que inuenta a Manicheis Augustini contra nos fuerant ore prolata, catholice fidei ueritas, pro qua et cum qua labentis mundi odia promeremur, tam disputationibus inuictis, quam sacre legis testimoniis armata, protriuerat, nec quidquam pene reliquum erat, si equis iudicibus uteremur.

AUG. Contra tuos illos quatuor libros sex libri a me scripti sunt. Post commemorationem quippe doctorum catholicorum , quam duobus prioribus uoluminibus explicaui, sequentes quatuor singulos  tuis singulis reddidi; redarguens tenebras heresis uestre luce catholice ueritatis, quam deserendo cecatus insanis, et rei, de qua nulla unquam in Ecclesia Christi controuersia fuit, sicut nouus hereticus, equos iudices queris: quasi tibi uideri equi iudices possint, nisi quos uestro errore deceperis. Quem uero iudicem poteris Ambrosio reperire meliorem? De quo magister tuus Pelagius ait, quod eius fidem et purissimum in Scripturis sensum ne inimicus quidem ausus est reprehendere  ? Numquid ergo iste sensu in Scripturis purissimo impurissimi Manichei dogma retineret, dicens, »Omnes sub peccato nascimur, quorum ipse ortus in uitio est« ? Tu ergo iam iudica quam non puro sensu hoc catholicum dogma reprehendas, teque corrigere Ambrosio iudicante ne differas.

III. IUL. Testimonia tamen Scripturarum, quibus contra nos agi aliquid posse existimant, nonnulla preterieram, que me explanatum ire pollicitus eram, ut docerem ambigua queque legis uerba, que ab inimicis [1 1Kb] nostris assumi solent, nec ueritati preiudicare perspicue, et secundum hoc esse intelligenda, quod absolutissimis Scripture sancte auctoritatibus et insuperabili ratione firmatur. Siquidem hoc ipso, quam sit diuine legis imperitus interpres et profanus apparet [2 1Kb] , quisquis putat eius sanctione defendi, quod iustitia non potest uindicari.

AUG. uos quod dicitis, potius non potest ulla iustitie ratione defendi. Quia miseria generis humani, a qua nullum hominum ab exortu usque ad obitum uidemus alienum, non pertinet ad Omnipotentis iustum iudicium, si non est originale peccatum.

Iu. IUL. Nam si lex Dei fons est ac magistra iustitie; auxiliis quoque eius, Dei equitas adiuuari potest, impugnari non potest. Nullum ergo adminiculum iniquitati de illius Scripture uiribus comparari natura rerum sinit, que hanc unam promulgationis causam habuit, ut eius testimoniis, remediis, minis, ultionibus iniquitas deleretur.

AUG. Eius testimoniis declaratur, quod homo uanitati similis factus est, dies eius uelut umbra pretereunt . Cum qua eum uanitate nasci, non solum ueridica Scriptura qua plangitur, uerum etiam laboriosa et erumnosa cura qua eruditur, ostendit. In eius remediis legitur, etiam cum paruulus natus fuerit, offerendum esse sacrificium pro peccato . In eius minis legitur, interituram fuisse animam paruuli, si die non circumcideretur octauo . In eius ultionibus legitur, iussos interimi etiam paruulos, quorum parentes ad iracundiam prouocauerunt Deum, ut internecione bellica delerentur .

u. IUL. Nihil ergo per legem Dei agi potest contra Deum legis auctorem. Quo uno compendio excluditur quidem quidquid ab errantibus consueuit obiici: sed nos ad docendum quam sit ueritas locuples cui credimus, illis quoque Scripturarum locis, que intellectum sententie elocutionum perplexitate uelarunt, expositionis lucem solemus afferre; ut originis sue dignitatem reserata possideant, nec ab stemmate sacro [1 1Kb] uelut notha aut degenerantia separentur.

AUG. Imo uero Scripturarum sanctarum lumina certa ueritate fulgentia uos prauarum disputationum perplexitate obscurare conamini. Quid enim lucidius, quam id quod modo dixi, Homo uanitati similis factus est, dies eius uelut umbra pretereunt? quod utique non fieret, si ad Dei similitudinem in qua est conditus permaneret. Quid lucidius, quam id quod dictum est, Sicut in Adam omnes moriuntur, sic et in Christo omnes uiuificabuntur ? Quid lucidius, quam id quod dictum est, Quis enim est mundus a sorde? Nec infans, cuius est unius diei uita super terram : et alia plurima, que uestris tenebris inuoluere, et in uestrum peruersum sensum molimini uana loquacitate conuertere?

uI. IUL. Hoc ergo ex nostro more adhuc solum exsequi cogitabam, id est, ut a Traducianorum interpretationibus membra diuine legis, que subiacebant contumelie, liberarem: que erant scilicet diuina, quod essent iusta monstrando.

AUG. Contumelioso ore Traducianos uocas, Cyprianum, Ambrosium, Gregorium, ceterosque socios eorum confitentes originale peccatum. Sed non est mirum quod noui heretici Catholicis, a quibus exeunt, nouum nomen imponunt: hoc et alii fecerunt, quando similiter exierunt.

uII. IUL. uerum quia id impendio poposcisti, imo indixisti auctoritate patria, ut libro tractatoris Peni, quem ad ualerium comitem uernula peccatorum eius Alypius nuper detulit, obuiarem, hinc mihi est longior facta responsio.

AUG. Magna tibi pena est disputator hic Penus: et longe antequam nasceremini, magna pena heresis uestre Penus preparatus est Cyprianus.

uIII. IUL. Dedit enim ingenii sui denuo fideique monumenta, que intelligantur [2 1Kb] egerrime, exponantur difficillime, uix sine horrore audiantur; conuincantur autem facillime, confodiantur acerrime [3 1Kb] , et  propter honestatis reuerentiam obliuioni exterminata mandentur.

AUG. Non quomodo uis iudicant qui legunt.

IX. IUL. Primus igitur eius liber, qui ante hunc solus est editus, nouos nos esse hereticos criminatur : quia repugnemus opinioni, que dealbati [1 1Kb] instar sepulcri, quod secundum Euangelii sententiam, mundo extrinsecus colore uestitum, spurcitia est et iniquitate confertum , sub laude Baptismatis eructat Manicheorum sordes [2 1Kb] ac naturale peccatum, ut Ecclesie catholice pura hactenus Sacramenta contaminet.

AUG. Nouos hereticos uos antiqua catholica fides, quam modo oppugnare cepistis, a preclarissimis, qui fuerunt ante nos, doctoribus predicata demonstrat. Non autem [3 1Kb] omnibus respondendum est conuiciis potius quam accusationibus tuis, que non in me, sed etiam in Ambrosium, Hilarium, Gregorium, Cyprianum, aliosque predicatissimos Ecclesie doctores, fronte impudentissima et lingua procacissima iacularis.

X. IUL. Laudat etiam potentem hominem  , quod nostris petitionibus, qui nichil aliud quam dari tanto negotio iudices uociferabamur, ut ea que subreptionibus acta constabat [4 1Kb] , emendarentur potius, quam punirentur examine [5 1Kb] , mole sue dignitatis obstiterit, nec disceptationi tempus [6 1Kb] aut locum permiserit impetrare. Quod utrum ille ad quem scribitur, tam nequiter fecerit, quam testatur ista laudatio, ipse uiderit. Nos tamen [7 1Kb] in quantum de eo melius estimauerimus, nominis illius commemoratio opusculo meo honorifice inserta patefecit. uerum liber ille de patrono suo falsa fortasse contineat. Porro fideliter quid scriptor eius cupiat ostendit: uidelicet, ut contra rationem [8 1Kb] , contra fidem, contra omnem morum et dogmatum sanctitatem, ui fera et ceca impotentia dimicetur.

AUG. Absit a christianis potestatibus terrene reipublice, ut de antiqua catholica fide dubitent, et ob hoc oppugnatoribus eius locum et tempus examinis prebeant; ac non potius in ea certi atque fundati, talibus, quales uos estis, inimicis eius disciplinam cercitionis imponant. Quod enim propter Donatistas factum est, eorum uiolentissime turbe fieri cegerunt, ignorantes quid ante sit gestum, quod eis fuerat ostendendum: quales uos turbas Deus auertat ut habeatis; Deo tamen propitio non habetis.

 XI. IUL. Quibus gestis inter uoluminis primas partes, progressus est ad distinctionem [1 1Kb] nuptiarum et concupiscentie, sicut fuerat tituli inscriptione pollicitus: deditque toto deinceps opere documentum artis et uirtutis sue. Inter negationem enim confessorum [2 1Kb] et negatorum confessionem ultima necessitate uexatus, quid erumnarum pateretur feda conscientia publicauit.

AUG. Conuiciare quantum potes: quis enim conuiciosus hoc non potest?

XII. IUL. Priori ergo operi quatuor libellis ea, quam suppeditauit ueritas, facultate respondi: prefatus sane preteriturum me, que et pro dogmate illius nichil habere ponderis apparebat, et me possent arguere multiloquii, si fuissem imbecilla queque et inania persecutus. Quanquam, si hanc regulam, ut decuit, seruare licuisset, id est, ut nec oppugnationem ex professione inepta mererentur, pene omnia eius inuenta [3 1Kb] publico fuerant spernenda silentio. Sed quoniam, rebus in peiorem partem properantibus , in Ecclesia quoque Dei adepta est stultitia et turpitudo dominatum; pro Christo legatione fungimur, et pro uirili portione quantum ualemus opis [4 1Kb] ad defensionem catholice religionis afferimus: nec piget mandare litteris remedia, que contra errorum [5 1Kb] uenena conficimus.

AUG. Stultitia et turpitudo uos peperit: sed si in Ecclesia dominatum adepta esset, ibi uos utique tenuisset.

XIII. IUL. Testatus utique, ut dixi, fueram, nec contra omnes me species defendende traducis in primo disserturum opere, nec cuncta, que ille liber tenebat, replicaturum: sed cum his conflicturum, in quibus summam et uim sui dogmatis collocasset. Hoc autem me spopondisse fideliter, quicumque uel obliquus sit, tantum diligens utriusque operis lector, agnoscet. Ego autem conscientie honestate securus inimicum nostrum et adhortor, et stimulo, ut si aliquod a se prolatum, a me pretermissum estimat argumentum, quod cuiuspiam momenti uel ipse iudicet, in medium proferat, et me timoris dolique conuincat.

AUG. Non credo quod ea que pretermisisti, nullius momenti esse putaueris: quamuis et si hoc te putasse concedam; non tamen ita esse, catholicus et intelligens, si et unum illum meum et tuos quatuor habuerit, diligentiamque adhibuerit, lector inueniet.

XIu. IUL. Scripturarum sane testimonia quedam atius exposui, quedam breuius: quia me plene id secuturo opere facturum spopondi. Nihil itaque ibi de omnibus Augustini argumentis et propositionibus non explosum remansit, nichil a me impletum est aliter  quam promissum: multa in inuentis eius falsa, multa stolida, sacrilega multa conuici.

AUG. Hoc quidem dicis, sed tu dicis: qui autem legit et intelligit, si non Pelagianus est, non hoc dicit.

Xu. IUL. Qua professione non est nobis arrogantie fama metuenda: quia non ingenio meo ueritatem defensam, sed imbecillitatem nostri ingenii ueritatis uiribus confitemur adiutam.

AUG. Elisam dixisses, si uerum dicere uoluisses.

XuI. IUL. Cum hec itaque haud aliter quam dixi, constet impleta; mirari satis nequeo hominis impudentiam, qui in hoc recenti opere suo libros meos falsitatis accusat, quos tamen necdum in manus suas uenisse testatur . Durum quidem, quod consuetudo peccandi amorem delicti facit: sed nichil durius, quam quod exstinguit pudorem; quod licet ex improbitatis usu esse constaret, tamen amplius presentia pericula docuerunt, quam quisquam nostrum poterat autumare. Quando enim crederem eo usque Numide induruisse frontem, ut in uno opere et uno uersu utrumque fateretur, et me falsa dixisse, et se non legisse quid dixerim.

AUG. Si hoc non fecisti, ille fecit qui de libris tuis ea, que comiti ualerio putauit mittenda esse, decerpsit. Quod eum non credens ego fecisse mendaciter, auctori tribui quod decerptori debui. Tuos quippe libros nondum legeram, sed que ille ex eis decerpserat, legeram. Si te hominem cogitares, hoc fieri potuisse cum cerneres, nequaquam tam inuidiosam quereres homini hac occasione calumniam.

XuII. IUL. Nam scribens ad eum, quem miratur studiosum esse librorum suorum, cum sit militie sudoribus occupatus, indicat ab Alypio chartulas ad se fuisse delatas, que ita superscripte essent: »Capitula de libro Augustini quem scripsit, contra que de libris pauca decerpsi. Hic uideo, eum qui tue Prestantie ista scripta direxit, de nescio quibus libris ea, causa, quantum existimo, celerioris responsionis, ne tuam differret instantiam, uoluisse decerpere. Qui autem sint isti libri cum cogitarem, eos esse arbitratus sum, quorum mentionem Iulianus facit in epistola quam Romam misit, cuius exemplum simul [1 1Kb] ad me usque peruenit. Ibi quippe ait: Dicunt etiam istas, que modo aguntur, nuptias a Deo institutas non fuisse, quod in libro Augustini legitur, contra quem ego modo quatuor libellis [2 1Kb] respondi.« Et post hec uerba infert iterum suis sermonibus: »Credo, ex his libellis ista decerpta sunt: unde melius fortasse fuerat, ut uniuerso ipsi operi eius, quod quatuor uoluminibus explicauit, refellendo et redarguendo nostra laboraret [3 1Kb] intentio; nisi et ego responsionem differre noluissem; sicut nec tu transmissionem scriptorum, quibus respondendum est, distulisti« . Ostendit  ergo hic apertissime excerpta illa suspicari se de opere meo tumultuarie fuisse collecta; integros autem ignorare libros, quibus tamen audet se dicere respondere potuisse.

AUG. Cur non auderem, qui te in eis uana dixisse dubitare utique non deberem? Non enim contra uera posses loqui nisi uana. Neque meus animus me fefellit: eos namque libros tuos tales inueni, cum legerem, quales presumpseram esse, antequam legerem.

XuIII. IUL. Facit quoque epistole mentionem, quam a me ait Romam fuisse directam; sed per [1 1Kb] uerba que posuit, nequiuimus quo de scripto loqueretur, agnoscere. Nam ad Zosimum quondam illius ciuitatis episcopum super his questionibus duas epistolas destinaui; uerum eo tempore, quo adhuc libros exorsus non eram.

AUG. Hec epistola non est ad Zosimum; sed ad eos seducendos qui Rome possent tali suasione seduci. Sed si eam non agnoscis; ecce, non sit tua. Utinam et illi libri non essent tui, sed alieni: ne per eos tu longe a ueritate fieres alienus.

XIX. IUL. Porro utatur indicio epistole, qua aut accepit, aut finxit me responsionem contra nouos Manicheos  quatuor uoluminibus explicasse: cur non curauit ea que obiecissemus addiscere? cur non studuit, qui cum [2 1Kb] esset congressurus, agnoscere; sed leuitate turpissima concitatus in certamen maximum luminibus inuolutis, Andabatarum more, processit? Quod factum eiusmodi allegatione defendit, ut dicat se patroni sui festinationem, quam ille in transmittendis schedis habuit, imitari precipiti responsione uoluisse: quasi non honestissime potuerit intimare tempus sibi aliquod debere concedi, quo ad lectionem editi operis perueniret; flagitium esse inter eruditos in scribendi grauitate delinquere, et impatientia deliberandi impugnare quod nescias. Huc accedit, quod nobis calliditatis moliturus inuidiam, que dictorum eius seriem curtauerit [3 1Kb] , his excerptis fidem accommodauit, que uerisimilius falsitate eius et malignitate, quam cuiusquam nostrum imperita simplicitate uidentur esse composita. uerum id quouis animo, quouis auctore contigerit; nobis tamen duobus suffragatur modis: quia simul patuit et quanta sit leuitas, et quanta imbecillitas in ueritatis inimico, qui se approbauit, et cum loqui non debeat, tacere non posse, et paucis semiplenis discerptisque magis quam aggregatis sententiis, de primo tamen solum libro meo ita cessisse fractum [4 1Kb] , ut uulgi in nos femineis admodum uocibus pectora commoueret: quod disputationis nostre processibus apparebit.

 AUG. Quid mihi irasceris, quod ad me libri tui peruenire tardius potuerunt; uel quod eos querens non potui celeriter inuenire? tamen potui et omnino debui, ea que mihi missa chartula continebat, cuiuscumque et qualiacumque essent, ne putarentur inuicta, plane apertis, non inuolutis oculis inspicere, et sine dilatione refellere: quia etsi nunquam libros tuos reperire possem, oportuit ut ea que alicuius momenti esse credidit, qui tanto uiro arbitratus est esse mittenda, quantum ualerem, ne quisquam legens eis deciperetur, arguerem. Non ergo mihi quod obiecisti obiiceres, nisi tu potius ista, ut non dicam exstinctis, certe clausis oculis loquereris. Nullo modo autem diceres, uulgi a nobis in uos pectora commoueri, nisi scires multitudinem christianam in utroque sexu fidem catholicam non latere, quam conaris euertere.

XX. IUL. Admoneo tamen hic quoque, sicut priore a nobis opere factum est, non me omnia examussim eius uerba positurum; sed ea capita, quibus destructis, naturalis mali opinio conteratur.

AUG. Ea [1 1Kb] que pretermittis, colligentur forta se uel a nobis uel ab aliis, ut appareat cur pretermiseris.

XXI. IUL. Quod licet plene primo opere constet effectum: tamen quoniam nunc nonnulla de uno duntaxat libro meo sibi refellenda proposuit, meque, ut prelocutus [2 1Kb] sum, arguit, quod capita dictorum eius que inserui, magna ex parte truncauerim; ostendam primo, id quod reprehendit, nec a me esse factum, et [3 1Kb] ab illo impudentissime in hoc eodem opere frequentatum. Tunc probabo, illis ipsis concisis breuibusque sententiis, quas de scriptis meis, quibus fuerat impugnatus, interserit, ita nullis eum solidis responsionibus obstitisse, ut et illa inuexata permaneant, et hic planius detestanda fateatur, quam nostra oratio [4 1Kb] laborauerat explicare.

AUG. Iam superius ad ista respondi.

XXII. IUL. Attoniti ergo, quid contra me scripserit, audiamus. »uerba,« inquit, »de libro meo tibi a me misso tibique notissimo ista posuit, que refutare conatus est: Damnatores nos esse nuptiarum, operisque diuini, quo ex maribus et feminis Deus homines creat, inuidiosissime clamitant: quoniam dicimus, eos qui de tali commixtione nascuntur, trahere originale peccatum; eosque, de qualibuscumque parentibus nascantur, non negamus adhuc esse sub diabolo, nisi renascantur in Christo. In his uerbis meis testimonium Apostoli, quod interposui pretermisit, cuius se premi magna mole sentiebat. Ego enim cum dixissem, homines trahere originale peccatum, mox adiunxi: De quo Apostolus ait, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt : quo testimonio, ut diximus, pretermisso, cetera illa contexuit que supra commemorata sunt. Nouit enim quemadmodum soleant hec uerba apostolica,  que pretermisit, accipere catholicorum corda fidelium: que uerba tam recta et tanta luce fulgentia, tenebrosis et tortuosis interpretationibus noui heretici obscurare et deprauare moliuntur. Deinde alia mea uerba subtexuit, ubi dixi: nec aduertunt, quod ita nuptiarum bonum malo originali quod inde trahitur non potest accusari, sicut adulteriorum et fornicationum malum bono naturali quod inde nascitur non potest excusari. Nam sicut peccatum, siue hinc siue inde a paruulis trahatur, opus est diaboli; sic homo, siue hinc siue inde nascatur, opus est Dei. Etiam hic ea pretermisit, in quibus aures catholicas timuit. Nam ut ad hec uerba ueniretur, supra dictum erat a nobis: Hoc ergo quia dicimus, quod antiquissima atque firmissima catholice fidei regula continetur, isti nouelli et peruersi dogmatis assertores, qui nichil peccati esse in paruulis dicunt quod lauacro regenerationis abluatur, tanquam damnemus nuptias, et tanquam opus Dei, hoc est, hominem qui ex illis nascitur, opus diaboli esse dicamus, infideliter uel imperite calumniantur. His ergo nostris pretermissis sequuntur illa nostra que posuit, sicut supra scriptum est« . Quousque simplicitati, qui hec loqueris, religiosorum pectorum et imperitis auribus perstabis illudere? quem ad finem sese impudentia effrenata iactabit? Nihil te, cum hec scriberes, censura doctorum uirorum, nichil reuerentia futuri iudicii, nichil ipsa litterarum monumenta mouerunt? Patere iam fallaciam tuam, et deprehensam teneri non uides? Quid in primo, quid in secundo opere conscripseris, quem nostrum ignorare arbitraris? Libuit enim prorsus, et decuit, his te compellare modis, quibus in parricidam publicum eloquens Consul infremuit .

AUG. Bene facis [1 1Kb] , indicare nobis, ne forte non agnosceremus, de inuectiuis Ciceronis te ista sumpsisse atque uertisse: sed non timemus Iulianum, cum uidemus factum esse Tullianum; imo potius dolemus insanum, cum uidemus sensum perdidisse christianum. Quid enim insanius, quam prohibere a paruulis medicum Christum, dicendo non esse in eis quod [2 1Kb] uenit ille sanare? Cicero inuectus in patrie parricidam, eam defendebat ciuitatem quam rex eius Romulus, congregatis undecumque peccatoribus condidit: tu autem tot paruulos, qui sine sacro Baptismate moriuntur, et clamas peccatum nullum habere, et ad ciuitatem Regis, ad cuius imaginem facti sunt, non permittis accedere.

XXIII. IUL. Apostoli me testimonium pretermisisse confingis, quod nec tibi opitulari potest, et a me pretermissum non est; sed eo insertum ordine, quo a te fuerat collocatum: utque in primo fideliter commemoratum, ita etiam in quarto operis mei libro, licet cursim et breuiter, explanatum est  . Commemorationem quoque catholice Ecclesie, quam tu ad hoc  feceras, ut catholicam fidem desererent a te decepti, et catholica miserabiles appellatione gauderent, non pretermisi. Et quamuis nulla argumentorum uis in eiusmodi uerbis esset, tamen a me haud aliter dictorum tuorum caput propositum est, quam a te fuerat ordinatum. Lege editos libros meos; responsionisque fidem, quam tu arguis fraudis, aspiciens, me interim pronuntia uera dicere: tu uero, si consuetudo tua permiserit, erubesce. Sed iam ostensa inexcusabili falsitate, que semper quidem turpis, fit tamen turpior cum locum censoris inuadit, et deformitatem suam decori exprobrat alieno; responde, quid Manicheis sensibus aut nomen Ecclesie aut Apostoli uerba conducant, ut ea cum tam magna inuidia pretermissa causeris?

AUG. Iam superius respondi huic calumnie tue, qua mihi uerborum tuorum minus integre positorum obiicis falsitatem. Sed quod fecit ille decerptor, tu mihi tam libenter non tribueres, si eorum qui hec legunt, nolles esse deceptor.

XXIu. IUL. Hoc semper fuit maximum inter Manicheos Catholicosque discrimen, et limes quidam latissimus, quo a se mutuo piorum et impiorum dogmata separantur, imo magna moles [1 1Kb] sententias nostras quasi celi a terra profunditate disiungens, quod nos omne peccatum uoluntati male, illi uero male conscribunt nature: qui cum diuersos sequuntur errores, sed uelut de capite fontis istius effluentes consequenter ad sacrilegia flagitiaque perueniunt; sicut Catholici e regione, a bono inchoantes exordio, bonis aucti processibus, ad religionis summam, quam ratio munit et pietas, peruehuntur [2 1Kb] . Tu igitur malum naturale conatus asserere profano quidem uoto, sed inefficaci intentione usurpasti Apostoli testimonium, quem hac eadem perscriptione ostendo nichil tale sensisse, quale tu persuadere conaris, quod repugnantibus modis et illum catholicum confiteris, et dicta eius Manicheo estimas suffragari [3 1Kb] .

AUG. Quos doctores catholicos Manicheo asseras [4 1Kb] suffragari, qui in uerbis apostolicis intellexerunt trahere paruulos originale peccatum, nec uestro more insano uelut sanam laudare naturam, sed ei sanande adhibuerunt medicinam potius christianam, si christiano corde cogitares, erubesceres, contremisceres, obmutesceres.

XXu. IUL. Numquid non idem, Adimantus et Faustus  [[a] 1Kb] , heresiarche sui traditione fecerunt, obscuriores quasque uel de Euangelio [5 1Kb] , uel de Apostolorum Epistolis sententias rapientes et corradentes,  ut profanum dogma nominum auctoritate tuerentur? Quanquam quid dico de Manicheis? omnes prorsus hereses inuenta sua, quibus a pietate et fide exorbitauerunt, Scripturarum elocutionibus sententiisque communiunt.

AUG. Illi obscuras sententias in suum dogma conuertere: uos apertas ipso uestro dogmate obscurare conamini. Quid enim apertius quam quod ait Apostolus, Peccatum in hunc mundum per unum hominem intrasse, et per peccatum mortem, et ita in omnes homines pertransisse ? Quod si probare idem cogeretur Apostolus, ipsam generis humani miseriam testem daret, que incipit a uagitibus [1 1Kb] paruulorum, et usque ad decrepitorum gemitus peruenit. Nullo enim modo sub cura omnipotentis et iusti eadem tam magna miseria nature irrogaretur humane, nisi in duobus hominibus tota de paradisi felicitate in hanc infelicitatem peccati merito pelleretur.

XXuI. IUL. Num igitur ideo aut Libri sacri auctores probabuntur errorum, aut crimina pereuntium, Scripturarum dignitas expiabit?

AUG. Hoc uobis dicite.

XXuII. IUL. Exstinguatur itaque indisciplinatarum expositionum libido: nichil agere contra manifestam Dei iustitiam uerba credantur: que si eius persone sunt, quam uenerari necesse est, defendantur explanationibus diuine congruentibus equitati; sin autem non metuendo sunt auctore prolata, etiam ineliquata pellantur. Igitur nunc Dei iudicio disputatur, de quo dicitur [2 1Kb] , Deus fidelis, in quo non est iniquitas; iustus et sanctus Dominus Deus . Et iterum: Iustus Dominus, et iustitiam dilexit, equitatem uidit uultus eius . Et iterum: Omnia iudicia tua equitas . Innumera sunt testimonia, quibus equitas diuina in sacris uoluminibus predicatur: de qua nemo tamen uel Gentilium, uel hereticorum, preter Manicheos Traducianosque, dubitauit.

AUG. Ex hac equitate graue iugum est super filios Adam a die exitus de uentre matris eorum : quod omnino esse asserit iniquum, qui negat originale peccatum [3 1Kb] .

XXuIII. IUL. Ita enim omnibus generaliter, edocente natura [4 1Kb] , inculcatum est, Deum iustum esse, ut manifestum sit, Deum non esse quem constiterit iustum non esse. Potest igitur et homo iustus esse: Deus uero esse nisi iustus non potest.

AUG. Tibi dic.

XXIX. IUL. Qui cum est hic unus uerus [5 1Kb] cui credimus, et quem in Trinitate ueneramur, dubio procul in omnes iudicii est ratione iustissimus [6 1Kb] .

AUG. Tibi dic: et ostende iustum esse ut cum tam  manifesta miseria, uel ad tam manifestam miseriam nascatur, a quo peccatum originale non trahitur.

XXX. IUL. De huius itaque legibus ita [1 1Kb] probari et uindicari non potest, quod esse constat iniustum: ut si hoc fieri posset, illius diuinitas tota uilesceret. Ab eo igitur probabitur de Scripturis sanctis iniustitie dogma firmari, a quo approbari quiuerit Trinitatem cui credimus diuinitatis gloria posse priuari.

AUG. uerum dicis: sed uobis dicite [2 1Kb] , qui gloriam Christo, qua paruulos sanat, molimini auferre.

XXXI. IUL. Quod quoniam nec ratio sustinet ulla, nec pietas: aut doce, uel posse esse, uel iustum esse, imputari cuiquam naturale peccatum; aut a Scripturarum sanctarum contaminatione discedito, quarum sententiis [3 1Kb] sanciri estimas quod iniquum cogeris confiteri.

AUG. Erratis: uos potius iniquum cogimini confiteri graue super paruulos iugum; si quemadmodum nullum habent proprium, ita nullum trahunt originale peccatum.

XXXII. IUL. Quod si neutrum horum que diximus, facies; et huic Deo te asseris credere, cuius institutis iniustitiam communiri estimas: cognosce, multo te nouum antiquo Manicheo esse peiorem, qui talem Deum habeas, qualem Manicheus Dei sui est commentus inimicum.

AUG. uos peius quam Manichei seuitis in paruulos. Illi quippe animam saltem, quam partem Dei putant, sanari per Christum in paruulo uolunt: uos autem, quem nec in anima, nec in carne ullum malum habere dicitis, per Christum sanari nulla ex parte permittitis. Et preclari predicatores sic predicatis Iesum [4 1Kb] , ut eum negetis paruulorum esse Iesum. Unde namque hoc nomen acceperit, in Euangelio legite , et nolite Saluatorem non saluis paruulis denegare [5 1Kb] .

XXXIII. IUL. Quas mihi ergo tu hic ambages, que ceruicalia mendaciorum et ineptiarum, que Ierusalem fornicanti Ezechiel propheta imputat ; admouebis, in quibus muliebres anime cubent, nomina mysteriorum tenentes, cum in ipsam diuinitatem retecta profanitate commiserint. Remotis [6 1Kb] omnibus prestigiis et aduocatarum sepe a te plebecularum cateruis, doce iustum esse quod per Scripturas sanctas affirmare conaris [7 1Kb] .

AUG. Plebecularum, quas irrides, caterue, nouerunt catholicam fidem, que a Saluatore saluari [8 1Kb] confitentur infantes; et ideo Pelagianorum, qui hoc negant, detestantur errorem.

XXXIu. IUL. Ne ergo in infinita uolumina extendatur  oratio, hic, hic harum de quibus agimus [1 1Kb] , rerum genus, species, differentia, modus, qualitasque cernatur: imo sollicitius utrum sint, unde sint, ubi sint [2 1Kb] , quid etiam mereantur, et a quo. Hoc enim modo nec diu per disputationum anfractus errabitur, et certum quod teneri debeat apparebit.

AUG. Ideo contra unum librum meum libros octo scripsisti  , quia [3 1Kb] per tua compendia dialectica diu disputare noluisti.

XXXu. IUL. Creatoris hic igitur et creature ratio uertitur, id est Dei et hominis; iudicat ille, iudicatur iste: itaque iustitie et culpe que sit natura uideatur. Iustitia est, et ut ab eruditis definiri solet, et ut nos intelligere possumus, uirtus  uirtutum omnium maxima, fungens diligenter officio ad restituendum sua unicuique sine fraude, sine gratia.

AUG. Dic ergo qua iustitia retributum sit paruulis graue iugum tam magne manifesteque miserie: dic qua iustitia ille paruulus adoptetur [4 1Kb] in Baptismo, ille sine hac adoptione moriatur; cur non sit ambobus honor iste communis, aut ab isto honore alienatio, cum sit ambobus seu bona seu mala causa communis. Non dicis, quia nec Dei gratiam, nec Dei iustitiam homo magis Pelagianus quam Christianus sapis.

XXXuI. IUL. Quod si eam maximam dici Zeno non siuerit, qui tantam uirtutum copulam unitatemque confirmat, ut ubi fuerit una, omnes dicat adesse uirtutes, et ubi una non fuerit, omnes deesse; atque illam ueram esse uirtutem, que hac quadrua iugalitate perficitur: tunc quoque nobis plurimum prebebit auxilii, cum docuerit, nec prudentiam, nec fortitudinem, nec temperantiam posse sine iustitia contineri; secundum quam ueritatem et Ecclesiastes pronuntiat, Qui in uno peccauerit, multa bona perdet .

AUG. Audi eumdem Ecclesiasten dicentem: uanitas uanitatum, et omnia uanitas: que abundantia hominis in omni labore suo, quem ipse laborat sub sole ? etc. Et dic mihi quare homo etiam uanitati similis factus est , qui factus fuerat similis ueritati. An hinc excipis paruulos, quos uidemus crescendo, etsi bene erudiantur, proficiendo, tam magnam minuere, cum qua nati sunt, uanitatem; nec ea tota carere, nisi omnes dies uanitatis uelut umbra transierint?

XXXuII. IUL. Hec igitur augusta uirtus, expunctrix uniuscuiusque meritorum, in operibus quidem imaginis Dei, id est humane anime, pro creature ipsius modo et uiribus intermicat: in ipso uero Deo, omnium que sunt ex nichilo conditore, immenso et claro per eternum orbe [5 1Kb] resplendet. Origo eius diuinitas est, etas eius eternitas, et eternitas ultro citro nescia uel desinere uel cepisse. Ut ergo genus  eius  Deus est: ita species eius in legum promulgatione iudiciorumque apparet effectibus.

AUG. Si origo iustitie Deus est, ut fateris; cur homini ab ipso dari iustitiam non fateris, et potius humane uoluntatis arbitrium, quam Dei donum, uis esse iustitiam; ut sis in eis de quibus dictum est, Ignorantes Dei iustitiam, et suam uolentes constituere, iustitie Dei non sunt subiecti ? Erubescite tandem, obsecro, et ab illo iustitiam poscite, qui est, ut fateri compulsi estis, origo iustitie.

XXXuIII. IUL. Differentiam uero eius [1 1Kb] non absurde intelligere possumus, uariam [2 1Kb] pro opportunitate temporum dispensationem. uerbi gratia, hostie de pecoribus in uetere Testamento fuerant imperate. Id tunc implere pertinebat ad reuerentiam iussionis: nunc uero indicta eorum dissimulatio ita seruit iustitie precipienti, ut tunc oblatio seruiebat. Modus uero eius est uel status, quod nec cuiquam amplius quam uires patiuntur indicit, uel quod misericordiam non retundit. Qualitas autem eius intelligitur, per quam piis mentibus sapit dulciter. Est igitur procul dubio iustitia, sine qua deitas non est; que si non esset, Deus non esset: est autem Deus, est itaque sine ambiguitate iustitia. Non est autem aliud quam uirtus omnia continens, et restituens suum unicuique, sine fraude, sine gratia. Constitit autem maxime in diuinitatis profundo.

AUG. Definisti esse iustitiam uirtutem omnia continentem, et restituentem suum unicuique, sine fraude, sine gratia. Proinde uidemus eam sine fraude restituisse denarium eis, qui per totum diem in opere uinee laborauerant: hoc enim placuerat, hoc conuenerat, ad hanc mercedem se fuisse conductos negare non poterant . Sed dic mihi, queso te, quomodo eis sine gratia tantumdem dedit, qui una hora in illo opere fuerunt? An amiserat fortasse iustitiam? Cohibe itaque te potius. Neminem quippe fraudat diuina iustitia: sed multa donat non merentibus gratia [3 1Kb] . Cur autem huic sic, illi autem sic, aspice quod secutus adiungis. uerissime quippe dicis, eam consistere maxime in diuinitatis profundo. In hoc profundo est [4 1Kb] , quod neque uolentis, neque currentis, sed miserentis est Dei . In hoc profundo est, quod ille paruulus in honorem adoptatur per regenerationis lauacrum, ille in contumelia relinquitur, non admittendus ad regnum; cum amborum in neutram partem sit meritum per uoluntatis arbitrium.

XXXIX. IUL. Testimonium uero, ut ab auctore suo, ita etiam uel a probis, uel ab improbis meretur, quod et illos iure prouexerit, et istos iure damnauerit. Cum uero per se nec [5 1Kb] boni quidquam nec mali  merentibus misericordiam liberalem esse permittit, nichil sentit iniurie; quia et hoc ipsum, ut sit clemens operi suo Deus, cum in seueritatem non cogitur, pars magna iustitie est.

AUG. Saltem misericordie nomen attende, et unde dicta sit, respice. Quid igitur opus est misericordia, ubi nulla est miseria? Miseriam porro in paruulis si nullam esse dicitis, eis misericordiam prebendam negatis; si ullam esse dicitis [1 1Kb] , malum meritum ostenditis. Neque enim sub Deo iusto miser esse quisquam, nisi mereatur, potest. Ecce duo paruuli iacent; unus eorum baptizatus, alter non baptizatus exspirat: cui eorum dicis Deum fuisse clementem? Si uni, ostende alterius malum meritum, qui negas esse originale peccatum: si ambobus, ostende baptizati [2 1Kb] ullum bonum meritum, qui negas gratiam, ubi nulla est acceptio personarum; et dic, si potes, cur ambos adoptare noluerit, qui certe ambos ad imaginem suam condidit. An ita iustus est, ut non sit omnipotens, si uoluit et non potuit? Ubi certe illorum nullus noluit, ne impedimentum potestatis diuine referatis ad meritum uoluntatis humane: hic certe nulli eorum dicere potest Deus, uolui, et noluisti. Aut si propterea non uult infans, quia plorat cum baptizatur; ambo ergo relinquantur, ambo enim nolunt: et tamen unus assumitur et alter relinquitur, quia magna est gratia Dei, et uerax iustitia Dei. Sed quare ille potius quam ille: incrustabilia sunt iudicia Dei.

XL. IUL. Quos enim fecit quia uoluit, nec condemnat nisi spretus: si cum non spernitur, faciat consecratione meliores; nec detrimentum iustitie patitur, et munificentia miserationis ornatur.

AUG. Qui non condemnat nisi spretus, dic utrum spernat suam imaginem nisi spretus. Quod si non audes, dic unde spernat eos quos paruulos non adoptat, a quibus [3 1Kb] eum spretum non inuenies, nisi eos inuenias in Adam: ubi simul inuenies, ut spernantur deberi omnibus per iustitiam, nec tamen sperni omnes propter ineffabilem et inscrutabilem gratiam.

XLI. IUL. His igitur iustitie, quas premisimus, diuisionibus explicatis, discutiamus que sit definitio peccati. Equidem affatim mihi tam philosophantium quam eorum qui catholici fuerunt, quod querimus scripta suppeditant: sed uereor ne refrageris [4 1Kb] , et si philosophorum ego senatum aduocauero, tu continuo sellularios opifices omneque in nos uulgus accendas.

AUG. Contumeliosus es in infirma mundi, que Deus elegit ut confunderet fortia . Denique ipsi confundunt eos qui confidunt in uirtute sua. Ubi quid dicam, uos estis? Prorsus me tacente apparetis, cum uos non taceatis.

XLII. IUL. uociferans cum feminis, cunctisque calonibus,  et tribunis, quibus octoginta aut amplius equos tota Africa saginatos collega tuus nuper adduxit Alypius.

AUG. Aut calumniaris, aut nescis quid loquaris: et ideo, aut mendax, aut temerarius, ista loqueris. Quid te autem nequius [1 1Kb] , si hec ipse finxisti? quid stolidius, si fingentibus credidisti? Iam uero quod etiam scribere ausus es, neque ueritus ne ad ea loca libri peruenirent tui, que terra marique transeuntem seu uenientem collegam meum Alypium susceperunt, ubi legi apertissime tua falsiloquia sine tua irrisione uel potius detestatione non possunt; cui, non dico impudentie, sed dementie comparatur?

XLIII. IUL. Nequaquam te acquiescere eruditorum sententiis, ut addas, secundum [2 1Kb] quod intellectui tuo congruit dixisse Apostolum, quia stultam fecit Deus sapientiam mundi : disputatores uero nostros sine metu a te posse despici, quod nulla auctoritate talium premaris.

AUG. Tu eos despicis, qui eis docentibus originale peccatum ita resistis, ut tanquam Manicheos insuper crimineris, me nominans, illos significans.

XLIu. IUL. Quid ergo? Acquiescam prorsus tibi, faciamque in hoc loco iacturam omnium quorum adminiculo uti possem, contentusque ero definitione que ad indicium bone nature post Manicheorum secretum de ore tue honestatis effugit. In eo igitur libro cui titulus est, uel »De duabus animabus,« uel »Contra duas animas,« ita loqueris: »Exspecta, sine prius peccatum definiamus. Peccatum est uoluntas admittendi [3 1Kb] uel retinendi quod iustitia uetat, et unde liberum est abstinere. Quanquam si liberum non est, nec uoluntas dici potest: sed malui grossius, quam scrupulosius definire« .

AUG. Hic peccatum definitum est quod tantummodo peccatum est, non quod etiam pena peccati. De hoc quippe agendum fuit, quando mali origo querebatur, quale commissum est a primo homine ante omne hominis malum [4 1Kb] . Sed tu aut non potes intelligere, aut non uis.

XLu. IUL. O lucens aurum in stercore! Quid uerius, quid plenius [5 1Kb] dici a quoquam uel orthodoxo potuisset? »Peccatum est,« inquis, »uoluntas admittendi uel retinendi quod iustitia uetat, et unde liberum est abstinere.« Ostendit hoc Ecclesiasticus: Deus, inquit, fecit hominem, et dimisit eum in manibus consilii sui: posuit ante eum uitam et mortem, aquam et ignem; quod placuerit ei, dabitur illi . Et per Isaiam Deus: Si uolueritis, inquit, et audieritis me, que bona sunt terre edetis. Si nolueritis, nec audieritis, gladius uos comedet . Et Apostolus:  Resipiscite iuste [1 1Kb] , et nolite peceare : atque iterum, Nolite errare; Deus non irridetur: que enim seminauerit homo, illa et metet .

AUG. Hec testimonia propter illam uoluntatem dicta sunt, in qua quisque id quod uult agit: ut si non habetur, ab eo poscatur qui in nobis operatur et uelle : si autem habetur, fiant opera iustitie, et ei qui illam operatus est agantur gratie.

XLuI. IUL. uoluntas itaque motus est animi, in iure suo habentis utrum sinisterior ad praua decurrat, an dexterior ad celsa contendat.

AUG. Quid est ergo, Ne declines in dexteram, neque in sinistram ?

XLuII. IUL. Motus autem animi eius, qui iam per etatem iudicio rationis uti potest; cui cum pena monstratur et gloria, aut contra commodum [2 1Kb] uel uoluptas, adiutorium et uelut occasio offertur, non necessitas imponitur partis alterutre. Hec igitur uoluntas, que alternatur, originem possibilitatis in libero accepit arbitrio: ipsius uero operis existentiam a se suscipit, nec est prorsus uoluntas antequam uelit, nec potest uelle antequam potuerit et nolle; nec utrumque habet in parte peccati, id est, uelle et nolle, antequam usum rationis adipiscatur. Quibus collectis, apparet te uerissime definisse, »Peccatum est uoluntas retinendi uel admittendi quod iustitia uetat, et unde liberum est abstinere.« Hoc ergo peccatum, quod claruit nichil esse preter uoluntatem, constat genus, id est ipsam originem, ab appetitu proprio suscepisse. Huius species iam in unoquoque, qui dicuntur atomi, reperitur. Differentia uero et in uarietate culparum, et in rationibus temporum. Modus est ipsa immoderatio: nam si modus est seruire cui debeas, qui hoc pretermittit, ueri modi transgressione delinquit. Hic tamen dici subtiliter potest, modum esse peccati, quia nemo plus quam potest delinquit: nam si supra uires, inefficaci uoluntate peccatur; hoc ipsum fieri uel sola potuit uoluntate. Qualitas autem adscribatur uitio, per quam ostenditur quid amaritudinis, uel dedecore conuehat uel dolore. Est ergo peccatum, quia si non esset, nec tu sequereris errores; nichil est autem aliud, preter uoluntatem excedentem ab eo calle, cui debet insistere, et unde liberum est non deflectere. Fit [3 1Kb] autem de appetitu inconcessorum; et nusquam est nisi in eo homine, qui et habuit uoluntatem malam, et potuit non habere.

AUG. Ipse est Adam, quem nostra illa definitio, que tibi placuit, intuebatur, cum dicerem, »Peccatum est uoluntas retinendi uel consequendi quod iustitia uetat, et unde liberum est abstinere.« Adam quippe omnino, quando peccauit, nichil in se habebat mali, quo nolens urgeretur ad operandum malum, et propter quod diceret, Non quod uolo, facio bonum; sed quod nolo malum, hoc ago : ac per  noc id egit peccando, quod iustitia uetabat, et unde liberum illi fuerat abstinere. Nam [1 1Kb] ei qui dicit, Quod nolo malum, hoc ago, abstinere inde, liberum non est. Ac per hoc, si [2 1Kb] tria ista discernas, et scias aliud esse peccatum, aliud penam peccati, aliud utrumque, id est, ita peccatum, ut ipsum sit etiam pena peccati, intelligis quid horum trium pertineat ad illam definitionem, ubi uoluntas est agendi quod iustitia uetat, et unde liberum est abstinere. Peccatum namque isto modo definitum est, non peccati pena, non utrumque. Habent autem tria ista genera etiam species suas, de quibus nunc longum est disputare Horum sane trium generum si requirantur exempla primi generis in Adam sine ullo nodo questionis occurrit. Multa quippe sunt que agunt homines mala, a quibus eis liberum est abstinere: sed nulli tam liberum est, quam illi fuit, qui Deo suo, a quo erat conditus rectus, nullo prorsus uitio deprauatus adstabat. Secundi autem generis, ubi tantummodo est pena peccati, exemplum in eo malo est, quod quisque ex nulla parte agit, sed tantummodo patitur: uelut cum pro suo scelere, qui peccauit, occiditur, siue alia corporis pena quacumque cruciatur. Tertium uero genus, ubi peccatum ipsum est et pena peccati, potest intelligi in eo qui dicit, Quod nolo malum, hoc ago. Ad hoc pertinent etiam omnia que per ignorantiam cum aguntur mala [3 1Kb] , non putantur mala, uel etiam putantur bona. Cecitas enim cordis, si peccatum non esset, iniuste argueretur: arguitur autem iuste, ubi dicitur, Pharisee cece ; et aliis plurimis diuinorum eloquiorum locis. Eademque rursus cecitas si peccati pena non esset, non diceretur, Excecauit enim illos malitia illorum : quod si de Dei iudicio non ueniret, non legeremus, Obscurentur oculi eorum ne uideant, et dorsum eorum semper incurua . Quis porro uolens cecus est corde, cum uelit nemo cecus esse uel corpore? Proinde originale peccatum nec ad illud pertinet quod primo loco posuimus, ubi est uoluntas malum operandi, unde liberum est abstinere; alioquin non esset in paruulis, qui nondum uoluntatis utuntur arbitrio: nec ad illud quod secundo commemorauimus; de peccato enim nunc agimus, non de pena, que non est peccatum, quamuis peccati merito subsequatur: quam [4 1Kb] quidem patiuntur et paruuli, quia inest eis corpus mortuum propter peccatum ; non tamen mors corporis ipsa peccatum est, uel corporales quicumque cruciatus: sed pertinet originale peccatum ad hoc genus tertium, ubi sic peccatum est, ut ipsum sit et pena peccati; quod inest quidem nascentibus, sed in eis crescentibus [5 1Kb] incipit apparere, quando est insipientibus necessaria sapientia, et mala concupiscentibus  continentia; origo tamen etiam huius peccati descendit a uoluntate peccantis. »Fuit enim Adam, et in illo fuimus omnes; periit Adam, et in illo omnes perierunt« .

XLuIII. IUL. Meretur [1 1Kb] autem et ab honestis exsecrationem, et ab illa iustitia, cuius hic tota causa uertitur, legitimam condemnationem. Omnibus itaque auleis reductis profer aliquando luce palam, per quid doceas naturale esse peccatum. Certe nichil superius falso uel de diuine laude iustitie, uel de culpe definitione collectum est. Ostende ergo, hec duo in paruulis posse constare: si nullum est sine uoluntate peccatum, si nulla uoluntas ubi non est explicata libertas, si non est libertas ubi non est facultas per rationem electionis; quo monstro peccatum in infantibus inuenitur, qui rationis usum non habent? Igitur nec eligendi facultatem, ac per hoc nec uoluntatem: atque his irrefutabiliter concessis, nec aliquod omnino peccatum. His igitur molibus pressus, uideamus quo cruperis. »Nullo,« inquis, »peccato paruuli premuntur suo, sed premuntur alieno.« Necdum claruit quid mali sentias. Suspicamur enim te ad inuidiam cuiuspiam hominis, cuius iniquitatem ut Penus orator exprimeres, hec in medium protulisse. Apud quem igitur impollutam innocentiam scelus grauauit [2 1Kb] externum? Quis ille fuit, qui hos adiudicaret reos, tam excors, tam trux, tam oblitus Dei et equitatis [3 1Kb] , barbarus perduellis? Laudamus prorsus ingenium tuum: apparet eruditio, non potuisti aliter, dignam generis humani odio, iudicis nescio cuius, imo tyranni allegare personam, quam iurando non solum eum non pepercisse his qui nichil peccauissent, uerum etiam his qui nec peccare potuissent. Solet quippe apud suspiciosum animum bona conscientia laborare pro defensione sui, ne forte deliquerit, quia delinquere uel [4 1Kb] potuit: absolute autem uindicatur a crimine, qui ipsa rei impossibilitate defenditur. Pande igitur quis est iste innocentium addictor. Respondens [5 1Kb] , Deus; percussisti quidem animum, sed quia uix tantum sacrilegium fidem meretur, quid dixeris ambigamus [6 1Kb] . Scimus enim homonyme usurpari nomen hoc posse: Sunt quippe dii multi et domini multi; nobis tamen unus est Deus Pater ex quo omnia, et unus est Dominus iehsu Christus per quem omnia . Quem igitur Deum in crimen uocas [7 1Kb] ? Hic tu, sacerdos religiosissime, rhetorque doctissime, exhalas tristius et horridius aliquid, quam uel Amsancti uallis [8 1Kb] , uel puteus Auerni, imo scelestius quam ipsa  in his locis idolorum cultura commiserat. Deus, ais, ipse qui commendat suam caritatem in nobis , qui dilexit nos, et Filio suo non pepercit, sed pro nobis illum tradidit , ipse sic iudicat, ipse est nascentium persecutor, ipse pro mala uoluntate eternis ignibus paruulos tradit, quos nec bonam, nec malam uoluntatem scit habere potuisse. Post hanc ergo sententiam, tam immanem, tam sacrilegam, tam funestam, si sanis iudicibus uteremur, nichil preter exsecrationem tui referre deberem. Iusta [1 1Kb] enim, et probabili grauitate, indignum te disputatione censerem, qui eo usque ab religione, ab eruditione, a communibus postremo sensibus aufugisses, ut quod uix ulla barbaries, Dominum tuum criminosum putares.

AUG. Non est magnum, quod uides non habere paruulos propriam uoluntatem ad eligendum bonum, uel malum. Illud uellem uideres, quod uidit qui scribens ad Hebreos dixit, filium Isrel Leui in lumbis [2 1Kb] Abraham patris sui fuisse, quando est ille decimatus, et ideo etiam istum in illo fuisse decimatum . Ad hoc si haberes oculum christianum, fide cerneres, si intelligentia non ualeres, in lumbis Adam fuisse omnes qui ex illo fuerant per concupiscentiam carnis orituri; quam, post peccatum, quo illi sua nuditas nuntiata est, sensit, aspexit, erubuit, operuit. Unde Ambrosius doctor meus, tui quoque doctoris excellenter ore laudatus: »Quod igitur grauius est,« inquit, »hac se Adam interpretatione succinxit, eo loci, ubi fructu magis castitatis se succingere debuisset. In lumbis enim quibus precingimur, quedam semina generationis esse dicuntur. Et ideo male ibi succinctus Adam foliis inutilibus, ubi future generationis non fructum futurum, sed quedam peccata signaret« . Merito etiam dicit, quod paulo ante memoraui: »Fuit Adam, et in illo fuimus omnes; periit Adam, et in illo omnes perierunt.« Hoc tu non uidens, mihi cecus oblatras: sed in me, quidquid dicis, profecto et in ipsum dicis. Utinam ergo ita mihi cum illo commune sit premium, sicut abs te audio cum illo commune conuicium. Quid est quod clamas, et dicis, »Si sanis iudicibus uteremur, nichil preter exsecrationem tui referre deberem?« Possumne tecum largius, beneficentius, liberalius agere, quam ut ipsum inter nos constituam iudicem, de quo tui doctoris Pelagii iudicium iam tenemus? En adest ille, qui inter latine lingue scriptores, flos quidam speciosus enituit, cuius fidem, et purissimum in Scripturis sensum ne inimicus quidem ausus est reprehendere. Hoc Pelagius de Ambrosio iudicauit . Quid ergo de hoc quod inter nos agitur, iudicauit Ambrosius? Dixi superius eius de peccato originali sine ulla obscuritate uel ambiguitate sententias: sed si parum est, adhuc audi. »Omnes,«  inquit, »sub peccato nascimur, quorum ipse ortus in uitio est« . Quid ad ista respondes? Illa de Ambrosio dixit preclara Pelagius; ista pro me contra te manifesta pronuntiauit Ambrosius: istum reprehende de quo dicit magister tuus, quod eum ne inimicus quidem ausus est reprehendere; et qui sanos iudicos queris, istum nega sanum, ut te plane profitearis insanum. Sed indignaris homo piissimus, quod paruuli non renati, si moriantur ante proprie uoluntatis arbitrium, propter aliena dicantur peccata damnari, ab eo qui commendat caritatem suam in nobis, qui dilexit nos, et Filio suo non pepercit, sed pro nobis illum tradidit: quasi non de illo grauius conquerantur stulti et indocti similes tui, qui dicunt, Utquid creat, quos impios futuros et damnandos esse presciuit? Utquid eos postremo, donec ad impietatem damnabilem perueniant [1 1Kb] , facit uiuere, quos antequam tales [2 1Kb] fierent, ex hac uita posset auferre; si animas amat, si commendat caritatem suam in nobis, si Filio suo non pepercit; sed pro nobis omnibus tradidit eum? Quibus si dicatur, O homo, tu quis es qui respondeas Deo ? Inscrutabilia sunt iudicia eius : irascuntur potius, quam mitescunt. Sed nouit Dominus qui sunt eius . Si ergo sanis iudicibus uti cupis, audi iudicem sanum singulariter a tuo doctore laudatum. »Fuit,« inquit, »Adam, et in illo fuimus omnes; periit Adam, et in illo omnes perierunt.« Sed peccatis, inquis, alienis non utique perire debuerunt. Aliena sunt, sed paterna sunt: ac per hoc iure seminationis atque germinationis et nostra sunt. Quis ab hac perditione liberat, nisi qui uenit querere quod perierat ? In eis ergo quos liberat, amplectamur misericordiam: in eis autem quos non liberat, agnoscamus iudicium occultissimum quidem, sed sine ulla dubitatione iustissimum.

XLIX. IUL. Pugnasse quidem [3 1Kb] cum principe tenebrarum deum lucis, Manicheus finxit, et credidit; addiditque, eius captiuam teneri in hoc orbe substantiam: sed tantam infelicitatem colore pietatis nititur excusare, affirmans [4 1Kb] eum quasi bonum pro patria dimicasse ciuem, atque ideo obiecisse membra, ne perderet regna. Tu qui hec didiceras, quantum ea uel ad tempus deserendo profeceris intuere: dicis. Deum necessitatem non pertulisse belli, sed iniquitatem admisisse iudicii; nec tenebrosis hostibus, sed perspicuis subiacere criminibus; non impertisse postremo substantiam suam, sed eternam uiolasse iustitiam. Quo quis uestrum peior sit [5 1Kb] , aliis estimandum relinquo. Illud tamen liquet, ad unum uos opinionis nefas redire. Nam et Manicheus subscribit iniquitatem Deo suo, cum eum allegat damnaturum,  in ultimo die membra que tradidit: et tu per hoc illum asseris infelicem, per quod corrupit [1 1Kb] gloriam qua cluebat, et persequendo innocentiam quam creauit, perdidit iustitiam qua sacerrimus fuit. Tantum igitur huic, quem tu inducis, Deo, ille quem magister tuus commentus fuerat, antecellit, quantum excusabilius, prelio superatum esse quam uitio.

AUG. Si tibi placet innocentia paruulorum, remoue ab eis, si potes, graue iugum quod est super filios Adam a die exitus de uentre matris eorum . Sed puto quod Scriptura, que hoc dixit, melius te nouerat quid esset innocentia creature, et quid iustitia Creatoris. Quis autem non uideat, si habent paruuli, qualem predicas, innocentiam, in graui iugo eorum Dei non esse iustitiam? Porro, quia in iugo graui eorum diuina iustitia est; non est in eis talis, qualem predicas, innocentia. Nisi forte tibi in hac questione laboranti, Deus iustus quidem, sed infirmus quodam modo subuenire poterit, quia suis imaginibus, ne innocentes grauis iugi miseria [2 1Kb] premerentur, subuenire non potuit: ut eum dicas uoluisse quidem, quia iustus est, sed non potuisse quia omnipotens non est; atque ita de his angustiis exeas, ut fidei caput perdas, qua fide primitus in Symbolo confitemur credere nos in Deum Patrem omnipotentem. Deus igitur tuus, in tot et tantis malis que paruuli patiuntur, aut iustitiam, aut omnipotentiam, aut ipsam curam rerum humanarum est perditurus: quodlibet autem istorum dixeris, uide quid eris [3 1Kb] .

L. IUL. Amolire te itaque cum tali Deo tuo de Ecclesiarum medio: non est ipse, cui Patriarche, cui Prophete, cui Apostoli crediderunt, in quo sperauit et sperat Ecclesia primitiuorum, que conscripta est in celis : non est ipse quem credit iudicem rationabilis creatura; quem Spiritus sanctus iuste iudicaturum esse denuntiat. Nemo prudentium, pro tali Domino suum unquam sanguinem fudisset: nec enim merebatur dilectionis affectum, ut suscipiende pro se onus imponeret passionis. Postremo iste quem inducis, si esset uspiam, reus conuinceretur esse, non deus; iudicandus a uero Deo meo, non iudicaturus pro Deo. Ut igitur prima fidei fundamenta cognoscas; noster Deus, Ecclesie catholice Deus, substantia nobis ignotus est, et ab aspectu similiter remotus; quem uidit nemo hominum, nec uidere potest : ut eternus sine principio, ita sanctus iustusque sine uitio; omnipotentissimus, equissimus, misericordissimus, innotescens solo [4 1Kb] splendore uirtutum; factor omnium que non erant, dispensator eorum [5 1Kb] que sunt, examinator cunctorum qui et sunt, et futuri sunt, et fuerunt, in ultimo die: terram, celum, et cuncta simul elementa moturus: excitator cinerum, et corporum restitutor: sed propter solam iustitiam, hec que diximus, cuncta facturus.

 AUG. Si Deum Patriarcharum colis, quare non credis circumcisionem octaui diei, que precepta est Abrahe, prefigurationem fuisse regenerationis in Christo? Hoc enim si crederes, uideres non potuisse iuste animam paruuli exterminari de populo suo, si die non circumcideretur octauo , nisi alicui fuisset obligata peccato? Si Deum Prophetarum colis, cur non credis quod per eos toties Deus dixerit, Reddam peccata patrum in filios ? Si Deum Apostolorum colis, cur non credis, corpus mortuum propter peccatum ? Si Deum colis in quo sperauit et sperat Ecclesia primitiuorum, que conscripta est in celis, cur non credis baptizandos paruulos erui de potestate tenebrarum , cum eos propter hoc exsufflet atque exorcizet Ecclesia, ut ab eis potestas tenebrarum mittatur foras? Ille uero quem sperat iudicem rationalis creatura, que in sanctis eius est et fidelibus, lege [1 1Kb] nobis, preter regnum bonis et supplicium malis, quem tertium locum preparauerit et promiserit non regeneratis innocentibus tuis. Quomodo autem dicis, neminem prudentum pro Domino, quem colimus, sanguinem fundere; cum eum coluerit et pro eo sanguinem fuderit gloriosissimus Cyprianus, qui uos in ista questione suffocat, dicens, paruulum ex Adam carnaliter natum, contagium mortis antique prima natiuitate contrahere ? uidesne te potius reum [2 1Kb] , qui blasphemas istum sanctorum martyrum Deum? Dicis [3 1Kb] te colere omnipotentissimum, equissimum, misericordissimum Deum: sed ipse est omnipotentissimus, qui iugum graue, quo premuntur filii Adam ex die natiuitatis sue, procul dubio ab eis posset auferre, imo ne ullo tali iugo prorsus grauarentur efficere: sed ipse est equissimus, qui nullo modo illud imponeret [4 1Kb] , imponiue permitteret, nisi peccata in eis, cum quibus nati sunt, inueniret, quorum reatum renatis idem ipse misericordissimus solueret. Si ergo te delectaret diuina iustitia, uideres profecto quod ex ipsa ueniat, non utique iniuste a paruulis incipiens, nota omnibus humana miseria, qua peragitur hec uita, a primis fletibus nascentium, usque ad extremos halitus morientium; sanctis tantum et fidelibus, sed in alia uita, felicitate promissa [5 1Kb] .

LI. IUL. Pro hoc igitur Deo meo, quem mihi qualem credo omnis creatura et sancta Scriptura denuntiat, rectius dixi facerem [6 1Kb] , si nec librorum te concertatione dignum putarem. uerum quoniam mihi potissimum hoc a sanctis uiris, nostri temporis confessoribus, munus impositum est, ut dicta tua quid habeant ponderis rationisque discutiam, opportunum fuit ostendere prius, non a te credi ei Deo, qui in Catholicorum semper Ecclesia predicatus est, et usque  ad finem ubi illa fuerit predicabitur.

AUG. Ego potius non te ostendisse, quod te ostendisse dicis, ostendi; et ei me Deo credere, qui a Catholicorum semper Ecclesia predicatus est, si nimium cecus non sis, edocui.

LII. IUL. Nunc uero consequenter inspiciam, quibus hoc, quod expugnat fides piorum, testimoniis affirmare coneris. Sed quoniam institui libro tuo secundo, quem Alypius detulit, obuiare, ne confunderetur rescripti series [1 1Kb] , paucis adhuc, usque dum ad testimonium Apostoli, quo plurimum tibi uideris muniri, sermo perueniat, respondendum est. Illis ergo, que supra posui, uerbis tuis hec que sequuntur adiungis: »In his itaque que pretermisit, hoc timuit, quia cuncta Ecclesie catholice pectora conuenit, fidemque ipsam antiquitus traditam atque fundatam, clara quodam modo uoce compellat, et aduersus eos uehementissime permouet quod diximus, quia nichil peccati esse in paruulis dicunt, quod lauacro regenerationis abluatur. Omnes enim ad Ecclesiam non propter aliud cum paruulis currunt, nisi ut in eis originale peccatum generatione prime natiuitatis attractum, regeneratione secunde natiuitatis expietur. Deinde ad nostra superiora uerba reuertitur, que nescio cur repetat: Eos autem qui de tali commixtione nascuntur, dicimus trahere originale peccatum; eosque, de parentibus qualibuscumque nascantur, non negamus adhuc esse sub diabolo, nisi renascantur in Christo. Hec uerba nostra et paulo ante dixerat. Deinde subiunxit quod de Christo diximus, Qui de eadem sexus utriusque commixtione nasci noluit. Sed etiam hic pretermisit quod ego posui: Ut per eius gratiam eruti de potestate tenebrarum, in regnum illius, qui de eadem sexus utriusque commixtione nasci noluit, transferantur. uide, obsecro te, que nostra uerba uitauit, tanquam inimicus omnino gratie Dei, que uenit per Iesum Christum Dominum nostrum. Scit enim ab illa Apostoli sententia, qua dixit de Deo Patre, Qui nos eruit de potestate tenebrarum, et transtulit in regnum Filii caritatis sue ; improbissime et impiissime [2 1Kb] paruulos separari: ideo procul dubio uerba ista pretermittere quam ponere maluit« . Egone sum inimicus gratie Dei, homo omnium impudentissime, qui in primo libro meo, unde tu ista a contextu suo auulsa rapuisti, ut aliquid sine ratione garrires, professione pura et plena os tuum mysteriis Manicheorum madens tuorumque damnaui?

AUG. Numquid ut habeas causam bonam conuiciando facturus es? Dic quorum meorum os, sicut meum damnasse te iactas [3 1Kb] . Dicturus es, Manicheorum; sed ut maledicus, non ut ueridicus. Ego enim et Manicheos detestor, et adiutores eorum, in quibus appetis [4 1Kb] principatum, et utrosque adiuuante ac subueniente  Domino Deo nostro catholica ueritate redarguo. Sed ostendam meos, quos in me tanto nequius quanto astutius criminaris. In hac enim causa, ubi originalis peccati uertitur questio, propter quod me nomine Manicheorum atrocissimis dignum arbitraris opprobriis, meus est Cyprianus, qui cum peccasse nichil dixerit paruulum, non tamen tacuit, eum contraxisse peccati ex Adam prima natiuitate contagium . Meus est Hilarius, qui cum exponeret quod in Psalmo legitur, uiuet anima mea et laudabit te: »uiuere se,« inquit, »in hac uita non reputat; quippe qui dixerat, Ecce in iniquitatibus conceptus sum, et in delictis peperit me mater mea« . »Scit sub peccati origine, et sub peccati lege se natum« . Meus est a tuo doctore excellentissime laudatus Ambrosius, qui dixit: »Omnes homines sub peccato nascimur, quorum ipse ortus in uitio est: sicut habes lectum, dicente Dauid, Ecce enim in iniquitatibus conceptus sum, et in delictis peperit me mater mea. Ideo Pauli caro, corpus mortis erat« . Meus est Gregorius, qui cum de Baptismo loqueretur: »uenerare,« inquit, »natiuitatem, per quam [1 1Kb] terrene natiuitatis uinculis liberatus es« . Meus est Basilius, qui cum ageret de ieiunio: »Quia non ieiunauimus,« inquit, »decidimus de paradiso: ieiunemus ut ad eum redeamus« . Meus est Ioannes Constantinopolitanus, dicens: »Adam peccauit illud grande peccatum, et omne hominum genus in commune damnauit« . Hi omnes, et alii socii eorum eadem sentientes, quos commemorare longum est, mei sunt  : si agnoscis, et tui sunt; sed mei doctores, improbatores tui. Quomodo igitur os meum meorumque damnasti; cum istorum, quos esse conspicis meos, concordissimo et ueracissimo potius ore ipse damneris? Istisne tu luminibus ciuitatis Dei, mente tenebrosissima, fronte impudentissima, lingua procacissima audes crimen obiicere Manichei? Si autem non audes, cur mihi non ob aliud audes, nisi quia hoc dico, quod dicunt quibus non audes?

LIII. IUL. Ibi namque hic est a me collatus ordo uerborum, cum dixissem auctorem Deum celi et terre, omniumque que in eis sunt, ac per hoc et hominum propter quos cuncta facta sunt. »Non autem me fugit,« inquio [2 1Kb] , »cum hec dicimus, illud de nobis disseminandum esse, quia gratiam Christi necessariam paruulis non putemus. Quod christianos populos laudabiliter et uehementer offendit: si tamen dicti per se nefarii non nos arbitrarentur auctores: eo enim modo nec de fratribus suis falsa credendo crimen incurrerent, et studiosos se circa amorem fidei comprobarent. Munienda igitur nobis ista pars  est contra impetum uanitatis, et confessione breui os obloquentium consuendum. Nos igitur in tantum gratiam Baptismatis omnibus utilem etatibus confitemur, ut cunctos qui illam non necessariam etiam paruulis putant, eterno feriamus anathemate. Sed hanc gratiam locupletem spiritualibus donis credimus, que multis opima muneribus ac reuerenda uirtutibus, pro infirmitatum generibus et humanorum statuum diuersitatibus, una, tam remediorum collatrice [1 1Kb] quam munerum, uirtute medicatur. Que cum admouetur [2 1Kb] , non est mutanda pro causis: iam enim ipsa dona sua pro accedentium capacitate dispensat. Sicut enim artes omnes non pro diuersitate materiarum, quas arripiunt excolendas, ipse quoque aut detrimenta aut augmenta patiuntur, sed idem [3 1Kb] semper atque uno modo se hahentes multiplici decorantur effectu [4 1Kb] ; ita et secundum Apostolum, Una fides, unum Baptisma : et multiplicantur et dilatantur in donis, nec tamen in mysteriorum mutantur ordinibus. Sed hec gratia non aduersatur iustitie, que maculas eluit iniquitatis: nec facit peccata, sed purgat; que absoluit reos, non calumniatur innocuos. Christus enim qui est sui operis redemptor, auget circa imaginem suam continua largitate beneficia; et quos fecerat condendo bonos, facit innouando adoptandoque meliores.« Hanc igitur gratiam, per quam reis uenia, illuminatio spiritualis, adoptio filiorum Dei, municipatus Ierusalem celestis, sanctificatio, atque in Christi membra translatio, et possessio regni celorum mortalibus datur, qui aliquibus negandam putat, omnium bonorum exsecrationem meretur.

AUG. In his omnibus que commemorasti gratie Dei muneribus, illud quod prius posuisti, dari per illam reis ueniam, non uis ad paruulos pertinere, quos ullum reatum negas ex Adam trahere. Cur ergo cetera multis negat Deus paruulis, qui sine hac gratia in illa etate moriuntur? cur, inquam, non eis datur illuminatio spiritualis, adoptio filiorum Dei, municipatus Ierusalem celestis, sanctificatio, atque in Christi membra translatio, et possessio regni celorum? Heccine [5 1Kb] tot munera tam necessaria, tot imaginibus suis nullum secundum uos peccatum habentibus negaret Deus, penes quem summa potestas est, cum hoc beneficium non a se prohibeat uoluntas contraria paruulorum? Tu certe ut hanc a uobis amolireris inuidiam, qua dicimini paruulis Baptismi gratiam denegare, dixisti quod eam gratiam, qui aliquibus negandam putat, omnium bonorum exsecrationem  mereatur [1 1Kb] . Non igitur eam Dei omnipotentis equitas negaret innumerabilibus paruulis, qui sine hac sub eius omnipotentia moriuntur, si mali nichil in eius occulto iudicio mererentur. A quo iudicio de stirpe Adam uenientibus omnibus debito, quicumque secundum gratiam, non secundum debitum liberantur, non in suis meritis, sed in Domino glorientur. uos ergo si carere uultis opprobrio, quo Ecclesie catholice detestabiles facti estis, sinite Christum paruulis esse Iesum. Quod omnino non erit, si non eis conferet propter quod hoc nomen accepit, id est, si non eos saluos faciet a peccatis eorum . Hoc igitur de ista gratia dicite, ut offensione Christianorum de qua conquerimini careatis, quod dixit catholicus doctus doctorque Gregorius: »uenerare natiuitatem, per quam terrene natiuitatis uinculis liberatus es.« Nullo itaque modo ad istam gratiam pertinere paruulos confitemini, quamdiu negatis eos natiuitate celesti a terrene natiuitatis uinculis liberari.

LIu. IUL. Que quoniam, ut locus interim hic patiebatur, muniui, reuertamur illo unde digressi sumus; de hoc ipso, ubicumque opportunum fuerit, plenius locuturi. Ecce quanta confessionis luce, et eos qui Baptisma paruulis denegarent, et uos qui eius preiudicio iustitiam Dei audetis maculare, reprobaui: protestans aliud me non tenere, quam instituta mysteria iisdem, quibus tradita sunt [2 1Kb] uerbis, in omni prorsus etate esse tractanda, nec pro causarum uarietate debere mutari: uerum fieri peccatorem ex malo perfecte bonum; innocentem autem qui nullum habet malum proprie uoluntatis, ex bono fieri meliorem, id est, optimum: ut ambo quidem in Christi membra transeant consecrati; sed unus deprehensus in mala uita, alter in bona natura. Ille enim innocentiam quam exortus acceperat, praua actione corrupit: hic uero sine laude, sine crimine uoluntatis, hoc solum habet, quod a Deo conditore suscepit, qui infucata [3 1Kb] primeuitate felicior, bonum simplicitatis sue uitiare non potuit, nullum habens de actibus meritum, sed hoc solum retinens, quod tanti opificis dignatione possedit.

AUG. Quare ergo graue iugum super eum a die exitus de uentre matris eius ? Cur tanta corruptibilitas corporis, ut hac aggrauetur [4 1Kb] anima eius ? Cur tanta mentis obtunsio, ut etiam plagis erudiatur tarditas eius? Quousque, Iuliane, grauis es corde? quousque diligis uanitatem, et queris mendacium , quo uestra heresis fulciatur? Numquid si nemo peccasset, si natura humana in ea qua condita est bonitate mansisset, etiam in paradiso ad istas homo miserias, ut alia taceam, nasceretur?

Lu. IUL. Aetas igitur illa sicut misericordiam Christi predicat innouata, id est, innouantis mysterii uirtute prouecta; ita iniquitatem iudicis, infamiam iustitie, aut accusata, aut aggrauata conuincit.

AUG. Ex qua uetustate etas illa dicitur innouata, cum sit ortu noua? Labia dolosa sunt ista: si uis  agnoscere uetustatem, ex qua paruuli christiana [1 1Kb] gratia renouantur, audi fideliter quod ait homo Dei Reticius ab Augustoduno episcopus, qui cum Melchiade Romano episcopo quondam iudex sedit, Donatumque damnauit hereticum. Hic enim cum de christiano Baptismate loqueretur: »Hanc igitur,« inquit, »principalem esse in Ecclesia indulgentiam, neminem preterit, in qua antiqui criminis omne pondus exponimus, et ignorantie nostre facinora prisca delemus; ubi et ueterem hominem cum ingenitis sceleribus exuimus«  . Audisne non postea perpetrata, sed etiam ingenita scelera ueteris hominis? Numquid Manicheus fuit iste Reticius? Quomodo ergo non dolose innouari paruulos dicitis in christiana regeneratione, qui mala que ingenerauit antiqui criminis pondus in uetere homine non uultis agnoscere? Deinde, si aggrauata etas illa iniquitatem iudicis conuincit, ut dicis, itane non est aggrauata graui iugo super filios Adam? Et tamen non est hinc iniquus Deus; ac per hoc merito est aggrauata. Nullum est autem huius etatis meritum malum, si non est originale peccatum.

LuI. IUL. Non ergo unitate Sacramenti rea monstratur infantia, sed ueritate iudicii nichil aliud quam innocens approbatur.

AUG. Inuenisse te putas quare baptizetur: dic quare exsuffletur. Certe Pelagii auctoris uestri magna et inuicta est putata sententia, ubi ait: Si Ade peccatum etiam non peccantibus nocuit, ergo et Christi iustitia etiam non credentibus prodest  . Quid ergo de paruulis dicitis [2 1Kb] quando baptizantur? Credunt, an non credunt? Si dixeritis, Non credunt: quomodo non [3 1Kb] eis Christi iustitia etiam non credentibus prodest, ut regnum celorum possideant? Aut si prodest, ut cogimini confiteri: sic igitur eis nocuit Ade peccatum nondum peccandi habentibus uoluntatem, quomodo eis prodest iustitia Christi nondum credend habentibus uoluntatem? Si autem dixeritis, Per alios credunt: sic etiam per alium peccauerunt. Et quoniam uerum est quod per alios credunt : profecto pertinent ad illud quod ait Dominus, Qui autem non crediderit, condemnabitur . Condemnabuntur ergo si per alios non credant, cum per se ipsos non ualent credere: condemnari autem iuste nullo modo possent, si non sub peccato, ac per hoc et sub peccati principe nascerentur [4 1Kb] . Propter hoc ergo et exsufflantur. Remouete ab eis [5 1Kb] deceptoriam uanitatem uestram: sinite paruulos uenire ad Iesum  qui saluum facit populum suum  a peccatis eorum .

 LuII. IUL. Quanquam mihi, ut de statu explicando immorer paruulorum, consequentia rationis indicit, que res sua lege coniunctas diuidi non sinit. Ceterum facilior esset iactura nascentium, si non eis compericlitaretur [1 1Kb] ipsa maiestas. Excusa igitur Deum, et accusa paruulum: iustum doceatur ille quod facit, qui sine iustitia Deus esse non potest; et queuis suscipiat persona supplicium. Ceterum nunc extra sacrilegium res quas putas esse consertas, mutuo sibi uehementer repugnant. Dicis enim, quoniam unis [2 1Kb] mysteriis, idololatre ac parricide [3 1Kb] , imbuuntur et paruuli, omnes scelestos posse conuinci: et addis rem multo absurdiorem, a Sacramenti huius, quo de agimus, auctore aliena peccata innocentibus imputari [4 1Kb] . Hoc est quod pugnare dixi, quia non capit rerum natura ut uno tempore et adeo sit misericors Deus, ut propria unicuique confitenti peccata condonet; et adeo crudelis, ut innocenti impingat aliena. Horum prorsus cum alterum dederis, alterum tulisti [5 1Kb] : si donat ueniam reis, non calumniatur innoxiis; si calumniatur innocuis, nunquam parcit obnoxiis.

AUG. Tu potius facis iniustum Deum, cum tibi uidetur iniustum peccata patrum reddere in filios, quod se ille facere et uerbis sepe testatur et rebus ostendit. Tu, inquam, facis iniustum Deum, sub cuius omnipotentis cura cum uideas graui iugo miserie paruulos premi, nullum eos peccatum habere contendis, simul accusans et Deum, et Ecclesiam: Deum quidem, si grauantur et affliguntur immeriti; Ecclesiam uero, si exsufflantur a iure diabolice potestatis alieni. Ubi autem somniasti, idololatris et parricidis originalia paruulorum nos equare peccata? uerumtamen mysteriis indita remissio peccatorum, in peccatis, et maioribus, et minoribus, et pluribus, et paucioribus, et singulis, uera est: in nullis uero peccatis, sicut esse paruulorum dicitis, falsa est. Sic autem aliena sunt originalia peccata propter nullum in eis nostre uoluntatis arbitrium, ut tamen propter originis contagium esse inueniantur et nostra. Quid est ergo quod clamas, et dicis non posse Deum et dimittere peccata maioribus propria, et imputare paruulis aliena: nec uis attendere, quod nonnisi in Christo renatis utraque; non renatis autem in Christo, neutra dimittat [6 1Kb] ? Ipsa sunt enim christiane gratie sacramenta abscondita sapientibus et prudentibus, et reuelata paruulis . In quibus o si esses, nec quasi magnus in tua uirtute confideres, profecto intelligeres, sic imputari generatis paruulis iniustitiam primi hominis ad subeundum supplicium, quemadmodum imputatur paruulis regeneratis iustitia secundi hominis ad obtinendum regnum celorum: quamuis uoluntate atque opere proprio nec illum in malo, nec istum in bono reperiantur imitati.

 LuIII. IUL. Nihil itaque in uerbis tuis, coactus, ut dicis, timore preterii. Quid enim in tam elegantis ingenii possem pauere monumentis, nisi forte hoc solum, quod horrorem de obscenitatis tue impugnatione perpetior?

AUG. Si emeres ista conuicia, prodigum te dicerem: gratis tibi adiacent; cur non eis fruaris, quibus maledicum animum pascis?

LIX. IUL. Audi igitur, contra ea que dixisti, breuiter: non sunt Ecclesie catholice pectora, que [1 1Kb] sermo tuus conuenit, si a pietate et ratione discordant. Quod utrumque committunt, cum nec de Dei equitate bene estimant, nec mysteriorum, que criminantur, sapientiam et diuitias intelligunt. Non est hec fides antiquitus tradita atque fundata, nisi in conciliis malignantium, inspirata a diabolo, prolata a Manicheo, celebrata a Marcione, Fausto, Adimanto, omnibusque eorum satellitibus, et nunc a te in Italiam [2 1Kb] , quod grauiter gemimus, eructata.

AUG. Quo ore, qua fronte concilium malignantium dicis, consensionem tot catholicorum, qui doctores Ecclesiarum fuerunt ante nos? Quasi uero, si in concilio episcoporum, quod non salubriter, sed iactanter, propter uestras questiones debere dicitis congregari, sederent episcopi quos supra memoraui, ut alios omittam, Cyprianus, Hilarius, Ambrosius, Gregorius, Basilius, Ioannes Constantinopolitanus, aliquos [3 1Kb] eorum qui nunc manent facile inueniretis, quos eis in doctrina ecclesiastica antiquitus tradita equare, nedum preferre possetis. Cum ergo ipsi contra uos de peccato originali proferant apertas clarasque sententias, et quas paulo ante posui, et alias plurimas; horumne in catholica ueritate consensum audetis malignantium appellare concilium? et cogitatis, quid istis contradicatis [4 1Kb] , ac non potius quo fugiatis, si eis consentire non uultis? Sed quoniam me dixisti eructasse in Italiam quod gematis, eumdem illum episcopum Italie a tuo doctore laudatum in tuam frontem replico Ambrosium. »Omnes homines,« inquit, »sub peccato nascimur, quorum ipse ortus in uitio est: sicut habes lectum, dicente Dauid, Ecce in iniquitatibus conceptus sum, et in delictis peperit me mater mea . Ideo Pauli caro corpus mortis erat, sicut ipse ait: Quis me liberabit de corpore mortis huius« ? »Christi autem caro damnauit peccatum, quod nascendo non sensit, quod moriendo crucifixit, ut in carne nostra esset iustificatio per gratiam, ubi erat ante colluuio per culpam« . Hanc ergo fidem antiquitus traditam dico atque fundatam: tu renuis, et cui relucteris, non respicis. Numquid huic eam a diabolo dicere poteris inspiratam? Numquid iste Manicheus est? numquid Marcion, Faustus, Adimantus? Non utique, sed longe his dissimilis, longeque contrarius. Pelagius certe dicat quis iste sit. Ille, ille est, cuius fidem, et purissimum  in Scripturis sensum ne inimicus quidem ausus est reprehendere. Quid est, Iuliane? ubi te uides? Ille, cuius ne inimicus quidem reprehendere ausus est fidem, hanc habebat fidem, quam tu ita reprehendis, ut eam tribuas conciliis malignantium. Ecce non est eorum, sed est Ambrosii: quia uera est, quia sana est, quia, ut dixi, antiquitus tradita atque fundata est, hec et mea est. Non ego hanc in Italiam  eructaui: sed potius ab isto episcopo Italie hanc predicante et docente [1 1Kb] lauacrum regenerationis accepi. Quoniam fides ista catholica est, et tamen tua non est: tu ergo ubi es? uide, obsecro, et redi. uidere tibi expedit, non inuidere: redire cupimus, non perire.

LX. IUL. Nihil est peccati in homine, si nichil est proprie uoluntatis, uel assensionis: hoc mihi hominum genus, quod uel leuiter sapit, sine dubitatione consentit. Tu autem concedis nichil fuisse in paruulis proprie uoluntatis: non ego, sed ratio concludit, nichil igitur in eis esse peccati. Nequaquam ergo propter hoc ad Ecclesiam deferuntur, ut infamentur, imo ut infament Deum: sed deferuntur, ut laudent Deum, quem et bonorum naturalium et donorum spiritualium protestantur auctorem.

AUG. Non infamantur, cum exsufflantur; sed eruuntur de potestate tenebrarum: nec infamant Deum, sed quo creatore nati sunt, hoc indigent saluatore: et ideo renascendo, ex Adam transferuntur ad Christum. Ubi autem dixisti, »Nihil est peccati in homine, si nichil est proprie uoluntatis, uel assensionis:« plenius uerum diceres, si adderes, uel contagionis.

LXI. IUL. Originale autem peccatum si generatione prime natiuitatis attrahitur, nuptias quidem a Deo institutas damnare potest, ceterum auferri a paruulis non potest: quoniam quod innascitur, usque ad finem eius, cui a principiorum causis inheserit, perseuerat.

AUG. Nec nuptias damnat, quia non ipse sunt causa eius; et [2 1Kb] aufertur ab Omnipotente illo, qui et homo nasci potuit sine illo.

LXII. IUL. Nullam itaque tibi calumniam commouemus, quasi damnes nuptias, et quasi hominem, qui ex illis nascitur, opus diaboli esse dicas; nec infideliter hoc obiicimus, nec imperite colligimus: sed qui sit consequentium sententiarum effectus, sollicite et simpliciter intuemur. Nunquam sunt enim sine commixtione nuptie corporales. Tu dicis, quicumque ex illa commixtione nascuntur, ad diabolum pertinere: dubio procul pronuntias nuptias ad ius demonis pertinere.

AUG. Numquid nos dicimus, sine commixtione corporis nuptias in paradiso esse potuisse, si nemo peccasset? Sed non ibi esset malum, quo nunc bene utitur pudicitia coniugalis. Illud autem malum est a uulnere, quod diabolica inflixit astutia. Hinc rea tenetur propago mortalium: hinc est qui nascitur sub principe  peccatorum, donec renascatur in Christo, qui nullum habuit omnino peccatum; a quo solo uinculum soluitur mortis, quia solus fuit liber in mortuis.

LXIII. IUL. Dicis trahi nature conditione peccatum, qui uis hoc malum a uoluntate primi hominis accidisse. Differo hic responsionem, qua conuincendus es quod sine uerecundia mentiaris. Sed quod ad presentem locum spectat, colligo, et sapientie ratiocinanti credo, quod naturam uidelicet diabolicam sine ambiguitate definias. Nam si in ea uel per eam est, propter quod homo a diabolo possidetur; irrefutabiliter diaboli est, per quod Dei imaginem sibi potuit uindicare. Imo nec imago Dei est, que per exortum suum in regno diaboli est.

AUG. Credis, sed opinanti stultitie, non ratiocinanti sapientie. Sine paruulos erui de potestate tenebrarum, ut Christi transferantur in regnum. Nam dicendo eos ueteris delicti non habere contagium, et sic remouendo a misericordia Saluatoris, qui saluum facit populum suum a peccatis eorum, unde uocatus est iehsu ; nichil agis, nisi ut ira Dei maneat super eos, de qua locutus est Iob, dicens: Homo natus ex muliere, breuis uite, et plenus ire, et sicut flos feni decidit, fugit autem sicut umbra, et non stabit: nonne et huius curam fecisti, et hunc fecisti intrare in conspectu in iudicium? Quis enim erit mundus a sordibus? Ne unus quidem, etiamsi unius fuerit diei uita eius super terram . Sed uidelicet, homo misericors, miseraris imaginem Dei, ne dicas eam sub peccato carnaliter nasci. O quam crudelis est ista uana misericordia tua, que paruulis negat misericordiam Saluatoris sui: qui uenit querere quod perierat ! Per illas igitur sordes, sine quibus homo Dei dicit esse neminem, etsi unius diei sit uita eius super terram, sibi uindicat diabolus imaginem Dei, non per substantiam, quam creauit Deus. uitiata est enim natura, non uitium est. Sed tu [1 1Kb] , »Nec imago Dei est,« inquis, »que per exortum suum in regno diaboli est.« Quid, si tibi alius dicat, Non est imago Dei, que nullo rea peccato, non tamen intrat in regnum Dei? nonne, quid respondeas non habebis, si uana respondere nolueris? Et certe propterea est homo imago Dei, quia factus est ad similitudinem Dei. Cur ergo et uanitati similis factus est, propter quod dies eius uelut umbra pretereunt ? Non enim ab hac uanitate separaturus es paruulos, cum dies eorum uelut umbra pretereant. Postremo numquid eos et a uiuentibus separabis? Audi ergo eum qui dicit in Psalmo: Ecce ueteres posuisti dies meos, et substantia mea tanquam nichil ante te; uerumtamen uniuersa uanitas, omnis homo uiuens . Cum ergo sit imago Dei omnis homo uiuens, dic unde sit etiam uanitas omnis homo uiuens. Sed quid dicturus es, qui non uis agnoscere, aliud horum esse ex conditione Dei, aliud accidisse ex conditione peccati? Permittite, quesumus, ut homo uiuens, qui ad Dei similitudinem factus est, eruatur a potestate tenebrarum, sub qua uanitati similis factus est:  eruatur autem nunc interim a reatus obligatione; post hanc uero corruptibilem uitam, ab omni etiam uanitate.

LXIu. IUL. Si igitur legas opus meum, desines mirari, cur ad uerba tua, que supra posueram, reuerterim. Promiseram quippe me de scriptis tuis probaturum, quoniam tu inter impietatem quam biberas, et eius inuidiam quam timebas, pariter utrumque dixisses, et quod a Catholicis, et quod a Manicheis asseri solet. Est itaque ibi talis ordo uerborum admotus [1 1Kb] tuo capiti, quod nunc fronte sycophante interpolatum fuisse mentitus es. Scio me magna pollicitum, id est, ut de aduersarii sermonibus approbarem, et eos qui homines opus Dei negant, iure damnari, et istum ipsum, qui hoc confitetur, nichil aliud agere, quam ut peculium diaboli confirmet esse quidquid de nuptiarum fecunditate procedit. Hoc enim genere, patrocinii sui quoque legibus, Manicheorum opinio destruetur. uerum id tota libri eius exordia publicarunt. Ait enim opus esse diuinum homines, qui ex nuptiis, id est, ex maribus nascuntur et feminis: qua sententia omne quod erat acturus euertit, nobisque assentitur dicentibus esse impios, qui hec audeant denegare. Absoluta igitur iam una pars est: superest ut ostendam, id eum quod nuper impugnarat astruere. Quibus dictis partem tui capitis retractaui, in qua dixeras: »Eos, qui de tali commixtione nascuntur, dicimus trahere originale peccatum, eosque de parentibus qualibuscumque nascantur, non negamus adhuc esse sub diabolo, nisi renascantur in Christo, et per eius gratiam de potestate eruti tenebrarum, in regnum illius qui ex eadem sexus utriusque commixtione nasci noluit, transferantur.« Cur ergo putes hinc te excusari posse ab errore Manicheorum, quia ausus es sententiam, cum qua omnibus ingenii tui uiribus luctabaris, inserere; cum hoc non patrocinium erroris tui, sed testimonium sit stultitie singularis, qui putas Calliphontis more uirtutem et uitia, iustitiam et iniquitatem oratione tua posse in federa conuenire? Quod autem ait Apostolus, Qui eruit nos de potestate tenebrarum, et transtulit in regnum Filii dilectionis sue; lege quartum operis mei librum, et tunc tibi quid Magister Gentium senserit, innotescet.

AUG. Sexto nostro responsum est quarto tuo, et nunc ego magis admoneo ut illa tua et mea legant, qui uolunt scire quantum ibi fueris a ueritate deuius, et quanta sis ueritate conuictus. De hac autem chartula, in qua ex tuis libris quedam decerpta conscripta sunt, liberum tibi est mihi imputare quod ille fecit, qui eam misit homini, a quo missa est mihi. Ille quippe quod uoluit, in ea posuit ex opere tuo [2 1Kb] , et quod uoluit pretermisit: unde tibi iam supra breuiter satisque respondi. Quid te obscuris tuis aduersus Apostoli manifesta conaris inuoluere? Ille Deum predicans ait, Qui eruit nos de potestate tenebrarum, et transtulit in regnum Filii caritatis sue :  et tu dicis hoc ab illo [1 1Kb] , exceptis paruulis, dictum. Si ergo non eruuntur paruuli de potestate tenebrarum, non sunt mortui: si non sunt mortui, non pro eis mortuus est Christus: tu autem etiam pro ipsis Christum mortuum confiteris; et idem dicit Apostolus, Unus pro omnibus mortuus est; ergo omnes mortui sunt . Conclusio hec Apostoli inuicta est: ac per hoc quia et pro paruulis mortuus est, profecto etiam paruuli mortui sunt. Mortuus est porro Christus, ut euacuaret eum qui potestatem habebat mortis, id est, diabolum . Sine igitur paruulos, ut uiuant, de potestate erui tenebrarum. Quid est autem, quod mihi Calliphontis morem obiicis, uel errorem, in eo quod me putare dicis uirtutem et uitia, iustitiam et iniquitatem oratione mea posse in federa conuenire? Ego quidem absit ut hoc uel corde teneam, uel sermone suadeam: sed tam bene te intellexisse istum philosophum gratulor. Etenim cum ille putauerit in uirtute animi et uoluptate corporis esse hominis bonum  ; tu eum dicis uirtutes et uitia uoluisse coniungere: ac per hoc, sicut decuit, uitium iudicasti esse corporalis appetentiam uoluptatis: uitium est igitur libido, quam laudas. Subrepsit itaque undecumque tuis sensibus ueritas, ut suscepte tue causam paululum deserens, quod dicimus diceres.

LXu. IUL. Argui ergo, et iure argui, deiectam [2 1Kb] et debilem uarietatem, qua fuerat effectum ut et nuptias te non damnare premitteres [3 1Kb] , et diceres, ob uiri et femine commixtionem, quam de nuptiarum conditione et natura uenire perspicuum est, imo in qua sola  nuptiarum ueritas est, homines in diaboli iura transcribi.

AUG. Si in sola uiri et femine commixtione est ueritas nuptiarum; eadem ergo est ueritas adulteriorum que nuptiarum, quia in utrisque est ista sexus utriusque commixtio. Quod si absurdissimum est; non in sola, ut deliras, commixtione maris et femine nuptiarum ueritas est, quamuis sine illa nuptie filios propagare non possint: sed alia sunt ad nuptias proprie pertinentia, quibus ab adulteriis nuptie discernuntur, sicut est thori coniugalis fides, et cura ordinate filios procreandi, et que maxima differentia est, bonus usus mali, hoc est, bonus usus concupiscentie carnis, quo malo adulteri utuntur male.

LXuI. IUL. Quam commixtionem ita exsecrabilem persuadere conatus es, ut uelis intelligi Christum, non propter signi splendorem, sed propter damnandam sexuum coniunctionem nasci de uirgine matre uoluisse. Quid ergo unquam a quoquam dici improbius aut impudentius potuit, quam hoc, quod duos uelut reges de humanitatis possessione certantes his signis, et duo eorum regna separasti, ut diceres, diaboli  esse quidquid nuptie protulissent, Dei uero solum quod uirgo peperisset? Quid est aliud, uirginis fecundatorem et egentissimum ostendere inopia portionis sue, et eumdem negare eorum qui prodeunt de nuptiis hominum conditorem? Teneat igitur uerbi tui lector diligens chirographum, sciatque te, discipulum fidelem Manicheorum et Traduciane nationis primatem, nichil aliud quam commixtionem legitimi damnasse coniugii.

AUG. Non habes exercitatos sensus ad separandum bonum a malo. Et hominum et Angelorum natura atque substantia uel bonorum uel malorum Deo creatore subsistit: sed uitia naturarum atque substantiarum, que Manichei naturas dicunt esse atque substantias, ueritas autem negat, Deus iustus atque omnipotens ordinatione iudiciaria esse permittit; et ipsa sunt mala, que nisi ex bonis et in bonis naturis inesse non possunt. Sic sunt autem in diaboli potestate quecumque illi, Deo iudicante, subduntur, ut a Dei potestate, sub qua et ipse diabolus constitutus est, aliena esse non possint. Cum igitur omnes Angeli et omnes homines sub Dei sint potestate, inanis est loquacitas tua, qua dicis Deum et diabolum diuisisse inter se, quis eorum quos [1 1Kb] habeat sub propria potestate. In quem uero crudo pectore euomas istas, quibus pasceris, contumelias, paulisper attende. En adest ille Ambrosius; de hoc in quod [2 1Kb] inueheris, quid dicat uide: »Quomodo solus,« inquit, »potuit iustus esse, cum generatio omnis erraret, nisi natus ex uirgine generationis obnoxie priuilegio minime teneretur« ? Audi adhuc, audi, et proteruam linguam frontis elisione compesce: »Non enim uirilis coitus uulue uirginalis secreta reserauit; sed immaculatum semen inuiolabili utero Spiritus sanctus infudit: solus enim per omnia ex natis de femina sanctus Dominus iehsu, qui terrene contagia corruptele, immaculati partus nouitate non senserit, et celesti maiestate depulerit« . Cernis nempe, quod dico, quis dixerit? cernis, quidquid contra me dicis, contra quem dicas? Si enim ego hinc sum discipulus Manichei, hoc est et ille. Non est autem hoc ille, qui hec ante nos dixit. Non est hoc igitur, quisquis hec dicit: sed hereticus manifestus est, quisquis huic antiquo catholico dogmati contradicit.

LXuII. IUL. Sed iam pergamus ad cetera. De me itaque scribens, post illa que supra texui uerba tua, hec que sequuntur adiungis: »Post hec illud nostrum posuit, ubi diximus: Hec enim que ab impudentibus impudenter laudatur, pudenda concupiscentia, nulla esset, nisi homo ante peccasset: nuptie uero essent, etiamsi nemo peccasset; fieret quippe sine isto morbo seminatio filiorum. Huc usque ille uerba mea posuit. Timuit enim quod adiunxi, In corpore uite illius, sine quo nunc fieri non potest in corpore mortis huius. Et hic ut meam sententiam non finiret, sed eam quodam modo detruncaret, illud  Apostoli testimonium formidauit, ubi ait: Miser ego homo, quis me liberabit de corpore mortis huius? Gratia Dei per Iesum Christum Dominum nostrum . Non enim erat corpus mortis huius in paradiso ante peccatum, propter quod diximus, In corpore uite illius, que ibi erat, sine isto morbo seminationem fieri potuisse filiorum, sine quo in corpore mortis huius fieri non potest« . Tenes tu quidem consuetudinem tuam, equidem in hoc potissimum opere consequenter, ut qui contra ueritatem agis, nichil uerum loquaris: sed numerosis eruditionis tue peccatis correptionum multitudo uix sufficit. Ideo hic iam breuiter annotabo, te fallere: me autem, uel post [1 1Kb] hoc opus intelliges, insolentem esse mendacii. Tibi ergo huius uitii uindica totam possessionem, ut ab Euangelio, nec sane iniuria [2 1Kb] , audire possis, quia ab initio mendax es, sicut et pater tuus , uel ille ad cuius te dicis dominum pertinuisse nascentem, uel alter secundarius, qui te elegantibus, que tamen inter honestos nominari non queant, imbuit sacramentis. Totum ergo hoc protuli in opere meo priore, quod tu pretermissum esse confingis: quod quanta sit disputationis ueritate ac luce conuictum, si prope ultimas primi uoluminis mei partes legas, etiam ipse poteris confiteri. Non ergo tua detruncata sententia, sed integra ualenti est responsione destructa. Nunc autem audi breuiter: Apostolus hoc quod ait, Miser ego homo, quis me liberabit de corpore mortis huius? Gratia Dei per Iesum Christum Dominum nostrum: non ad mortalitatem nostri corporis retulit, quam caro animalium de nature institutione suscepit, sed ad consuetudinem delinquendi; a quo reatu post incarnationem Christi, per Testamentum Nouum, quisquis ad uirtutis studia migrauerit, liberatur. Ibi ergo sub persona Iudeorum loquens, illecebrarum cupiditate etiam post interdictum sacre legis errantium, ostendit unicum esse in illa tempestate subsidium, si crederent Christo; qui sic indicebat cautiones de futuris, ut ueniam condonaret peractis; nec insistebat reis intentatione [3 1Kb] supplicii, sed currentes liberalissimo gremio confouebat; non exanimans terrore depressos, sed reparans benignitate correctos: quam benignitatem ipse iam senserat, qui dicebat, Humanus sermo, quoniam Christus iehsu uenit in hunc mundum peccatores saluos facere, quorum primus sum ego: sed ideo misericordiam consecutus sum, ut in me ostenderet Christus iehsu omnem patientiam, ad exemplum eorum, qui credituri sunt illi in uitam eternam . Quod ut intelligeres ad uitam malam, non ad naturam hominum pertinere; ne per aduentus Christi causam, putares ab eo etiam paruulos peccatores pronuntiatos; ait, In me ostendit omnem patientiam. Patientia autem Dei illa est, de qua ad Romanos loquitur: An ignoras quoniam bonitas Dei ad penitentiam te adducit? secundum  autem duritiam tuam et cor impenitens thesaurizas tibi iram in dic ire . Exercetur ergo patientia Dei, cum non exiguo tempore exspectatur humana conuersio. In paruulis autem non potest apparere patientia. Si enim essent peccata nature, que eis Saluator adscriberet; patiens quidem falso, seuus uero certissime diceretur. Non potest autem Deus nisi pius et iustus esse, quod est Deus meus iehsu Christus: cuius patientiam, uel Paulus diu persecutor, uel alii sub quorum persona loquitur, experti sunt; quia diu exspectati sunt, licet sero liberati. Ac per hoc ab Apostolo uita hominum, non natura damnatur. Commendans ergo hanc gratiam Iudeis, quia lex punit scelestos, nec habet illam [1 1Kb] efficientiam misericordie, quam Baptisma, in quo confessione breui actuum delicta purgantur, ostendit debere illos currere ad Christum, implorare opem huius indulgentie; et aduertere quod lex morum uulneribus comminetur, gratia uero efficaciter celeriterque medeatur. Corpus itaque mortis, peccata dixit esse, non carnem: nam si de membrorum miseria pronuntiasset, quam peccato estimas contigisse, rectius mortem corporis, quam corpus mortis uocasset. uerum ut scias, secundum consuetudinem Scripturarum peccata membra dici; lege ad Colossenses, ubi ipse Apostolus ait, Mortificate membra uestra, que sunt super terram; fornicationem, immunditiam, et auaritiam, que est simulacrorum seruitus; propter que uenit ira Dei in filios incredulitatis, in quibus et uos aliquando ambulastis, cum uiueretis in illis . Ecce quomodo membra appellat, que peccata pronuntiat. Corpus autem peccati hic [2 1Kb] ipsum ad Romanos, uetus homo noster, inquit, simul confixus est cruci, ut destruatur corpus peccati, ut ultra non seruiamus peccato . Hoc itaque more et hic exclamauit sub persona, ut diximus, Iudeorum: Miser ego homo, quis me liberabit de corpore mortis huius? id est, Quis me liberabit a reatu peccatorum meorum que commisi, cum uitare potuissem? que legis seueritas non donat, sed ulciscitur; quis me ab his membris, id est a uitiis, que improborum imitatione collegi, ut peccati plenum corpus exstruerem, poterit uindicare? quis, inquam? Et respondit, quasi rerum ipsarum uoce commonitus: Gratia Dei per Iesum Christum Dominum nostrum. Gratia Dei, que acceptam fert iustitiam fidelium sine operibus, secundum quod Dauid dicit, Beati quorum remisse sunt iniquitates, et quorum tecta sunt peccata: beatus uir cui non imputauit Dominus peccatum . Qui ergo facit hominem beatum, etiam ipse beatus est, iustitia sempiterna, per quam non donat peccatum, nisi quod iure potuit imputare. Non autem iure potuit imputare, si non illud cui imputatur, potuit et cauere. Nemo autem potest cauere naturalia. Igitur nullus prorsus habere potest de nature necessitate peccatum. Hec breuiter dixisse sufficiat.

AUG. Conatus es quidem quod ait Apostolus, Quis  me liberabit de corpore mortis huius? in sensum uestrum disputando conuertere: sed hoc te non posse, ille melius uidit, qui uiro illustri chartulam misit; et ideo uerba mea commemorans id pretermisit, ne tua rideretur exspectata et prolata responsio. Quis enim non rideat quod nescio utrum uobis persuadere potueritis, et tamen aliis persuadendum putastis, Iudei Apostolum induxisse personam, nondum sub Christi gratia constituti, atque dicentis, Miser ego homo, quis me liberabit de corpore mortis huius? Gratia Dei per Iesum Christum Dominum nostrum. Itane uero Iudeus, nondumque Christianus est, qui dicit, Dei gratia me liberabit per Iesum Christum Dominum nostrum? uerum hoc omitto: illud autem quis ferat, de preteritis suis peccatis putare hominem dicere, Quis me liberabit de corpore mortis huius? ut ei per ignoscentis Christi gratiam remittantur: cum dilucide appareat, unde ad ista uerba peruenerit? Ecce uerba eius sunt in auribus nostris: uideamus ergo, utrum ex eo quod egit uolens, an ex eo quod agit nolens, miserum se esse fateatur. Clamat homo, Non quod uolo, ago; sed quod odi, illud facio. Clamat, Iam non ego operor illud, sed id quod habitat in me peccatum. Scio enim quia non habitat in me, hoc est in carne mea, bonum: uelle enim adiacet mihi; perficere autem bonum, non inuenio. Non enim quod uolo, facio bonum; sed quod nolo malum, hoc ago. Non ait, Feci; sed, facio: non ait, Operatus sum; sed, operor: non ait, Egi; sed, ago: et hoc non quod uolo [1 1Kb] , sed quod nolo, Postremo, condelectatur [2 1Kb] legi Dei secundum interiorem hominem: uidet autem aliam legem in membris suis, repugnantem legi mentis sue; qua lege utique compellitur, non quod uult, facere bonum, sed quod non uult malum, hoc agere. Propter hoc exclamat: Miser ego homo, quis me liberabit de corpore mortis huius ? Et tu contra clarissimam ueritatem oculos claudis, gemitumque eius exponis, non ut omnibus patet, sed ut tibi placet, dicens, »Quis me liberabit de corpore mortis huius? hoc est, Quis me liberabit a reatu peccatorum meorum que commisi?« Ille dicit [3 1Kb] , Quod nolo malum, hoc ago: et tu dicis, »que commisi.« Usque adeone desperas de hominibus [4 1Kb] qui hec legunt, ut non ipsum malint audire quam te, et ipsi potius quam tibi credere? Sine hominem gratiam Dei, non solum quia peccauit, ut absoluatur, uerum etiam ne peccet, ut adiuuetur, exposcere: quod isto loco agitur. Qui enim dicit, Quod nolo malum, hoc ago, non est locus ut dicat, Dimitte nobis debita nostra; sed, Ne nos inferas in tentationem . Unusquisque autem tentatur, sicut ait apostolus Iacobus, a concupiscentia sua attractus et illectus . Hoc malum est de quo ait, Scio quia non habitat in me, hoc est in carne mea, bonum. Hoc malum est in corpore  mortis huius. Hoc malum non fuit in paradiso ante peccatum; quia nondum erat hec caro corpus mortis huius: cui dicetur in fine [1 1Kb] , Ubi est, mors, contentio tua? sed tunc dicetur, cum corruptibile hoc induerit incorruptionem, et mortale hoc induerit immortalitatem : nunc autem corpus est mortis; quia idem ipse dixit apostolus, Corpus nortuum est propter peccatum . Audi catholicos intellectores Apostoli; accipe eorum uerba, non mea, cum quibus accipio conuicia tua: audi non Pelagium, sed Ambrosium. »Etiam Pauli caro,« inquit, »corpus mortis erat, sicut ipse ait, Quis me liberabit de corpore mortis huius« ? »Audi non Celestium, sed Gregorium: Intra nosmetipsos,« inquit, »propriis uitiis ac passionibus impugnamur, et die noctuque ignitis stimulis corporis humilitatis huius et corporis mortis urgemur, nunc latenter, nunc etiam palam, prouocantibus ubique et irritantibus rerum uisibilium ille cebris, luto hoc fecis, cui inhesimus, ceni sui fetorem uenis capacioribus exhalante; sed et lege peccati, que est in membris nostris, legi spiritus repugnante« . His tu luminibus celestis ciuitatis oblatrans, »Corpus mortis,« inquis, »peccata dixit esse, non carnem:« negans Apostolum hoc ad mortalitatem nostri corporis retulisse; »quam caro,« inquis, »animalium de nature institutione suscepit.« Hoc enim sapis, quod Pelagius in iudicio Palestino ficto corde damnauit, Adam scilicet mortalem factum, ita ut siue peccaret, siue non peccaret, moriturus esset  . Ac sic resistens his uiris, et aliis eorum sociis fidei sane, tot tantisque doctoribus, cogeris implere paradisum, etiamsi nemo peccasset, dolore parturientium, labore nascentium, gemitibus languentium, funeribus morientium, merore lugentium. Quid igitur mirum, si et de isto paradiso, quod est Ecclesia, foras istis; qui paradisum illum, de quo foras ierunt, qui nos in istas miserias peccando miserunt, talem facitis, qualem non dico Christianorum nullus, sed nec hominum quisquam suspicari audet [2 1Kb] , si non sit insanus?

LXuIII. IUL. In primo enim opere latius disputata sunt. Quamuis nec tu dilucide loquaris, quam mortem intelligi uelis, cuius corpus dicis in paradiso non fuisse ante peccatum: quia in libris, quos ad Marcellini nomen edidisti, mortalem Adam factum fuisse professus es . Quod uero adiungis morbum esse negotium nuptiarum, leniter audiri potest, si hoc solum de tuis parentibus dicas. Conscius enim forte esse potes matris tue morbi alicuius occulti, quam in libris Confessionis, ut ipso uerbo utar, meribibulam uocatam esse signasti . Ceterum in sanctorum connubio, et in omnium honestorum, nullus omnino morbus est. Quia nec Apostolus morbum pro remedio concessit, cum per reuerentiam nuptiarum  a morbo fornicationis, Ecclesie homines muniebat: qui sensus quomodo et frontem tuam et dogma penitus eraserit, primi uoluminis mei prope ultima parte monstratur: quod et in toto ipsius responsionis corpore, prout locorum opportunitas attulit, explicatum est.

AUG. Nusquam sic apparuit dolus tuus, et per scientiam damnata conscientia. Scis enim, scis omnino: tam quippe apertum est, ut qui libros illos legit, hoc nescire non possit: scis, inquam, in libris quos ad Marcellinum edidi, me uehementer egisse contra incipientem surgere iam tunc heresim uestram, ne crederetur Adam, etiamsi non peccasset, fuisse moriturus. Sed quoniam [1 1Kb] mortalem hactenus dixi, quia poterat mori; poterat namque peccare: tu eis qui libros illos non legerunt, nec fortasse lecturi sunt, fuco insidioso, si hec tua legerent, subripere uoluisti; quasi ego ita dixerim, Adam mortalem factum, ut siue peccaret, siue non peccaret, moriturus esset. Hoc enim uobiscum agitur [2 1Kb] , hinc tota de hac re inter nos et uos uertitur questio, quod nos dicimus, Adam si non peccasset, nec corporis mortem fuisse passurum; uos autem, siue peccasset, siue non peccasset, corpore fuisse moriturum. Quid est ergo quod ignorare te fingis, quam mortem intelligi uelim, cuius corpus dico in paradiso non fuisse ante peccatum; cum scias, in libris illis quid egerim, quamque aperte dilucideque egerim, non fuisse Deum puniendo dicturum peccatori, Terra es, et in terram ibis ,  si Adam etiam nulla iniquitate commissa iturus esset in terram, id est, uel corpore moriturus? Quod autem etiam matrem meam, que te nichil lesit, nec contra te aliquid disputauit, conuicio lacerandam putasti, uictus es maledicendi libidine, non timens quod scriptum est, Neque maledici regnum Dei possidebunt . Sed quid mirum est quod te inimicum etiam eius ostendis, cum sis inimicus gratie Dei, qua eam dixi ab illo puellari uitio liberatam? Ego uero parentes tuos tanquam catholicos christianos honorabiles habeo, eisque gratulor quod ante defuncti sunt, quam hereticum te uiderent. Non autem dicimus, morbum esse negotium nuptiarum [3 1Kb] , quod est liberorum procreandorum causa concumbere, non satiande libidinis; quam tu negas morbum, cum fatearis aduersus eam prouisum fuisse coniugale remedium. Nam utique ne fornicatio perpetretur, libidini, quam laudas, contradicitur, obsistitur, repugnatur. Ut si eum, qui procreandis filiis constitutus est, transgreditur limitem; saltem qui ei cedit, in coniuge uenialiter peccet: coniugibus enim loquebatur Apostolus, ubi cum dixisset, Nolite fraudare inuicem, nisi ex consensu ad tempus, ut uacetis orationi; et iterum ad ipsum estote, ne uos tentet Satanas  [1 1Kb] propter intemperantiam uestram: continuo subiecit, atque ait, Hoc autem dico secundum ueniam, non secundum imperium . Hoc itaque malo sola bene utitur intentione propagande prolis pudicitia coniugalis: huic malo uenialiter in coniuge ceditur, non causa prolis, sed carnalis tantummodo uoluptatis; huic malo resistitur, ne appetitus damnabilis uoluptatis expleatur. Hoc malum habitat in corpore mortis huius: propter cuius motum, etiam mente non consentiente importunum, dicitur, Scio quia non habitat in me, hoc est in carne mea, bonum . Hoc malum non erat in corpore uite illius, ubi aut uoluntati [2 1Kb] seruientibus etiam genitalibus membris, libido nulla erat, aut omnino se unquam contra uoluntatis arbitrium non mouebat. Huius mali repente exorti puduit [3 1Kb] eos , qui priusquam peccarent, nudi erant, et non pudebat eos . Huius mali laudes [4 1Kb] impudenter sparsisti etiam quatuor illis libris tuis, quibus coactus sum respondere sex meis.

LXIX. IUL. Ut autem [5 1Kb] ad istam commemorationem humane miserie et diuine gratie ueniret Apostolus, supra dixerat: uideo aliam legem in membris meis, repugnantem legi mentis mee, et captiuantem me in lege peccati: post hec uerba exclamauit, Quis me liberabit de corpore mortis huius? Gratia Dei per Iesum Christum Dominum nostrum . Constat quidem premissis illis que posuisti, subdidisse Apostolum, Miser ego homo, quis me liberabit de corpore mortis huius? Gratia Dei per Iesum Christum Dominum nostrum. Sed non querimus impresentiarum, utrum hoc Apostolus dixerit: uerum qua fide, quo sensu, qua ratione dixerit querimus. Ille enim in membris legem per flagitiorum usum sanctis consiliis inter principia tamen emendationis rebellem, consuetudinem malam [6 1Kb] uocabat, que ab eruditis etiam seculi dici solet secunda natura. Ante pauca enim eos, ad quos loquitur, cum exprobratione conueniens dixerat: Humanum est quod dico, propter infirmitatem carnis uestre: sicut enim exhibuistis membra uestra seruire immunditie et iniquitati ad iniquitatem; ita nunc exhibete membra uestra seruire iustitie in sanctificationem . Utque ostenderet quia carnem, non hoc corpus quod causas in seminibus habet, sed uitia abusiue uocaret; post duo capita fortasse subiungit: Cum essemus in carne, passiones peccatorum que per legem ostenduntur, operabantur in membris nostris, ut fructificarent morti . Sic dixit, Cum essemus in carne, quasi eo tempore cum disputaret, in carne non esset: sed qui Scripturas nouit, genus hoc elocutionis [7 1Kb] agnoscit. Et ideo ubi uerborum communitas ingerit questionem, adhibeatur regula rationis, ad cuius equalitatem, que  putabantur deflexisse [1 1Kb] , tendantur. Ceterum Faustus Manicheorum episcopus, preceptor tuus, hoc uel maxime Apostoli testimonio contra nos nititur, dicens ab eo nichil aliud his sermonibus, legis uidelicet que repugnans consilio in membris habitet [2 1Kb] , quam naturam malam significatam fuisse. Unde nichil minus a te fieri debuit, quam hic locus sic intelligi, quomodo ab illis exponitur, ne, cum per easdem lineas, quas Faustus torsit, ingrederis, non disputasse, sed preterita reddidisse uidearis.

AUG. Respondeat [3 1Kb] tibi, non Faustus Manicheus, sed catholicus doctus doctorque [4 1Kb] Gregorius: qui non »inter principia,« ut dicis, »emendationis, in membris legem per flagitiorum usum sanctis consiliis rebellem, consuetudinem malam uocabat, que ab eruditis etiam dici solet secunda natura:« sed legem peccati que est in membris nostris repugnans legi mentis, mortali huic terrenoque corpori nostro plane aperteque tribuebat dicens, »Legem peccati que est in membris nostris, legi spiritus repugnare, dum imaginem regiam [5 1Kb] que intra nos est, captiuam ducere studet, ut spoliis eius cedat, quidquid illud est quod in nos beneficio diuine ac prime illius conditionis influxit. Unde uix aliquis,« inquit, »fortasse longa [6 1Kb] se et districta regens philosophia, et paulatim anime sue nobilitatem recolens, naturam lucis, que in se est, humili huic et tenebroso luto coniuncta, reuocet ac reflectat ad Deum. uel si certe propitio Deo agat, utrumque pariter reuocabit [7 1Kb] ; si tamen longa et assidua meditatione insuescat sursum semper aspicere, et deorsum male trahentem ac degrauantem materiam sibimet astrictam frenis arctioribus subleuare« . Hec dicebat beatus Gregorius, non inter principia emendationis sue, sed iam episcopus, uolens exponere, uel potius que nota sunt, admonere, in quali quantoque certamine cum uitiis interioribus, propter corpus quod aggrauat animam, constituti sint sancti. Quod certamen utique non fuisset in illo beate pacis loco, id est, paradiso deliciarum sanctarum, si nemo peccasset. Non enim corpus mortis huius ibi esset, cuius corruptibilitate anima grauaretur: sed corpus uite illius, ubi non caro concupisceret aduersus spiritum, ut necesse esset spiritui concupiscere aduersus carnem : sed felici utriusque concordia natura letaretur humana. Si ergo Manicheos introducentes aliam naturam mali atque substantiam expugnare uelles, non adiuuare; profecto istas omnibus apertas a paruulis incipientes humane uite miserias cum tuis deceptoribus non negares; sed unde in eas collapsa sit nostra natura, que beata est primitus instituta, cum catholicis fidelibus et preclarissimis doctoribus diceres.

LXX. IUL. Ut igitur quod egimus colligatur, nec  ego dictis tuis fraudem intuli, nec tu attulisti aliquid, quod uel dilutiore [1 1Kb] pietatis colore perfunderes, nedum Scripturis testibus approbares. Nec hoc quod tu putas, intellexit Apostolus: nec alia prorsus in paradiso fuit conditio commixtionis, quam qualis nunc in coniugiis agitur, quam a se institutam [2 1Kb] Deus, tam ipsorum conditione sexuum et qualitate membrorum, quam frequentata benedictione perdocuit. Quibus absolutis claret, cunctos qui a te decipiuntur, ira esse quam misericordia digniores, quoniam in excusationem criminum suorum, que mala uoluntate committunt, te auctore infamant natiuitatem, ne corrigant actionem.

AUG. Actio pia est in hac uita Deum colere, et eius gratia contra uitia interna pugnare, eisque ad illicita instigantibus cogentibusue non cedere; et ubi ceditur indulgentiam, atque ut non cedatur adiutorium Dei affectu religiose pietatis exposcere. In paradiso autem, si nemo peccasset, non esset actio pietatis expugnare uitia; quoniam permansio felicitatis esset uitia non habere. Sed non est indicium [3 1Kb] hominum contra uitia ueraciter dimicantium, ea que impudenter frequentatur a uobis laudatio uitiorum. Itane uero, Iuliane, quando dicebat Ambrosius, »Omnes homines sub peccato nascimur, quorum ipse ortus in uitio est« ; aut me dicebat auctore, aut infamabat natiuitatem, ne corrigeret actionem? Itane uero Gregorius, quando dicebat, »uenerare natiuitatem, per quam terrene natiuitatis uinculis liberatus es« ; aut quando dicebat de Christo loquens, uel de Spiritu sancto, »Per hunc prime natiuitatis macule purgantur, per quas in iniquitatibus concipimur, et in delictis genuerunt nos matres nostre [4 1Kb] ;«  aut quando dicebat Hilarius de rege Dauid, »Scit sub peccati origine, et sub lege peccati esse se natum« : infamabant isti uiri natiuitatem, ne corrigerent actionem? Audebisne persuadere cordi tuo, quod Pelagianorum actio actioni preferatur istorum? Date ueniam, nunquam uos uitam melius illis agere crederemus, nec si non sic amaretis concupiscentiam carnis, ut eam, qualis nunc est contra spiritum concupiscens, etiam in paradiso ante peccatum collocare uelletis. Nam si, ut dicis [5 1Kb] , »non alia fuit in paradiso conditio commixtionis, quam qualis nunc in coniugiis agitur:« erat ibi et ante peccatum libido carnalis, sine qua non potest nunc [6 1Kb] sexus uterque misceri. Si ergo non uultis, in illa beatitudine membra genitalia nondum pudenda, ad opus suum peragendum, quo proles seminaretur, uoluntati hominum sine libidine potuisse seruire; adhuc quero eamdem libidinem qualem tunc fuisse credatis. uoluntatem certe quando esset necessaria, sequebatur; an etiam quando  non erat propter propagandos filios necessaria, stimulabat tamen animum, et propellebat in concubitus uel quosque damnabiles, uel cum coniuge ueniales? Si enim talis erat, qualis nunc est; hoc sine dubitatione faciebat, siue illi resisteretur per temperantiam, siue per intemperantiam cederetur. Ac sic, homo libidini aut peccando seruire cogeretur, aut bello intimo repugnare: quorum alterum honestati, alterum paci felicitatis illius, si humanum sensum habetis, non conuenire sentitis. Remanet igitur, ut si libido ibi esset, ita esset subdita uoluntati, ut rectam quietamque mentem, nec ad delictum traheret, nec ad prelium prouocaret; et spiritum obedientem Deo, ac fruentem Deo, nec peccare nec pugnare compelleret. Que quoniam nunc talis non est, sed ipsa licita inhianter, non obtemperanter appetit; in illicitis autem aut spiritum deiicit, aut contra spiritum concupiscit; agnoscite malum uitiata nature integritate contractum: quo malo bene utitur propagandi officio castitas coniugum, et de quo malo ducitur generationis obnoxie uinculum, regeneratione soluendum [1 1Kb] .

LXXI. IUL. Sed de hoc satis sit, nunc que sequuntur arripiam. »In corpore igitur mortis huius, quale in paradiso ante peccatum, profecto non erat, alia lex in membris nostris repugnat [2 1Kb] legi mentis: quia et quando nolumus, et quando non consentimus, nec ei membra nostra ut impleat quod appetit exhibemus; habitat tamen in eis, et mentem resistentem repugnantemque sollicitat; ut ipse conflictus etiamsi non sit damnabilis, quia non perficit iniquitatem; sit tamen miserabilis, quia non habet pacem« . Naturalem esse omnium sensuum uoluptatem, testimonio uniuersitatis docemus [3 1Kb] . Hanc autem uoluptatem et concupiscentiam [4 1Kb] ante peccatum in paradiso fuisse, res illa declarat, quia ad delictum uia per concupiscentiam fuit, que cum pomi decore oculos incitasset, spem etiam iucundi irritauit saporis. Non ergo potuit hec concupiscentia, que cum modum non tenet, peccat; cum uero intra limitem concessorum tenetur, affectio naturalis et innocens est: non, inquam, potuit fructus esse peccati, que docetur, non suo quidem uitio, sed uoluntatis, occasio fuisse peccati. Lege et de hoc secundum librum meum: inuenies hoc quod dicimus etiam tuo posse animo persuaderi. Quod uero quasi acutule [5 1Kb] posuisti, legem quidem peccati esse in membris nostris; sed tunc habere peccatum, quando consentimus; tunc uero solum prelium suscitare, quando non consentimus,  et indicere miseriam pace turbata; quis non prudens pugnare perspiciat? Nam si lex peccati, id est, peccatum, et necessitas peccati membris est inserta naturaliter; quid prodest non ei [1 1Kb] prebere consensum, cum propter hoc ipsum quod est, necesse sit subire supplicium? Aut si est lex quidem peccati, sed quando ei non consentio non peccat [2 1Kb] ; inestimabilis potentia uoluntatis humane, que  cogit ipsum non peccare peccatum. Sed reuertitur eo, ut quod dicis asystaton sit: nam si non peccat, nec lex peccati est; si lex peccati est, peccat: si uero peccat, solum quia est, quomodo ei obsisti potest ut non peccetur, que repelli non potest ut a peccati opere desinatur.

AUG. Secundo libro tuo iam respondi quarto meo, teque inania dixisse conuici: sed uideant qui legunt, utrum respondendum sit homini, qui in tantam progreditur insaniam, ut cum fateatur [3 1Kb] malum esse peccatum, bonam [4 1Kb] esse dicat concupiscentiam peccatorum. Et tamen respondere compellimur, nolentes deserere hominum ingenia tardiora, ad quos iste littere potuerint peruenire. Quid est ergo quod loqueris, nesciens quid loquaris? Ergone et in paradiso ante malesuadi [5 1Kb] uenena serpentis, ante corruptam sermone sacrilego uoluntatem, illiciti cibi libido iam fuit? et, quod intolerabilius dicitur, ad malum prouocabat, et mala non fuit? et uidebant illi homines fructum ligni prohibiti, et concupiscebat [6 1Kb] , sed ut non manducarent, concupiscentia spiritus carnis concupiscentie repugnabat; et uiuebant in loco illo tante beatitudinis non habentes in se ipsis pacem mentis et corporis? Non usque adeo dementes estis, ut ista credatis; non usque adeo impudentes, ut ista dicatis. Ergo intelligite, uel intelligentibus obstrepere uana loquacitate nolite. Precessit mala uoluntas, qua serpenti subdolo crederetur; et secuta est mala concupiscentia, qua cibo inhiaretur illicito. Non itaque ibi qualiscumque cupiditas qualicumque reluctata est uoluntati; sed ei potius deprauate [7 1Kb] deprauata seruiuit. Ac per hoc quamuis iam utraque mala esset, tamen uoluntas cupiditatem, non uoluntatem cupiditas duxit: non precessit uoluntatem, nec restitit uoluntati. Denique, si ante peccati consummationem ab opere illicito auerteretur uoluntas, sine labore ullo cupiditas illicita sedaretur. Hinc [8 1Kb] loquens beatus Ambrosius: »Caro,« inquit, »in naturam regressa uigoris sui, agnoscit altricem; atque ausu deposito contumacie, moderationis [9 1Kb] anime coniugatur arbitrio: qualis fuit, cum inhabitanda paradisi secreta suscepit, antequam ueneno pestiferi serpentis infecta sacrilegam famem sciret, diuinorumque memoriam  preceptorum anime sensibus inherentem edacitatis studio preteriret. Hinc peccatum manasse proditur [1 1Kb] , tanquam corpore animaque genitoribus: dum corporis natura tentatur, anima male sana compatitur; que si appetentiam corporis refrenasset, in ipso ortu esset exstincta origo peccati ». uidesne quemadmodum doctor catholicus, et christiana sapientia preditus, ipsam cibi illiciti concupiscentiam, quam tu, si non permittatur implere quod appetit, asseris innocentem, iam famem sacrilegam nuncupauit? Et tamen si anima utique uoluntate correcta, hanc appetentiam corporis refrenasset, in ipso, ut ait, exortu exstincta esset origo peccati: sed quoniam non represso [2 1Kb] appetitu illiciti cibi, ad peccati consummationem peruentum est; non exstincta est origo peccati, sed etiam manauit in posteros: et tanta est carnis et spiritus dissensio subsecuta, ut in naturam, sicut idem doctor alio loco dicit, per preuaricationem primi hominis uerteretur . Sed tu aduersus hec, »naturalem esse omnium sensuum uoluptatem testimonio uniuersitatis docere te« dicis: quasi non posset in corpore, non mortis huius, sed uite illius, ita esse omnium sensuum uoluptas nature sufficiens, ut summa in iura [3 1Kb] uirtutis animi carnisque concordia, nulla concupiscerentur illicita. O quam multum erras, qui ex ista, que nunc est, corruptibilitate atque infirmitate nature sanctas paradisi delicias atque illam beatitudinem coniicis! Alia erat illa immortalitas, ubi homo poterat non mori: alia est ista mortalitas, ubi homo non potest nisi mori: alia erit summa immortalitas, ubi homo non poterit mori. Quid litigas de concupiscentia litigante, hoc est, de lege in membris repugnante legi mentis? Lex peccati dicitur, quia suadet peccata atque, ut ita dixerim, iubet; et si ei mente seruiatur, sine excusatione peccatur. Peccatum dicitur, quia peccato facta est, appetitque peccare. Reatus eius regeneratione solutus est, conflictus eius ad agonem relictus est. Malum est, clarum est. Non uiribus nostre uoluntatis, ut putas, huic obsistimus, nisi diuinitus adiuuemur. Debellandum hoc malum est, non negandum: uincendum est, non defendendum. Postremo, si ei consentis, malum agnosce peccando: si ei resistis, malum agnosce pugnando.

LXXII. IUL. uel quid prodest eius rei modestia, cuius accusat se ipsa presentia? uide ergo quo tua acumina prouehantur. Primo, quia peccat natura sine uoluntate: quod non potest. Secundo, quia est peccatum, et non peccat, id est, una res est, et non est. Deinde, quando turbat pacem, miserabilis est, nec pro tanto crimine plectitur dissipate quietis: quando autem perficit iniquitatem, damnabilis est. Sed lex peccati sicut meretur ipsa tormentum, ita excusat hominis uoluntatem. Quia lex et cogens, et naturalis,  et nunquam recedens, superari utique a uoluntate non potest: et nemo propter hoc reus est, quod uitare non potuit. Sed nec ipsa lex peccat: quia aliud facere non potuit. Deus autem ineuitabilia [1 1Kb] reatui adscribit; nec ut hoc tantum mali faciat, ab ullo cogitur: omnibus igitur absolutis, hic solus in crimine reperitur, qui mira fronte imputat aliis necessitatem, cum ipse sine necessitate delinquat. Macte uirtute prudentie, nobilissime disputator, qui gradibus Punice dialexeos, ut commendares dona, euertisti iudicia; ut simulares gratiam, subruisti iustitiam; ut infamares naturam, criminatus es hominum Conditorem; et ita criminatus es, ut non solum aliquo peccatore, sed ipsa lege peccati, Deus tuus nocentior appareret. Et post hec profanissime catholicis sacerdotibus conuicium facis, ut dicas eos negare gratiam Christi, cuius equitatem tuentur: cum nos laudemus quidem clementiam remediorum, sed legum manente iustitia.

AUG. Utinam catholicos agnosceres sacerdotes, qui longe priusquam esse cepistis, dixerunt concupiscentiam carnis, que concupiscit aduersus spiritum, quamuis aduersus eam etiam spiritus concupiscat, que lex intelligitur esse peccati, resistens legi mentis post peccatum quod in paradiso perpetratum est, humanam uitiasse naturam: unde sine illa modo nascitur nemo; eique spiritus aduersatur in sanctis, ut iuste uiuant, pugnando contra illam, donec perfecta hominis salute, et carne cum spiritu plenissime concordante iam non sit. Dicit Ambrosius, per preuaricationem primi hominis in naturam uertisse dissensionem carnis et spiritus; eamque dissensionem sic [2 1Kb] Cyprianus ostendit, in quo Peno Punicam dialexim, ut puto, irridere non audes, quod facere in me ausus es: »Est,« inquit, »inter carnem et spiritum colluctatio, et discordantibus aduersum se inuicem quotidiana congressio, ut non que uolumus ipsa faciamus, dum spiritus celestia et diuina querit, caro terrena et secularia concupiscit: et ideo petimus inter duo ista, ope et auxilio Dei concordiam fieri, ut dum et in spiritu et in carne uoluntas Dei geritur, que per eum renata est anima seruetur. Quod aperte atque manifeste Apostolus sua uoce declarat: Caro, inquit, concupiscit aduersus spiritum, et spiritus aduersus carnem: hec enim inuicem aduersantur sibi; ut non ea que uultis, ipsa faciatis« . Hanc tu concordiam carnis et spiritus, quam nos optare, et a Domino dicit orare Cyprianus, nec in paradiso ante peccatum fuisse concedis: aut si fuit, cur non fateris eam per preuaricationem primi hominis uitiata periisse natura [3 1Kb] , beateque paci anime et corporis miseram successisse discordiam? Et indignaris nobis, quod uelut catholicis sacerdotibus, id est uobis, faciamus nostro sermone conuicium, quia dicimus uos negare gratiam  Christi: cum uos istis uere catholicis sacerdotibus impudentissime ac profanissime conuiciemini his uerbis, que in me, qui eorum fidem sequor et tueor, indigesto furore ructatis. Apostolus dicit, Spiritu ambulate, et concupiscentias carnis ne perfeceritis . Rogo, cur eas appellat, si nulle sunt? cur eas perfici uetat, si bone sunt. Sed adhuc quales sint [1 1Kb] , ostendit, et dicit: Caro enim concupiscit aduersus spiritum, et spiritus aduersus carnem: hec enim inuicem aduersantur; ut non ea que uultis faciatis. Quibus dicebat, Ut non ea que uultis faciatis? numquid Iudeis, secundum mirabilem uestram intelligentiam, nondum sub Christi gratia constitutis; et non eis quibus dixerat, Ex operibus legis Spiritum accepistis, an ex auditu fidei ? Fideles itaque christianos [2 1Kb] dicebat non ea que uellent facere, concupiscente aduersus spiritum carne. Quid ita, nisi quia uolebant inferiorem partem suam consentire superiori, id est, carnem spiritui, nec ualebant perficere quod uolebant; eisque restabat non consentire illi uitio, sed aduersum carnem spiritui concupiscere? uerum et si hoc in eis erat, quod uos putatis, ut propter consuetudinem malam etiam nolentes male uiuerent; quid est ergo quod dicis, naturam sine uoluntate peccare non posse, cum istos non uolentes peccare fatearis? Cur autem dicta sit concupiscentia carnis peccatum, lexue peccati, iam supra diximus : cui si bonum est non consentire ad illicita, profecto ipsa malum est, qua concupiscuntur illicita, etsi nulla [3 1Kb] consensione, nulloque opere perpetrantur. Iudicia Dei porro uos euertitis, qui generis humani miserias incipientes a paruulis, sine ullo peccati merito fieri dicitis; nec donum Dei poscitis, ne intretis in tentationem , hoc est, ne peccetis: in uestra enim uirtute confiditis, et uos in psalmo sancto [4 1Kb] notatos esse atque damnatos , uel non uidetis ceci, uel stolidi non doletis.

LXXIII. IUL. uerum iam pergamus et ad uerba mea, que de prefatione sublata, sibi impugnanda proposuit: »Satis igitur admonuerim, sic istum uerba mea quasi refellenda sibi proponere uoluisse, ut alibi mediis detractis, sententias interrumperet; alibi extremis non additis decurtaret: et cur hoc fecerit, sufficienter ostenderim. Nunc ad ea que sicut uoluit, nostra proposuit, que sua posuerit, uideamus. Sequuntur enim iam uerba eius, et sicut iste insinuauit, qui tibi chartulam misit, prius aliquid de prefatione conscripsit, procul dubio librorum eorum, de quibus pauca decerpsit. Id autem ita sese habet: Doctores, inquit, nostri temporis, frater beatissime, et nefarie, que adhuc feruet, seditionis auctores, ad hominum, quorum sanctis studiis uruntur, contumelias, et exitium decreuerunt per ruinam totius Ecclesie peruenire;  non intelligentes quantum his contulerint honoris, quorum ostenderunt gloriam nisi cum catholica religione non potuisse conuelli. Nam si quis aut liberum in hominibus arbitrium, aut Deum esse nascentium conditorem dixerit, Celestianus et Pelagianus uocatur. Ne igitur uocentur heretici, fiunt Manichei; et dum falsam uerentur infamiam [1 1Kb] , uerum crimen incurrunt: instar ferarum, que circumdantur pinnis, ut cogantur in retia; quibus quoniam deest ratio, in uerum exitium uana formidine contruduntur«  Cognosco dicta mea, sed non a te cum integritate prolata: et licet non in his certaminis [2 1Kb] summa consistat, quia de prefatione sunt; tamen ut leuitas tua liqueat, frater beatissime, in eo loco positum non est, sed in primo statim uersu libri. Item [3 1Kb] cum dixissem, »ad hominum quorum sanctis studiis uruntur, contumelias et exitium;« addidi, »quoniam iter aliud non patebat, decreuerunt per ruinam totius Ecclesie peruenire.« Post quod etiam dixi, »quia liberi confessor arbitrii et Dei conditoris, Celestianus et Pelagianus uocatur, quo simplices,« inquio, »sermone [4 1Kb] perterriti, ut ab inuidia nominis exuantur, etiam sanam fidem deserunt; credituri procul dubio, nec liberum esse in hominibus arbitrium, nec Deum nascentium conditorem, quando illud quod prius affirmauerant, utrumque deseruerint.« Hoc autem totum a te pretermissum est. Post quod sunt illa que posuisti, quam sane uera, et quam inexpugnabilia, haud difficilis erit opera comprobare [5 1Kb] . Nec ego igitur quidquam de tuis dictis minus, nec tu uel primum caput, ita ut a me ordinatum fuerat, retulisti. Quod ideo inculco, ut grauitas Peni scriptoris emineat.

AUG. Qui de libris tuis, que uoluit decerpta, cui uoluit legenda transmisit, ipse quod mihi imputas fecit: nec aliud etiam te ipsum existimo credere. Neque enim in eodem libro meo, contra quem [6 1Kb] latras, non sum prelocutus, cui sim chartule respondere compulsus: sed queris conuiciando quid dicas, sentiens te nichil ualidum dicere disputando. Quanquam et in his meis uerbis, que mox tibi quasi refellenda proponis, id quod dico aduertere potuisti: non enim dicerem, »Non est ita ut loqueris, quicumque ista dixisti;« si certus essem te illa dixisse, non eum qui qualem uoluit, et cui uoluit scripturam misit, quam mihi missam refutare susceperam. Sed Deo gratias, quod uniuerso ipsi operi tuo, unde que uoluit, sicut ei placuit, iste decerpsit, ita Domino adiuuante respondi, ut omnia tua, que contra antiquissimam catholicam fidem nouus hereticus erexeras, machinamenta subuerterem.

LXXIu. IUL. Contra hec ergo uerba mea, que  rescripseris audiamus: »Non est ita ut loqueris, quicumque ista dixisti; non est ita: multum falleris, uel fallere meditaris: non liberum negamus arbitrium; sed, Si uos Filius liberauerit, ait ueritas, tunc uere liberi eritis« . »Hunc uos inuidetis liberatorem, quibus captiuis uanam tribuistis libertatem. A quo enim quis deuictus est, sicut dicit Scriptura, huic et seruus addictus est« ; nec quisquam nisi per gratiam Liberatoris isto soluitur uinculo seruitutis, a quo est hominum nullus immunis. Per unum quippe hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt« . Amplissimam esse nostri negotii dignitatem, ut ipsa rerum consideratio et appensio indicat, quas tuemur, ita etiam uester pauor; qui contra nostrorum sanguinem, pecuniarum effusione, hereditatum largitate, equorum transmissione, populorum seditione, potestatum corruptione pugnantes, et fidem uestram que a nobis impugnatur, erubescitis profiteri, et ad nostre sententie, a qua deuiastis [1 1Kb] , uerba confugitis.

AUG. Aut sciens calumniaris, si tu ista mentiris; aut nesciens [2 1Kb] quid loquaris, cum mentientibus credis: sed iam satis sit quod superius tue uanitati, uel etiam malignitati ad ista respondi .

LXXu. IUL. Tam enim scelestum est, quod suscepit preuaricatio pudenda Babylonis, ut cum a nobis obiicitur, a uobis negetur: et tam sanctum est, quod a nobis creditur, ut sub umbra eius delitescere, licet aduersaria mente, cupiatis. Nam cum ego quidquid disputationis uestre sparsim membris tenebatur exprimerem, et summam questionis in breuitatem cogerem, ut ecclesiastice dissensionis causa, quanta et qualis esset, sine fumo et nebulis proderetur, dixi liberum a uobis arbitrium negari, et Deum nascentium conditorem; porro a nobis id utrumque defendi, et ob hoc uos imperitis auribus de nominibus catholicorum uirorum, qui propter fidem apostolicam quam tuemur, nobiscum [3 1Kb] laborant, ciere inanem fragorem, ut qui timuissent Celestiani a uobis dici, amitterent celestis fidei dignitatem; et qui expauissent ne a uobis Pelagiani dicerentur, in Manicheorum pelagus precipitarentur; putarentque se imperiti quique non posse Christianos appellari, si eos Traduciani Pelagianos uocassent: cum e regione prudentes statuerent, quamuis nominum inuidiam sibi et iniuriam sustinendam magis, quam fidem catholicam relinquendam. Sed ne uel hoc ipsum conuicii genus uestro inuentum ingenio glorieris; recordamini, ab omnibus quidem hereticis diuersa nos [4 1Kb] uocabula solere suscipere: sed in synodo Ariminensi uehementius claruisse, quid apud plumbeos animos uel ambiguitas uerbi, uel comminatio noui uocabuli possit sceleris obtinere. Nam cum sub Ariano principe, uir magne  constantie, fidei sanissime, Athanasius Alexandrinus episcopus, dilapso a fide Apostolorum omni pene mundo, et impiatis temporibus [1 1Kb] obstitisset, atque ob hoc in exsilia coactus esset; de sexcentis et quinquaginta, ut fertur, episcopis, uix septem inuenti sunt, quibus cariora essent Dei precepta quam regis; uidelicet ut nec in Athanasii damnationem conuenirent, nec Trinitatis confessionem negarent. Illa uero omnis deiectorum pectorum multitudo, extra iniuriarum metum, hac est potissimum uel nominis comminatione, ne Athanasiana uocaretur, uel interrogationis calliditate decepta.

AUG. Athanasianos uel Homousianos Ariani Catholicos uocant, non et alii heretici. uos autem non solum a Catholicis, sed etiam ab hereticis, uobis similibus et a uobis dissentientibus, Pelagiani uocamini: quemadmodum non tantum a Catholica, sed ab heresibus etiam uocantur Ariani. uos uero soli nos appellatis Traducianos, sicut illi Homousianos, sicut Donatiste Macarianos, sicut Manichei Phariseos, et ceteri heretici diuersis nominibus.

LXXuI. IUL. Nam cum proponerent Ariani, qui rerum ea tempestate potiebantur, Homousion sequi uultis, aut Christum? Responderunt continuo, quasi in nomen religiosi, Christum se sequi; homousion repudiauere [2 1Kb] : atque ita exeunt gestientes, uelut qui Christo crederent, quem iam negauerant, homousion, id est unius cum Patre substantie, denegando. Ita ergo et nunc uos fabricatores doli, imperitas terretis aures, ut si nolunt laborantium pro fide uirorum appellatione respergi, et liberum arbitrium negent, et Deum hominum conditorem. Hoc igitur a me in illo loco constat obiectum; et quam non falso, presens disputatio palam faciet. Respondisti ergo hoc modo: »Non negamus liberum arbitrium:« et nichil aliud subiunxisti de tuo. Consequens enim fuerat, ut impleres sine tergiuersatione sententiam; cumque premisisses non te negare arbitrii libertatem, adderes, Sed confitemur datam a Deo libertatem arbitrii in hominum permanere natura.

AUG. Quomodo manet libertas in eis, qui ut liberentur a seruitute, qua uictori peccato addicti sunt, diuina indigent gratia, nisi quia liberi sunt et ipsi, sed iustitie? unde dicit Apostolus, Cum essetis serui peccati, liberi fuistis iustitie 

LXXuII. IUL. Impleueras enim hoc sermone aliquid, contra quod si fuisses locutus ulterius, nimium impudens; sin autem omnia concinenter [3 1Kb] , uel tarde posses apparere correctior. Nunc uero me dicis fallere, qui quod obieci, per te probo; et tu statim, in eo quod te putas consequenter instruxisse, mentiris. Ais quippe, Non liberum negamus arbitrium; et subiungis testimonium Euangelii, sed, »Si uos Filius liberauerit,«  ait ueritas, »tunc uere liberi eritis« . Cum hoc in illo loco a Domino nostro Iesu constet in liberum arbitrium non fuisse prolatum, cuius expositionem sententie paululum differentes, definitionibus et diuisionibus, quid nostrum alteruter sentiat, explicemus. Debet quippe, secundum omnium doctorum disciplinam, inchoatio disputationis a definitione sumi.

AUG. Apostoli ergo, qui disputationum suarum inchoationes non a definitione sumpserunt, non erant docti? Et tamen erant doctores gentium, et contemptores doctorum talium, de quibus te delectat inflari. Quod autem ait Dominus, Si uos Filius liberauerit, tunc uere liberi eritis, conaberis quidem in tuam detorquere sententiam: sed quam te non sequatur, cum conari ceperis, apparebit.

LXXuIII. IUL. Omnis quippe, ut ait ille, que ratione suscipitur de aliqua re disputatio, debet a definitione proficisci, ut intelligatur quid sit id de quo disputatur . Ita ergo et nos, sicut supra de iustitie et peccati definitione disseruimus, nunc quoque uideamus que libertati arbitrii definitio competat ut planum sit, quis ei, nostrum consentiat [1 1Kb] , quis repugnet. Libertas arbitrii, qua a Deo emancipatus homo est, in admittendi peccati et abstinendi a peccato possibilitate consistit.

AUG. Emancipatum hominem dicis a Deo: nec attendis hoc cum emancipato agi, ut in familia patris non sit.

LXXIX. IUL. Factum est enim animal rationale, mortale, capax uirtutis et uitii, quod posset ex concessa sibi possibilitate uel seruare Dei mandata, uel transgredi, uel magisterio naturali conseruare ius humane societatis, liberumque haberet alterutram uelle partem, in quo peccati et iustitie summa est. Nam cum aliquid secundum uirtutem indigentibus, aut de misericordie fontibus, aut de iustitie immulget [2 1Kb] uberibus; hoc operatur foris iam ipsa iustitia, quam intus uoluntas sancta concepit et peperit.

AUG. Utrum de suo iustitiam conceperit [3 1Kb] , hoc uobiscum agitur, qui ignorantes Dei iustitiam, uestram uultis constituere : cum uoluntas sancta utique iustitiam sancta cogitatione concipiat, de qua scriptum est, Cogitatio sancta seruabit te ; dicit autem Apostolus, Non quia idonei sumus cogitare aliquid quasi ex nobismetipsis, sed sufficientia nostra ex Deo est . Hoc si intelligatis, non aliud intelligetis esse arbitrium laudabiliter liberum, nisi quod fuerit Dei gratia liberatum.

LXXX. IUL. Sic et cum e diuerso statuens praue agere in aliorum iniuriam, uel iniquus quis fuerit, uel crudelis; operatio qua nocet aliis, a nequitia foras proficiscitur, quam intus mala uoluntas seminauit et genuit: cum uero deest facultas, per quam in proximos uis secrete uoluntatis erumpat, in ipsa  tamen sola uoluntate, que aliquid uel boni uel mali, non impetu breui, sed cogitatione appetituque patrauerit, uel benignitatis est ratio impleta, uel malignitatis.

AUG. Sicut intelligis uoluntatem etiam sola cogitatione rationem uel benignitatis uel malignitatis implere, si eo modo intelligas, quod [1 1Kb] de bona et sancta cogitatione loquens Apostolus ait, non esse nos idoneos cogitare aliquid quasi ex nobismetipsis, sed sufficientiam nostram ex Deo esse; poteris corrigi, et humilis suscipere gratiam, cui te superbia fecit inimicum, dum uis in eis esse, qui confidunt in uirtute sua ; non in eis qui dicunt, Diligam te, Domine, uirtus mea .

LXXXI. IUL. Et boni igitur possibilitas, et mali, bona est: quoniam posse bonum facere, aula uirtutis est [2 1Kb] ; posse malum facere, testimonium libertatis est.

AUG. Non est ergo liber Deus, de quo dictum est, Negare se ipsum non potest : et de quo etiam ipse dixisti, Deus esse nisi iustus non potest; et alio loco, Non potest autem Deus, inquis, nisi iustus et pius esse .

LXXXII. IUL. Per hoc igitur suppetit homini habere proprium bonum, per quod ei subest posse facere malum. Tota ergo diuini plenitudo iudicii tam iunctum habet negotium cum hac libertate hominum, ut harum qui unam agnouerit, ambas nouerit. Unde fit ut harum unam qui uiolauerit, ambas uiolet. Sic igitur et libertas humani custodiatur arbitrii, quemadmodum diuina equitas custoditur [3 1Kb] . Hic intellectus liberi arbitrii est, qui et fatorum opinionem, et Chaldeorum supputationem, et Manicheorum phantasias, ueritati ecclesiastice [4 1Kb] subiugauit. Hic intellectus est, qui cum illis, quos enumerauimus, uos etiam a Christo monstrat alienos. Libertas igitur arbitrii, possibilitas est uel admittendi uel uitandi peccati, expers cogentis necessitatis, que in suo utpote iure [5 1Kb] habet, utrum surgentium partem [6 1Kb] sequatur, id est, uel ardua asperaque uirtutum, uel demersa et palustria uoluptatum.

AUG. Homo quamdiu stetit in bona uoluntate liberi  arbitrii, non opus habebat ea gratia, qua leuaretur, cum surgere ipse non posset: nunc uero in ruina sua, liber est iustitie, seruusque peccati; nec potest seruus esse iustitie, et liber a dominante peccato, nisi eum Filius liberauerit.

LXXXIII. IUL. Quod ut breuiter absoluatur, possibilitas est ad hoc solum excubans, ne homo uel in peccatum a quoquam impellatur, uel a peccato abstrahatur, uoluntate captiua: quam non posse capi, si dedi ipsa noluerit, testatur fortitudo, cuius lacerti in contemptu dolorum et per Gentiles et per Christianos assidue claruerunt.

AUG. Hoc est utique, quod agit [1 1Kb] heresis uestra: ad hoc enim additis et Gentiles, ne pie fortitudinis opus Dei gratia Christiani facere potuisse, aut fecisse credantur; que Christianis est propria, non Christianis Gentilibusque communis. Audite ergo, et intelligite: Fortitudinem Gentilium mundana cupiditas, fortitudinem autem Christianorum Dei caritas facit; que diffusa est in cordibus nostris, non per uoluntatis arbitrium, quod est a nobis, sed per Spiritum sanctum qui datus est nobis .

LXXXIu. IUL. Si ergo est, ut ratio prodidit, arbitrii libertas propulsatrix necessitatum, ut nemo sit uel bonus uel malus, cui non sit liberum esse contrarium; quemadmodum tu aut confessus es liberum arbitrium, usurus [2 1Kb] tali testimonio quod captiuis conuenit [3 1Kb] , aut tale testimonium subdidisti, postquam liberum fueras confessus arbitrium? Ais enim: »Non negamus arbitrium liberum; sed, Si uos Filius liberauerit, ait ueritas, tunc uere liberi eritis.« Manifestum est Christum in illo loco ad captiuam conscientiam uerba fecisse; quam liberam non esse prodebat; sed obnoxiam ei ultioni, que condemnat peccata, libera uoluntate commissa. Quam sententiam tu male intelligens, id est, non intelligens, aut forte in te [4 1Kb] intelligens, et huc natura sua repugnante trahens, in eo posuisti loco, ubi a tuis sermonibus tota sui proprietate discordat. Ut enim ipsa uerba iungamus: Quod liberatur, captiuum est: quod captiuum est, liberum non est: quod liberum est, captiuum non est.

AUG. Alia est remissio peccatorum, in eis que male facta sunt; alia caritas, que facit [5 1Kb] liberum ad ea que bona facienda sunt. Utroque modo liberat Christus; quia et iniquitatem ignoscendo aufert, et inspirando tribuit caritatem.

LXXXu. IUL. Tu utrumuis hic simpliciter confitere, et cauillari desine: aut dic nobiscum liberum esse arbitrium: et remoue testimonium, quod suo tempore congrue prolatum est; aut, sicut in his libris, quos nunc per Alypium ad Bonifacium misisti, dic captiuum esse arbitrium, quod nos liberum dicimus, et desine te negare Manicheum.

AUG. Manicheus immutabilem substantiam mali  nature Dei sui miscet insanus, et eamdem naturam Dei potius corruptibilem facit, et sub aliena natura uult esse captiuam: fides autem catholica, bonam, sed tamen mutabilem, creaturam in deterius uoluntate mutatam; ac per hoc, deprauata sua uitiataque natura, non sub [1 1Kb] aliena substantia, sed sub peccato suo ream dicit seruiliter detineri. Ac per hoc, et de ipso liberatore multum ab eo nostra diuersa sententia est. Manicheus enim dicit opus esse liberatore, ut a nobis naturam separet alienam: nos autem, ut sanet et uiuificet nostram. Tu ergo adiutorem Manichei te non esse ostende, si potes, qui miserias hominum, cum quibus eos nasci, quoniam sine dubio sentit, sine dubio consentit [2 1Kb] genus humanum, nolens tribuere peccato uitiate nature nostre, facis [3 1Kb] ut eas ille permixte nobis nature tribuat aliene.

LXXXuI. IUL. Ceterum duo ista que iungis, liberum et non liberum, id est liberum et captiuum, illi quidem rei de qua agitur, conuenire non possunt: tibi uero stultitiam singularem, impudentiam nouam, impietatem ueterem inesse testantur.

AUG. Liberos dicimus ad facienda opera pietatis eos, quibus dicit Apostolus, Nunc autem liberati a peccato, serui autem facti Deo, habetis fructum uestrum in sanctificationem, finem uero uitam eternam . Hunc in sanctificatione fructum, qui fructus procul dubio caritas est, atque opera eius, nullo modo habere possumus [4 1Kb] a nobis; sed habemus per Spiritum sanctum, qui datus est nobis. De ipso quippe fructu loquebatur magister Deus, quando palmitibus in se manentibus dicebat, Sine me nichil potestis facere . Sed stultitiam singularem nobis inesse conuiciaris, quia Deus nobis uirtus est, nec in nostra uirtute confidimus: et impudentiam nouam, quia concupiscentiam carnis, qua caro concupiscit aduersus spiritum, non tua fronte laudamus: et impietatem ueterem, quoniam dogmata antiqua catholica, que docuerunt qui Ecclesiam Christi ante nos in eius gratia uera pietate rexerunt, contra peruersitatem uestram nouitiam quantulocumque labore defendimus. In te igitur agnosce stultitiam, in te impudentiam, in te impietatem, non ueterem sane [5 1Kb] , sed nouam.

LXXXuII. IUL. Sed iam tempus est, ut de Euangelii sententia disseratur. Dicebat, inquit euangelista Ioannes, iehsu ad Iudeos eos qui crediderunt ei: Si uos manseritis in sermone meo, uere discipuli mei eritis; et cognoscetis ueritatem, et ueritas liberabit uos. Id est [6 1Kb] , Dominus noster iehsu loquebatur ad credentes sibi, ut de nulla seculi nobilitate gaudentes, nec de Abrahe sibi semine gloriam uindicantes, niterentur et studerent uirtutibus, et nullis post agnitionem  Christi seruire [1 1Kb] peccatis, ut ueram libertatem conscientia gaudente retinerent, et spe certorum, id est eternorum, uindicarentur a cupiditate aliorum omnium, que propter fragilitatem sui, uana frequenter et falsa dicuntur. Tunc responderunt ei Iudei, non intelligentes de qua iehsu libertate dixisset: Semen Ahrahe sumus, et nemini seruiuimus unquam: quomodo tu dicis, Liberi eritis? Multis enim modis libertas appellari solet: ut in hoc loco sanctitas; ut resurrectio in Apostolo, ubi dicit creaturam liberari a seruitute corruptionis in libertatem glorie filiorum Dei ; ut libertas que notior est, ad distinctionem dicitur seruitutis. Eo autem nomine et libertas nuncupatur arbitrii. Diuidantur ergo cause, ne res multum distantes confundantur nominis communione. Hic ergo non arbitrii libertatem Dominus dicit esse liberandam: sed illa integra permanente, conuenit Iudeos, ut accipientes indulgentiam liberentur a reatibus, et eam que apud Deum maxima est, libertatem occupent, ut incipiant nichil debere criminibus. Denique sequitur Euangelista: Respondit eis iehsu, Amen, amen dico uobis, quoniam omnis qui facit peccatum, seruus est peccati. Seruus autem non manet in domo in eternum; filius autem manet in eternum. Si ergo Filius uos liberauerit, tunc uere liberi eritis .

AUG. Attende quod dictum est, Omnis qui facit peccatum. Non enim ait, Qui fecit; sed, qui facit. Et non uis eum ab hoc malo liberare homines: non uis eum hoc loco talem promittere libertatem, qua peccatum non faciamus; sed ideo tantummodo liberare, quia fecimus.

LXXXuIII. IUL. Aperuit, de qua hic seruitute loqueretur. Omnis, inquit, qui facit peccatum, seruus est peccati. Hoc autem ipsum quam uehemens est contra errorem uestrum, quia dicit, seruum non esse peccati, nisi eum qui fecerit ipse peccatum; nec posse cuiquam adherere peccatum, quod non is de quo agitur, per se, aut actione, aut uel sola [2 1Kb] commiserit uoluntate? Quam etiam ostendit uniuersitatem humani generis non posse iam a diabolo possideri [3 1Kb] , cum distinctionem facit inter seruum et filium, id est, iustum et iniustum? Hic enim, ut se Christus, ita etiam unumquemque sanctorum a seruorum conditione separabat: sicut fuerunt et ante uetus, et in uetere Testamento, quos in domo Patris sui manere, et in mensa eius denuntiat iucundari . Totum hoc autem exhortationis genus inepte prolatum esset, si non liberi arbitrii homines conueniret.

AUG. Conuenit plane ideo facientes peccatum, quia serui sunt peccati, ut accepta libertate quam promittit, desinant facere peccatum. Regnabat namque peccatum in eorum mortali corpore, ita ut obedirent  concupiscentiis eius, et exhiberent membra arma iniquitatis peccato . Contra hoc ergo malum, quo peccatum faciebant, libertate indigebant, quam promittebat: Omnis enim, inquit, non qui fecit, sed qui facit peccatum, seruus est peccati. Quid uerba lucida caliginosis disputationibus obscurare conaris? Erumpunt omnino, et te licet obsistente, fulgore suo uincunt tenebras tuas. Omnis, ait, qui facit peccatum, seruus est peccati. Audis, qui facit: et tu non exponere, sed supponere uis, Qui fecit. Audiant ergo, quibus ipse aperit sensum, ut intelligant Scripturas: audiant, Omnis qui facit peccatum, seruus est peccati. Et querant accipere libertatem, ut non faciant peccatum, clamantes ad eum, cui dicitur, Itinera mea dirige secundum uerbum tuum, et ne dominetur mihi omnis iniquitas . Cur autem illudis sensibus tardis, et ita insinuas uerba Domini, quasi dixerit seruum non esse peccati, nisi eum qui fecerit ipse peccatum? Fraude agis, non hoc dixit: non enim ait, Nemo est seruus peccati, nisi qui facit peccatum; sed ait, Omnis qui facit peccatum, seruus est peccati. Sunt enim serui peccati originalis, qui peccatum ipsi nondum faciunt [1 1Kb] ; et ab hoc uinculo seruitutis regeneratione soluuntur. Non igitur omnis qui seruus est peccati, facit peccatum; sed omnis qui facit peccatum, seruus est peccati: sicut non omne animal equus est; sed tamen omnis equus animal est. Ubi est dialectica tua, qua te inflare consuesti? Tam doctum et acutum quare te ista fugiunt? aut quare insidiaris indoctis et tardis, si te ista non fugiunt? Quis autem nostrum dicit, uniuersitatem hominum a diabolo possideri; cum sanctorum tanta sint millia, que non possidentur a diabolo? Sed dicimus, eos solos a diabolo non possideri, quos Christi liberat gratia; cuius gratie uos estis inimici. Si enim hanc gratiam non oppugnaretis, sed intelligeretis; procul dubio etiam ante uetus Testamentum, et tempore ueteris Testamenti, omnes sanctos, a seruorum conditione separatos, eadem liberatos Christi gratia uideretis.

LXXXIX. IUL. Denique ut intelligas, non eum nature eorum exprobrare, sed uite; sequitur, Scio quia filii Abrahe estis. Ecce de qua illi se liberos dixerant originis dignitate: nunc cui seruituti obnoxii sint demonstrat, dicens [2 1Kb] , Queritis me interficere, quia sermo meus non capit in uobis. Ego quod audiui apud Patrem meum, loquor; et uos que uidistis apud patrem uestrum, facitis.

AUG. Quid est, Sermo meus non capit in uobis; si natura etiam talis, qualis nunc indiget liberante, iam capax est sermonis eius, etiamsi sensum non aperiat gratia eius, sicut aperuit Apostolis ut intelligerent Scripturas ; sicut illi purpurarie Thyatirenorum, ut intenderet in ea que a Paulo dicebantur  ?

XC. IUL. uide quam diuersa sit nature ratio et uoluntatis. Non negauit iehsu, carnem eorum pertinere ad semen Abrahe: sed inculcat eis, quod ad diabolum patrem uoluntatis iniquitate migrauerint; qui ideo genitor eorum dicitur, quod criminum arguitur eruditor. Responderunt, inquit, et dixerunt ei Iudei: Pater noster Abraham est. Dicit eis iehsu: Si filii Abrahe essetis, opera Abrahe faceretis: nunc autem queritis me interficere, hominem qui ueritatem locutus sum uobis, quam audiui a Deo; hoc Abraham non fecit: uos autem facitis opera patris uestri . Aspicisne quas faciat uerborum diuisiones [1 1Kb] Sapientia? Negat eos Abrahe filios esse, quos supra dixerat esse filios Abrahe: sed quoniam diuersus est de natura ac uoluntate tractatus, ostendit alterum esse prosatorem carnis innocue, alterum seductorem misere uoluntatis.

AUG. uerum dicis incautus. In paradiso enim diabolus seductor beate uoluntatis fuit, quam seducendo miseram fecit: nunc autem, sicut fateris, seductor est misere uoluntatis. Ab hac ergo miseria  non eam liberat, nisi ille ad quem quotidie tota clamat Ecclesia, Ne nos inferas in tentationem; sed libera nos a malo .

XCI. IUL. Hic ergo ubi dixit Dominus, Si uos Filius liberauerit, uere liberi eritis; promisit indulgentiam reis, qui peccantes non arbitrii libertatem, sed conscientiam iustitie perdiderunt. Liberum autem arbitrium et post peccata tam plenum est, quam fuit ante peccata: siquidem ipsius opera fiat ut abdicent plerique occulta dedecoris , et flagitiorum abiectis sordibus, uirtutum comantur insignibus.

AUG. Te audi saltem, ubi dicis  propter consuetudinem peccatorum scriptum esse, Non quod uolo, ago; sed quod odi, hoc facio. Quomodo ergo post peccata liberum est, quorum etsi non propagine, quia non uultis, certe tamen consuetudine, quam solam huic necessitati uicti contortique conceditis, sic perdidit libertatem, ut gemitus eius feriat aures uestras, frontemque collidat; cum auditis, Non quod uolo, ago; et, Non quod uolo, facio bonum; sed quod nolo malum, hoc ago ?

XCII. IUL. Desine itaque impiare te , Christi uerba sic exponendo, ut ille arbitrium negasse liberum uideatur, sine cuius integritate equitas ei proprii non potest constare iudicii.

AUG. Imo, ideo graue iugum est super filios Adam, a die exitus de uentre matris eorum , quia ei constat equitas iudicii: quod omnino iniquum esset, si non traherent originale peccatum, per quod homo uanitati similis factus est .

XCIII. IUL. Audi [3 1Kb] sane ubi uim humane libertatis  ostendit: Ego ueni in nomine Patris mei, et non suscepistis me; si alius uenerit in nomine suo, illum accipietis , Et item: Aut facite arborem bonam, et fructum eius bonum; aut facite arborem malam, et fructum eius malum . Et item: Si mihi non uultis credere, operibus credite . Atque omnibus uehementius, quod dicit intentionem suam humana uoluntate impeditam fuisse: Ierusalem, inquit, Ierusalem, quoties uolui congregare filios tuos, sicut gallina pullos suos sub alas suas, et noluisti? Post quod non sequitur, Sed te nolente collegi: uerum, Relinquetur uobis domus uestra deserta ; ut illos ostendat pro malo quidem opere iure puniri, sed ab intentione propria non debuisse ulla necessitate reuocari. Sic enim et per prophetam locutus erat: Si uolueritis, et audieritis me, que bona sunt terre comedetis; si nolueritis, et non audieritis, gladius uos comedet . Quomodo ergo tu arbitrium liberum non negas, quod non quidem sermone tuo, sed Euangelii testimonio, sensu autem tuo, non liberum pronuntiasti?

AUG. Ignoscendum est, quia in re multum abdita ut homo falleris. Absit ut impediatur ab homine omnipotentis et cuncta prescientis intentio. Parum de re tanta cogitant, uel ei excogitande non sufficiunt, qui putant Deum omnipotentem aliquid uelle, et homine infirmo impediente, non posse. Sicut certum est Ierusalem filios suos ab illo colligi noluisse, ita certum est eum etiam ipsa nolente quoscumque eorum uoluit collegisse. Deus enim, sicut homo eius [1 1Kb] dixit Ambrosius, quos dignatur uocat, et quem uult religiosum facit . Conuenit autem Scriptura plerumque hominis uoluntatem, ut quod non habet, uel non potest [2 1Kb] , admonitus sentiat; et ab eo a quo sunt bona omnia, indigens poscat. Si enim exauditus fuerit in eo quod dicere iussi sumus, Ne nos inferas in tentationem; procul dubio nulla decipietur inscitia, nulla cupiditate uincetur. Propterea ergo per prophetam dictum est, Si nolueritis, et non audieritis me, gladius uos comedet; et cetera huiusmodi: ut cum inuenissent in se ipsis uictrices cupiditates, ad propellendum malum [3 1Kb] scirent a quo deberent poscere auxilium. Ideo autem dictum est, Ecce relinquetur uobis domus uestra deserta; quia plures ibi erant, quos obduratione et desertione iudicauerat dignos, occulto iudicio, iusto tamen. Nam si, ut dicis, »ab intentione propria« utique mala, »non debet homo ulla necessitate reuocari:« cur apostolus Paulus adhuc Saulus, cedem spirans et sanguinem sitiens, uiolenta corporis cecitate, et terribili desuper uoce, a sua pessima intentione reuocatur; et ex persecutore prostrato, illius Euangelii, quod oppugnabat, laboriosior ceteris futurus predicator erigitur ? Agnosce gratiam: alium sic, alium autem sic Deus, quem dignatur, uocat: et Spiritus ubi uult spirat .

XCIu. IUL. Nam in illo opere, quod te supra dixi  nuper Romam misisse, audacius quid sentires aperuisti. In primo enim libro, cum tibi similiter proposuisses quod nos obiicimus, arbitrium uos liberum denegare, ita disseris constantissimus et subtilissimus disputator. »Quis autem nostrum dicat, quod primi hominis peccato perierit liberum arbitrium de genere humano? Libertas quidem periit per peccatum, sed illa que in paradiso fuit, habendi plenam cum immortalitate iustitiam; propter quod natura humana diuina indiget gratia, dicente Domino in Euangelio suo, Si uos Filius liberauerit, tunc uere liberi eritis« : »utique liberi ad bene iusteque uiuendum. Nam liberum arbitrium usque adeo in peccatore non periit, ut per ipsum peccent, maxime omnes qui cum delectatione peccant et amore peccati, et eis placet quod eos libet. Unde Apostolus, Cum essetis, inquit, serui peccati, liberi fuistis iustitie. Ecce ostenduntur etiam peccato minime potuisse, nisi alia libertate, seruire. Liberi ergo a iustitia non sunt, nisi arbitrio libertatis [1 1Kb] : liberi autem a peccato non fiunt, nisi gratia Saluatoris. Propter quod admirabilis Doctor etiam uerba ipsa discreuit: Cum enim serui essetis, inquit, peccati, liberi fuistis iustitie. Quem ergo tunc fructum habuistis in his, in quibus nunc erubescitis? Nam finis illorum mors est: nunc autem liberati a peccato, serui autem facti Dei [2 1Kb] , habetis fructum uestrum in sanctificationem, finem uero uitam eternam« . »Liberos dixit iustitie, non liberatos: a peccato autem non liberos, ne sibi hoc tribuerent, sed uigilantissime maluit dicere liberatos; referens hoc ad illam Domini sententiam, Si uos Filius liberauerit, tunc uere liberi eritis. Cum itaque non uiuant bene filii hominum, nisi effecti filii Dei, quid est quod iste libero arbitrio uult bene uiuendi tribuere potestatem; cum enim hec potestas non detur nisi gratia Dei, per Iesum Christum Dominum nostrum , dicente Euangelio, Quotquot autem receperunt eum, dedit eis potestatem filios Dei fieri« . Et item post modicum: »Datur ergo,« inquis, »potestas ut filii Dei fiant, qui credunt eum. Que potestas, nisi detur a Deo, nulla esse potest ex libero arbitrio: quia nec liberum in bono erit, quod liberator non liberauerit; sed in malo liberum habet arbitrium, cui delectationem malitie uel occultus uel manifestus deceptor inseuit [3 1Kb] , uel sibi ipse persuasit. Non itaque, sicut dicunt nos quidam dicere, et iste audet insuper scribere, omnes in peccatum, uelut inuiti, carnis sue necessitate coguntur: sed si iam in ea etate sunt, ut proprie mentis utantur arbitrio, et in peccato sua uoluntate retinentur, et a peccato in peccatum sua uoluntate precipitantur. Sed hec uoluntas, que libera est in malis, quia delectatur malis, ideo libera in bonis non est, quia liberata non est. Nec potest homo boni aliquid uelle, nisi adiuuetur ab eo qui malum non potest uelle« . In his  omnibus uerbis tuis, que posui, ita uideo gratie nomen cum liberi arbitrii negatione consertum, ut non tam mala sensus tui appellationum [1 1Kb] bonis uindicari queant, quam dignitas nominum dogmatum tuorum adhesione uilescat. Non ergo te his sermonibus honestasti, sed ornamenta ipsa turpasti. Nos tamen ea que a te iuncta sunt separamus, ut gratie diuinitas ab sceuis [2 1Kb] colligationibus enodata, nec responsione quatiatur; et grauitate Catholicorum, non Manicheorum adulatione laudetur. Gratiam ergo Christi multiplicem confitemur. Primum munus eius [3 1Kb] est, quod facti ex nichilo sumus. Secundum, quod ut uiuentibus sensu, ita sentientibus ratione prestamus; que impressa est animo, ut Conditoris imago doceretur [4 1Kb] : ad cuius eque respicit dignitatem arbitrii concessa libertas. Ipsi etiam gratie, beneficiorum que nobis prestare non desinit, augmenta reputamus. Ipsa gratia legem in adiutorium misit : ad eius spectabat officium, ut rationis lumen, quod prauitatis exempla hebetabant et consuetudo uitiorum, multimodis eruditionibus excitaret, atque inuitatu suo foueret [5 1Kb] . Ad istius ergo gratie, id est, diuine beneuolentie, que rebus causam dedit, plenitudinem spectauit, ut uerbum caro fieret, et habitaret in nobis . Reposcens enim Deus ab imagine sua amoris uicem, palam fecit quam totum [6 1Kb] in nos inestimabili egisset affectu, ut uel sero redamaremus eum, qui commendans caritatem suam nobis , Filio suo non pepercit, sed pro nobis illum tradidit: pollicens quia si uoluissemus deinceps uoluntati eius obedire, Unigeniti sui prestaret nos esse coheredes .

AUG. Homo Pelagiane, caritas uult bonum, et caritas ex Deo est; non per legis litteram, sed per spiritum gratie. In hoc est predestinatis adiutorium littera, quia iubendo et non iuuando, admonet infirmos confugere ad spiritum gratie. Sic lege legitime utuntur [7 1Kb] , quibus bona est , id est, utilis: alioquin per se ipsam littera occidit ; quia iubendo bonum, et non largiendo caritatem, que sola uult bonum, reos preuaricationis facit.

XCu. IUL. Hec ergo gratia, que in Baptismate non solum peccata condonat, sed cum hoc indulgentie beneficio, et prouehit, et adoptat [8 1Kb] , et consecrat: hec, inquam, gratia, meritum mutat reorum, non liberum condit arbitrium; quod eo accipimus tempore, quo creamur: utimur autem, quo [9 1Kb] ualentiam inter bonum et malum discretionis adipiscimur. Bone itaque uoluntati innumeras adiutorii diuini adesse species non  negamus; sed ita ut non [1 1Kb] per adiutorii genera aut fabricetur que fuerit arbitrii destructa libertas, aut aliquando ea exclusa, uel boni uel mali cuiquam necessitas credatur incumbere; uerum arbitrio libero omne adiutorium cooperatur.

AUG. Si non preuenit, ut operetur eam, sed prius existenti uoluntati gratia cooperatur; quomodo uerum est, Deus in uobis operatur et uelle ? quomodo, Preparatur uoluntas a Domino ? quomodo, Charitas ex Deo est , que sola uult beatificum bonum? Aut si scientia legis et eloquiorum Dei caritatem operatur in nobis, ut non per donum Dei, sed per nostre uoluntatis arbitrium diligamus, quod esse diligendum Deo docente cognoscimus; quomodo res minor ex Deo nobis est, et maior ex nobis? quia sine Deo donante scientiam, hoc est docente, nosse non possumus; illo autem caritatem que supereminet scientie , non donante, diligere possumus. Sic non sapiunt, nisi noui heretici et gratie Dei nimis inimici.

XCuI. IUL. Hoc ergo arbitrium liberum, propter quod solum nos manifestari ante tribunal Christi, Magister Gentium scribit, ut reportet unusquisque propria corporis, prout gessit, siue bonum, siue malum , sicut Catholici quidem confitentur [2 1Kb] ; ita uos non solum cum Manicheo [3 1Kb] , sed etiam cum Iouiniano, quem nobis audes impingere, diuerso quidem genere, sed impietate simili denegatis. Quod ut planius fiat, diuisionum adhibeatur examen. Nos dicimus peccato hominis, non nature statum mutari, sed meriti qualitatem; id est, et in peccante hanc esse liberi arbitrii naturam, per quam potest a peccato desinere, que fuit in eo ut posset a iustitia deuiare.

AUG. Scimus uos ideo dicere, peccato hominis nature statum non mutari, quia deseruistis fidem catholicam, que dicit primum hominem sic factum, ut non haberet moriendi necessitatem; peccato autem ita hunc statum nature fuisse mutatum, ut hominem necesse sit mori, usque adeo ut etiam spiritu iam regeneratis atque uiuificatis Apostolus dicat: Si Christus in uobis est, corpus quidem mortuum est propter peccatum, spiritus autem uita est propter iustitiam: si ergo spiritus eius qui suscitauit Iesum ex mortuis, habitat in uobis; qui suscitauit Iesum Christum a mortuis, uiuificabit et mortalia corpora uestra per inhabitantem spiritum eius in uobis . Ideo utique dixit, uiuificabit et mortalia corpora uestra, quod in carnis resurrectione speramus, quia dixerat, Corpus mortuum est propter peccatum: et uos non uultis peccato statum mutatum esse nature. uerumtamen Pelagio cum in Palestino iudicio fuisset obiectum, quod diceret infantes nuper natos in eo statu esse, in quo Adam fuit ante peccatum, negauit se dicere, idque damnauit  .  Quod si fecisset corde ueraci, iam fortasse uestra heresis interiisset: postremo ipse saltem fuisset ab illa peste sanatus. Deinde quero utrum uitio careat natura peccatrix: quod si absurdissimum est, habet ergo uitium; si habet uitium, procul dubio uitiata est. Quomodo ergo mutata non est, que cum fuisset sana, uitiata est [1 1Kb] ? Ac per hoc, etiam excepto peccato illo, de quo Ioannes Constantinopolitanus ait, »Adam peccauit illud grande peccatum, et omnes in commune damnauit« : et illo ergo excepto, de quo damnationem humana natura originaliter trahit, quomodo sobrie dici potest, statum nature in homine non fuisse mutatum qui dicit, Lex spiritualis est, ego autem carnalis sum, uenumdatus sub peccato: quod enim operor, ignoro; non enim quod uolo, ago ; et cetera huiusmodi: etiam si hanc mutationem non in eo nascendi traxit conditio, sed, ut uultis, contraxit consuetudo peccandi? Cernitisne, uanum esse quod dicitis, peccato hominis non nature statum mutari, sed meriti qualitatem? Nisi forte dicatis, non naturam peccato mutari, sed hominem. Et quid est hoc, nisi hominem negare esse naturam? Quando ista diceretis, si cogitaretis sana mente quod dicitis?

XCuII. IUL. Manicheus dicit, uoluntatem malam ab ea inspirari natura, que bonum uelle non potest; uoluntatem uero bonam ab ea infundi natura, que malum uelle non potest: ita utique naturis singularum rerum imponit necessitatem, ut proprie uoluntates [2 1Kb] non possint uelle contraria. Inter nos et illum certe grande chaos est: uideamus nunc quantum ab eo tu recesseris. Dicis esse liberam uoluntatem, sed ut malum tantummodo faciat, non autem esse in hoc liberam, ut malum desistat operari, nisi ei fuerit imposita necessitas uolendi bonum, ab ea natura, que, ut tuis utar sermonibus, »malum non potest uelle« . Definis ergo, genus hominum per liberum arbitrium nichil aliud quam peccare, nec aliud posse facere. Per quod absolute pronuntias, humanam naturam unum semper cupere quod malum est, et uelle non posse contrarium: naturam autem Dei malum non posse uelle; et ideo, nisi necessitatis sue participem fecerit malam hominum naturam, bonum in ea actionis esse non posse. Post hec itaque utrum non multum ames Manicheum, in cordis tui secreto Deus uiderit: quantum tamen ex dogmatum germanitate monstratur, nichil aliud prorsus egisti, quam ut ordine commutato idem quod ille affirmarat adstrueres.

AUG. Utinam Manicheum fortiter destrueres, non turpiter adiuuares. Ille namque nimia peruersus insania non dicit naturam mali cogi bene facere ab alia natura boni, que malum non potest uelle; sed naturam boni cogi male facere ab ea natura mali, que bonum non potest uelle: ac per hoc mirabiliter demens naturam mali uult esse immutabilem, mutabilem  uero naturam boni. Proinde, uoluntatem malam ab ea inspirari natura, que bonum uelle non potest, certum est dicere Manicheum: uoluntatem uero bonam ab ea infundi natura, que malum uelle non potest, non dicit Manicheus, sicut tu de illo mitius suspicaris: quoniam [1 1Kb] boni naturam nullo modo immutabilem credit, que malum uelle non possit, cui credit inspirari uoluntatem malam ab ea natura, que bonum non potest uelle; itaque fieri per mali naturam, ut malum uelit boni natura, quam nichil uult esse aliud quam naturam Dei. Tu ergo hunc adiuuas, negando humanam peccato primi hominis uitiatam esse naturam, ut nature mali quam fingit, attribuat quidquid malorum in manifestissima inuenit miseria paruulorum. Deinde cum displicet tibi, hominem non posse bonum uelle, nisi adiuuetur ab eo qui malum non potest uelle, nonne respicis ei te contradicere, qui dixit, Sine me nichil potestis facere : et Scripture, ubi legitur, Paratur uoluntas a Domino ; et ubi legitur, Deus est enim qui operatur in nobis et uelle ; et ubi legitur, A Domino gressus hominis dirigentur, et uiam eius uolet ? Ubi nichil miror, nisi unde te christianum dicas, cum his diuinis tot et tam claris uocibus contradicas.

XCuIII. IUL. Iouiniano autem in una parte coniungeris: nam dicit in secundo operis sui libro, Baptizatum hominem non posse peccare; ante Baptisma autem et peccare et non peccare posse. Tecum ergo putat, a tempore Baptismatis imponi hominibus necessitatem boni: quod eque falsum est, quam quod tu putas, ante Baptisma inesse hominibus necessitatem faciendi mali. Nam cum dicis tu, »Non potest homo boni aliquid uelle, nisi adiuuetur ab eo qui malum non potest uelle:« participatione utique gratie et nature bone uis hominem possibilitatem consequi faciendi boni; quod dicis tamen a tempore Baptismatis posse contingere. Inter impietatem igitur medius et timorem, ad Iouiniani consortium confugisti, sed Manichei lupanar necdum reliquisti. uerumtamen tanto te innocentior Iouinianus, quanto Iouiniano profanior Manicheus. Ut enim adhuc breuius quod egimus colligatur, Manicheus dicit: In omnibus hominibus inspiratrix male uoluntatis tenebrarum natura delinquit, et aliud facere non potest. Tu dicis: In cunctis hominibus primi peccati tenebris infecta, et per hoc male uoluntatis auctor natura delinquit, et bonum uelle non potest. Iouinianus dicit: uoluntas quidem hominum, sed usque ad Baptisma delinquit; postea autem nisi bonum uelle non potest. Catholici, id est nos, dicimus, quod ab initio usque ad finem sine aliquo naturalium coactu, uoluntas et ante Baptisma in unoquoque delinquit, que illo ipso temporquo peccat, potestatem habet recedere a malo, et facere bonum, ut constet ratio libertatis. uestrum itaque nulli quidem ueritas dogmatum constat: tamen cum ab uno principio erroris fueritis egressi, uel minus inhonestum erat, si que consequuntur admitteres,  et quia cum Manicheo dicis, natura mala [1 1Kb] , id est, manca libertate delinqui, diceres cum eodem, nullo illam pacto posse mundari: quod quidem alibi affirmas; sed quod necessario consequebatur adiungeres, ideo ei opus non esse Baptismatis sacramentis [2 1Kb] . Aut si cum Iouiniano, a tempore suscepte fidei imprimi asseris bonas cupiditates; diceres cum eodem, bonam et ante Baptisma fuisse naturam, que licet haberet possibilitatem mali, non tamen habuerit necessitatem, ac per hoc ad indissimulabile [3 1Kb] bonum consecrata peruenerit. Hoc enim modo, etsi rationi, nequaquam tamen eorum, quos sequeris, dogmatibus contrauenires.

AUG. Oblitus es quid dicamus: recordare, queso. Nos sumus qui uobis reclamantibus dicimus, etiam iustis, quamdiu sunt in hac uita, non deesse, unde in oratione sua de se ipsis ueraciter dicant, Dimitte nobis debita nostra . Quoniam si dixerint se non habere peccatum, se ipsos decipiunt, et ueritas in eis non est . Quid est ergo quod inaniter loqueris, me Iouiniano in ea parte coniungi [4 1Kb] , qua dicit baptizatum hominem non posse peccare? Absit ut tam simus surdi et muti, ut non audiamus eorum qui baptizati sunt uocem, uel non cum eis dicamus, Dimitte nobis debita nostra. Ex quo autem homo incipit uti uoluntatis arbitrio, et peccare et non peccare potest: sed alterum horum non facit, nisi adiutus ab eo qui dixit, Sine me nichil potestis facere : alterum uero propria uoluntate, siue a se ipso, siue ab alio deceptore seductus, uel peccato sicut seruus addictus. Adiutos autem homines nouimus Dei spiritu, ut ea uellent que Dei sunt, ante Baptismum, sicut Cornelium : quosdam uero nec post Baptismum, sicut Simonem Magum . Iudicia enim Dei sicut multa abyssus : et gratia eius non ex operibus; alioquin gratia iam non est gratia . Desine igitur conuiciari nobis de Manicheo et Iouiniano: quibus enim conuicieris in nobis, quos subsecuti negare non possumus originale peccatum, uideres si oculos haberes, et taceres si frontem haberes. Sic autem calumniosus es, ut alibi affirmasse me dicas, a peccatis hominem non posse mundari: cum ita dicam posse, ut eo quoque perducatur, ubi beatissimus peccare non possit.

XCIX. IUL. Nunc autem omnibus perfidus, dicis factam in natura carnis, peccati necessitatem.

AUG. Tu nega dixisse Apostolum, Cum essetis serui peccati, liberi fuistis iustitie. Aut si hoc ab eo dictum esse non negas, non eum recte dixisse redargue. Si autem non audes, nega, si potes, eos quibus hoc dicit, habuisse in malis liberam uoluntatem, quando fuerunt liberi iustitie: aut habuisse [5 1Kb] liberam in bonis, quando fuerunt serui peccati: et ab hac seruitute eos  aude dicere per se ipsos, non per Dei gratiam liberatos, quibus dicitur, Nunc autem liberati a peccato, serui facti estis iustitie . Si autem dicis, a reatu preteritorum malorum, non a dominatu peccati, quo quisque iustus esse non sinitur, eos fuisse Dei gratia liberatos; ut autem eis non dominaretur [1 1Kb] peccatum, ipsos facere potuisse si uellent, neque ad hoc indiguisse gratia Saluatoris: ubi ponis eum qui dicit, Non quod uolo, facio bonum; sed quod nolo malum, hoc ago ? Si enim sub lege, non sub gratia constitutus hec loquitur: istum nega sub graui necessitatis pondere ingemere; hunc ad bene uiuendum et ad recte agendum per uoluntatis arbitrium assere liberum, clamantem tibi, Mentiris, aut falleris; non quod uolo, age. Si autem, sicut melius sensit Ambrosius, hoc etiam de se ipso dicit Apostolus; nec iustorum est in hac uita ad perficiendum bonum tanta libertas proprie uoluntatis, quanta erit in illa uita, ubi non dicetur, Non quod uolo, ago.

C. IUL. Ut possessione eternitatis amissa , uoluntas appetende iugiter prauitatis incumberet. Et adiungis, »uoluntas que libera est in malis, libera in bonis non est:« non minore plane stultitie professione, quam profanitatis [2 1Kb] , liberum uocas, quod dicis nisi unum uelle non posse.

AUG. Si liberum non est, nisi quod duo potest uelle, id est, et bonum et malum; liber Deus non est, qui malum non potest uelle, de quo etiam ipse dixisti, uerumque dixisti, »Deus esse nisi iustus non potest« . Siccine Deum laudas, ut ei auferas libertatem? an potius intelligere debes esse quamdam beatam necessitatem, qua Deus iniustus non potest esse?

CI. IUL. Sed licet nulla ex parte constes [3 1Kb] , tamen quid attuleris prudens lector attendat. Consentiamus uoluntatem liberam dici posse, que bonum uelle non potest: hanc autem uoluntatem in Baptismate asseris liberari. Interrogo, ad quem modum liberatur? ut bonum semper uelle cogatur, et malum uelle non possit? an ut utrumque possit appetere? Hic tu si responderis, Ut bonum semper uelle cogatur: quam sis Iouinianista, etiam ipse cognoscis. Si autem dixeris, Quomodo potest esse uoluntas libera, si bonum semper uelle cogatur? respondeo, Quomodo dicebatur ante uoluntas libera, si malum uelle tantummodo cogebatur? Si ergo responderis, sic fieri post Baptisma liberam uoluntatem, ut et peccare et non peccare possit; hoc ipso pronuntiabis liberum arbitrium non fuisse, cum utrumque non poterat. Clauderis undique disputationis tue laqueis: arbitrium ante Baptisma liberum fuit; facultatem habuit faciendi boni, sicut facultatem habuit faciendi mali; et omnis dogmatis tui, quo malum naturale persuades, scena collabitur.

AUG. De Manicheo et Iouiniano iam me tibi superius  inueniet respondisse, qui legerit: quomodo autem dicas eum, cuius uoluntatem nos dicimus a Domino preparari, ita fieri bone uoluntatis, ut bonum uelle cogatur , uiderit preclara intelligentia tua. Si enim cogitur, non uult: et quid absurdius, quam ut dicatur nolens uelle quod bonum est? De natura etiam Dei uide quid sentias, homo qui dicis cogi hominem ut bonum uelit, si malum uelle non possit. Numquid enim Deus cogitur uelle bonum, quia uelle non potest malum, quoniam est omnino immutabilis? Natura uero humana quamuis mutabilis, quantum ad id pertinet quod condita est, bona est; que non solum sine uitio facta est, uerum etiam cum per uitium mala est, capax est boni, quo [1 1Kb] bona sit. Hec uera sententia fallacem Manicheorum euertit insaniam. In Baptismo autem ita peccata omnia dimittuntur in Dei gratia, qua [2 1Kb] et ad ipsum Baptismum homo preparata ab illo uoluntate perducitur, ut deinceps quamuis concupiscat spiritus eius aduersus carnem, ne [3 1Kb] consentiat iniquitati, tamen et caro concupiscat aduersus spiritum, ut non faciat et ille quod uult. uult enim et istam carnis concupiscentiam non habere: sed non potest nunc; propter quod adhuc in se ipso ingemiscit, adoptionem exspectans redemptionem corporis sui , ubi sic habeat carnem, ut iam peccare non possit. Nunc ergo, non solum potest peccare post Baptismum, uerum etiam quia et bene reluctans concupiscentie carnis aliquando ab ea trahitur ad consensionem; et quamuis uenialia [4 1Kb] , tamen aliqua peccata committit: habet cur semper hic dicat, Dimitte nobis debita nostra . Hec quoque catholica ueritas Iouiniani redarguit uanitatem. Utrumque autem, id est, et quod contra Manicheum, et quod contra Iouinianum dicimus, heresim uestram calumniasque subuertit.

CII. IUL. Sin autem liberum ante ad [5 1Kb] bonum non fuit, et factum est post Baptisma ita liberum, ut malum facere non possit: nunquam quidem ei adfuit arbitrii libertas, et probatur sine reatu antea peccasse, et postea sine cura sanctitatis gloriam possidere.

AUG. Ergo nec in Deo est arbitrii libertas, quia malum facere non potest, sicut negare se ipsum non potest : qui et nobis summo illo premio largiturus est, ut non quidem ipsi Deo, sed tamen Angelis eius equales, nec nos peccare possimus. Hoc enim eis post lapsum diaboli pro merito bone uoluntatis, qua in ueritate steterunt, donasse credendus est, ut postea nullus per liberum arbitrium nouus diabolus fieret.

CIII. IUL. Quo collecto conuinceris inficiari prorsus dogmati tuo [6 1Kb] ; ut promittas te liberum arbitrium non negare, quod antea mali, postea boni necessitate subuertis.

 AUG. Dicturus es, ut uideo, Deum necessitate premi, ut peccare non possit: qui utique nec potest uelle, nec uult posse peccare. Imo uero, si necessitas dicenda est, qua necesse est aliquid uel esse, uel fieri; beatissima est ista omnino necessitas, qua necesse est feliciter uiuere, et in eadem uita necesse est non mori, necesse est in deterius non mutari. Hac necessitate, si necessitas etiam ipsa dicenda est, non premuntur sancti Angeli, sed fruuntur: nobis autem est futura, non presens.

CIu. IUL. uerumtamen, ad destructionem totam [1 1Kb] dogmatis tui proficit, ut etiam [2 1Kb] recordemur definitionum superiorum. Si peccatum non est nisi uoluntas retinendi et admittendi quod iustitia uetat, et unde liberum est abstinere; nullum peccatum in rebus penitus inuenitur.

AUG. Ista definitio peccati eius est, quod peccatum tantummodo est, non quod etiam pena peccati, qua periit libertas non peccandi: a quo malo non liberat, nisi ille, cui non tantum dicimus, Dimitte nobis debita nostra; uerum etiam, Ne nos inferas in tentationem, sed libera nos a malo .

Cu. IUL. Nam si non imputat iustitia [3 1Kb] , nisi unde liberum est abstinere; et ante Baptisma necessitas mali est, quoniam uoluntas, sicut dixisti, ad faciendum bonum non est libera, perque hoc aliud agere non potest nisi malum: ab infamia mali ipsa quam patitur necessitate defenditur; quoniam apud eam iustitiam grauari operibus suis non potest, que non imputat malum, nisi a quo liberum est abstinere. Post Baptisma autem, si necessitas boni est, nullum utique potest esse peccatum. uide igitur quam illud quod esse peccatum ratio demonstrat, inueniri nequeat in seminibus, quando secundum definitiones tuas iam nec in moribus inuenitur.

AUG. Multum erras, qui uel necessitatem nullam putas esse peccandi, uel eam non intelligis illius peccati esse penam, quod nulla necessitate commissum est. Si enim necessitas nulla peccandi est , quid patiebatur, queso, qui secundum uestrum sensum, tanta mole male consuetudinis premebatur, ut diceret, Non quod uolo, facio bonum; sed quod nolo malum, hoc ago ? Deinde cogitare te existimo, quid appetendum, quid uitandum sit in agenda uita, quanto labore discatur. Qui autem hoc nesciunt, ipsa boni appetendi malique uitandi ignorantia [4 1Kb] patiuntur peccandi necessitatem. Necesse est enim ut peccet, qui nesciendo quid facere debeat, quod [5 1Kb] non debet facit. De quo genere malorum Deus rogatur, ubi dicitur, Delicta iuuentutis et ignorantie mee ne memineris . Quod genus delictorum si non imputaret Deus iustus, non  ea sibi dimitti posceret homo fidelis. Unde dicit et Dei famulus Iob, Signasti peccata mea in sacculo, et annotasti si quid inuitus commisi . Tu quoque ipse in libro nouissimo tuo eorum, quos contra unum meum quatuor edidisti, ex affectionibus atque passionibus animi dicis »euenire hominibus affectionalem qualitatem atque ita inherescere, ut aut magnis molitionibus, aut nullis separetur omnino«  . Quisquis ergo ea timiditate peccauerit, que ab illo non potest separari, quid aliud quam necessitate peccabit? Sed uos ista peccata ex illis uenire peccatis, que nulla necessitate commissa sunt, in illo saltem conceditis, qui dicit, Quod nolo malum, hoc ago. Qui enim, ut istam patiatur necessitatem, non nisi peccandi consuetudine premitur; procul dubio priusquam peccaret [1 1Kb] , nondum necessitate consuetudinis premebatur. Ac per hoc, etiam secundum uos, peccandi necessitas unde abstinere liberum non est, illius peccati pena est, a quo abstinere liberum fuit, quando nullum pondus necessitatis urgebat. Cur ergo non creditis tantum saltem ualuisse illud primi hominis ineffabiliter grande peccatum, ut eo uitiaretur humana natura uniuersa, quantum ualet nunc in homine uno secunda natura? sic enim a doctis appellari consuetudinem nos commemorandos putasti . Cum igitur et illa fateamur in hominibus esse peccata, que committuntur, non necessitate, sed uoluntate, que tantummodo peccata sunt, unde ab eis liberum est abstinere; et peccatis de ignorantie uel affectionum necessitate uenientibus, que iam non solum peccata, uerum etiam pene sunt peccatorum, plenum sit genus humanum: quomodo dicis definitionibus nostris peccatum nec in moribus inueniri? Sed quod non uultis, audite. A peccatis omnibus siue originalibus, siue moralibus, uel que facta sunt, uel ne fiant, non liberat nisi gratia Dei per Iesum Christum Dominum nostrum, in quo regenerati sumus, et a quo didicimus orando dicere, non solum, Dimitte nobis debita nostra, id est, quia peccauimus; uerum etiam, Ne nos inferas in tentationem, id est, ne peccemus.

CuI. IUL. uerum consignata hac disputationis summa prudentis animo lectoris, excutiamus quid Baptisma tuum, quod propter solam genitalium commotionem dicis fuisse prouisum, crediti sibi muneris exsequatur. Profitetur se a peccatis homines expiare: sed cum apud iustitiam causa agitur uoluntatis, non pronuntiatur rea, que aliud uelle non potuit. Euanescente autem inuidia reatus, etiam pompa indulgentis euanuit: quia non potest ignoscere, quod iure non potest imputare. Ac per hoc, promissionis sue frustratur effectibus [2 1Kb] : quoniam nec inuenit crimina [3 1Kb] , quorum remissione laudetur; nec habet huius beneficii debitores, quo peccatorum uincla soluantur [4 1Kb] : quia in necessitatis asylo collocatos non potest male conuincere uoluntatis: per que omnia superuacuum deprehenditur.  uerum quia gratia que a Christo prouisa est, superuacua non est; rationabilis eius munificentia teneatur, per quod rea uoluntas conuincitur peccatoris, que potuit utique tam bonum uelle, quam malum uoluit. Totum ergo figmentum necessitatis euanuit: ac per hoc, nullum est de nature conditione peccatum; sed liberum arbitrium in natura hominum perseuerat: quod ut tu cum Manicheis negas, ita nos cum Apostolis et omnibus Catholicis confitemur.

AUG. Necesse est ut peccet, a quo ignoratur iustitia: numquid ideo cum iustitiam cognouerit, non sunt ei remittenda peccata, que ignorantie necessitate commisit? Aut quia iam cognouit quemadmodum uiuere debeat, de se ipso ei presumendum est ut iuste uiuat, non de illo cui dicitur, Ne nos inferas in tentationem? Non est igitur impunitatis securitas in necessitate peccandi: sed ut non obsit ista necessitas, donat ille cui dicitur, De necessitatibus meis erue me . Donat autem duobus modis: et preteritam dimittendo iniquitatem, et opitulando ne intremus in tentationem. Unusquisque uero tentatur a concupiscentia sua abstractus et illectus . Que suscepta tua tam tibi grata est, ut cum ab illa in consensionem quisque non trahitur, ipsam putes esse laudandam; quasi malum non sit res que impellit in malum, si non ei cedat, sed resistat ille qui impellitur. Quamuis tu, etiamsi ei consentiatur, illum qui cecidit, non ipsam que impulit; illum qui attractus est, non ipsam que attraxit; illum qui illectus est, non ipsam que illexit; magno uaniloquio contendas esse culpandum: quia scilicet, ut definis, male usus est bono: habes quippe tam malum spiritum, ut concupiscentia bona tibi uideatur, qua caro concupiscit aduersus spiritum. Sed eleganter te existimas irrisisse de Baptismo sententiam nostram, mendacissime affirmans quod propter solam genitalium commotionem Baptismum dicamus esse prouisum. Non hoc dicimus: sed illud quod uos noua et heretica peruersitate subuertere conamini, dicimus, ideo diuinitus esse prouisum secunde spiritualis natiuitatis auxilium, quam fieri in se ipso Christus instituit, quoniam secundum Adam carnaliter nati contrahunt mortis antique prima natiuitate contagium . Ecce uerbis usus sum Peni episcopi Cypriani, contra quem tu etiam martyrem latras, cum Ecclesie fundatissimam fidem, pro qua Ecclesia fusus est eius sanguis, oppugnas. Sicut enim Paulus apostolus dixit, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt : ita et Cyprianus episcopus, intellector huius apostoli [1 1Kb] , confessus est, secundum Adam carnaliter natos contagium mortis antique prima natiuitate contrahere. Quid est ergo quod te Apostolis et omnibus Catholicis fallaciter iungis; quandoquidem Apostolo fraudulenter, catholico autem  Episcopo et Martyri, in eo quod sensit cum orientali et occidentali catholica Ecclesia [1 1Kb] , apertissime contradicis?

CuII. IUL. Expositio sane, quam Pauli apostoli sermonibus admouisti, cum risu esset pretereunda, nisi Scripturarum terreret ignaros. Cum essetis, inquit Apostolus, serui peccati, liberi fuistis iustitie. Dicere utique non poterat, Liberatos: quoniam hic sermo liberationis tunc decenter infertur et proprie, cum homo a noxiis liberatur; liberi autem a uirtutibus dici possunt, qui decernunt nichil debere uirtutibus. Liber ergo et a bono et a malo dici potest, qui alteri seruiens, alteri studet nichil debere: liberatus autem nisi a malo dici non potest; quia uerbum hoc liberationis in se habet indicium illius qui propulsatur angoris. Que igitur hic questio Apostolo de uerbis suis fieri potuit, cum ille more generis humani, a bono liberos, a malo dixerit liberatos? Cum ergo, inquit, serui essetis peccati, liberi fuistis iustitie: quem fructum habuistis tunc in his, in quibus nunc erubescitis? Sed ne tu estimares seruos nos peccato fieri per naturam, audi ipsum Apostolum in iisdem locis loquentem: An nescitis quoniam cui exhibetis uosmetipsos seruos ad obediendum, serui estis eius cui obeditis, siue peccati, siue obauditionis iustitie ? uosmetipsos, inquit, exhibuistis peccato seruos; ut intelligeres, eum uoluntati, non natiuitati imputare peccatum. Ob hoc ergo solum eos dixit liberos fuisse iustitie, quia detrectassent eius precepta seruare.

AUG. Si ob hoc solum dicti sunt homines liberi fuisse iustitie, quod detrectassent eius precepta seruare; ergo antequam acciperent precepta iustitie, que detrectarent seruare, non erant liberi iustitie, seruique peccati? quis hoc dixerit? Ab hac ergo necessitate seruitutis ille liberat, qui non solum dat precepta per legem; uerum etiam donat per Spiritum caritatem, cuius delectatione uincatur delectatio peccati: alioquin perseuerat inuicta [2 1Kb] , et seruum suum tenet. A quo enim quis deuictus est, huic et seruus addictus est .

CuIII. IUL. Denique statim addit, ita eos seruos esse iustitie, sicut fuerant serui ante peccati. Per quod potes eos iam tu, si placet, liberos dicere peccato, cum seruiunt iustitie; sicut ab illo dicti sunt a iustitia liberi, cum seruirent delicto. Ineptissime itaque simplicitati apostolice uoluisti calumniam commouere. Neque enim ille, ut putas, uigilantissime hoc quod estimas intimauit: sed tu somniculosissime quod ille protulit intueris. Argumentaris quippe, ideo illum liberatos dicere maluisse, quam liberos, ut intelligeremus arbitrii libertate male quidem posse, bene autem fieri non posse. uerum ipse tibi uerborum eius ordo renititur. Nam si hoc, quod tu, putasset [3 1Kb] , quia libertate solum peccaretur; debuit dicere, Liberi fuistis peccato; non, Liberi fuistis iustitie: ut  ille diceretur esse liber cui operabatur ipsa libertas. Si enim placet etiam casuum pensare momenta, huic illos iustitie dixit esse liberos, non ab hac iustitia liberos. Consequentius ergo hac elocutione nos adiuuaremur, si etiam tam leues res premere uellemus. Sed absit hoc: sensum intelligimus Apostoli, et elocutionum simpliciter prolatarum officio contenti sumus. Nihil aliud dixit Magister Gentium, nisi, Liberi fuistis, non seruistis, iustitie: liberati estis, peccatorum ueniam suscepistis, manente arbitrii libertate; per quam potuerunt et ante peccato, et postea obedire iustitie.

AUG. Ex isto heretico sensu, quo dicitis non fieri per gratiam liberationem a peccato, nisi cum de preterito accipitur uenia; non autem etiam ne dominetur peccatum, cum quisque a concupiscentia sua trahitur in eius assensum; etiam sanctorum orationibus contradicitis. Utquid enim Deo dicitur, Ne nos inferas in tentationem; si, ut hoc non fiat, in liberi arbitrii nostri est potestate, quod nobis naturaliter insitum est? Utquid dicit Apostolus, Oramus autem ad Deum, ne quid faciatis mali ; si Deus non liberat a peccatis, nisi ueniam dando preteritis?

CIX. IUL. Denique quid exhortatio ipsius teneret, ostendit, premittens: Humanum est quod dico, propter infirmitatem carnis uestre: sicut enim exhibuistis membra uestra seruire immunditie et iniquitati ad iniquitatem; ita nunc exhibete membra uestra seruire iustitie in sanctificationem: cum enim serui essetis peccati, liberi fuistis iustitie . Ordinatissime prorsus ipsos dicit liberos fuisse iustitie, quos conuenerat ut membra sua in omni sanctificatione retinerent. uerum quia non parum hic immorati sumus, ut ostenderemus certissimum esse quod dixeram , quia negarent liberum arbitrium homines qui uestro fuissent sermone deterriti, et in uerum exitium uana formidine truderentur; atque te esse precipuum arbitrii liberi negatorem: reuertamur ad illum librum, qui est ad ualerium destinatus, ut probemus primo te negasse conditorem Deum; nunc autem, alibi quidem negare, alibi scelestius multo quam negaueras confiteri. Et quidem quam in illo libro tuo priore absolute Deum negaueris conditorem hominum, satis cum discuteretur apparuit: dixisti quippe, quod »genus humanum diabolus quasi plantati a se fruticis fructum iure decerperet« ; multaque alia que loco a te argumentorum posita huic cooperantur errori. In hoc uero secundo libro, etsi uniuersitate dogmatis tui idem agas; tamen perniciosius niteris emendare sententiam, quam ante protulisti.

AUG. Si tibi parum est Apostolus, qui dicit, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt: Ambrosius utique, non ut Manicheus, quo nomine tales, qualis ille fuerat fidei, criminaris; sed ut catholicus intellexit Apostolum, eumque intelligens ait, »Omnes homines sub peccato pascimur, quorum ipse ortus in uitio est« . Ecce de quo tanquam de suo frutice diabolus fructum iure decerpsit; non de natura quam Deus condidit, sed de uitio quod ipse plantauit. Neque enim qui nascuntur sub peccato, possunt nisi sub auctore esse peccati, si non renascantur in Christo.

CX. IUL. uerum suppleamus breuiter responsionem, que capiti tuo, quod supra posuimus , debetur. Constanter itaque fideliterque respondeo, quia non inuideamus liberatorem hominibus Dominum Iesum Christum; quos conuenimus, ne uobis credentes, emendationis desperatione frangantur, et recedant ab eruditione Christi, quasi ea precipientis, que capere mortalium natura non possit, quippe malo aggrauata congenito.

AUG. Sed et mors congenita est; et tamen ab ea liberat, qui quos uult uiuificat : ad quem debent confugere, qui uolunt a malo congenito liberari; quod ut faciant, quis attrahat, in Euangelio lege .

CXI. IUL. Sed currant ad eum qui clamat, Iugum meum suaue est, et onus meum leue est : qui et male uoluntati [1 1Kb] ueniam pro inestimabili liberalitate largitur, et innocentiam, quam creat bonam, facit innouando adoptandoque meliorem.

AUG. Ipsi sunt homines, quibus inuides liberatorem, quos habere malum, a quo liberentur, negas. Quomodo ergo constanter fideliterque respondes, quod non inuideatis liberatorem hominibus Dominum Iesum Christum; cum potius pertinaciter et infideliter agas, ne ab illo salui fieri credantur paruuli, sicut saluum facit populum suum a peccatis eorum; propter quod eum, Euangelio loquente, didicimus appellatum esse Iesum ? Non igitur docere poteritis liberatorem Christum uos hominibus non inuidere, quia paruulos non esse homines nullo modo potestis ostendere.

CXII. IUL. Demiror itaque ausum te fuisse ponere testimonium, quo dicitur, A quo enim quis deuictus est, huic et seruus addictus est . Quod manifestissime pro nobis facit, asserentibus non posse quemquam obnoxium esse diabolo, nisi qui fuerit post certamen uoluntatis degeneri deditione superatus. A te autem usurpari non debuit, cui uehementer repugnat, persuadenti in regno diaboli esse nascentes, qui sine uoluntate propria nec uinci utique, nec peccare potuerunt.

AUG. Quos dicis nascentes nec uinci, nec certare potuisse, ab illo originem ducunt, in quo omnes peccauerunt: qui homo, quod est peius, sine certamine uictus est. Fuit enim Adam, et in illo fuimus omnes: periit Adam, et in illo omnes perierunt . Sinite ergo paruulos inueniri ab eo, qui uenit querere quod perierat : alioquin liberatorem Iesum, quoniam et ipsi homines sunt, prorsus hominibus inuidetis, quantacumque  loquacitate crudelitatem uestri huius erroris obtegendam esse credatis.

CXIII. IUL. Quod quidem uidens contra te ualere plurimum, quasi ipso testimonio interrogatus, Per quid ergo paruuli in regno sunt aduersarie potestatis, si Scripture creditur, unumquemque, cum uincitur, tunc seruum esse uictoris, et constat infantiam sine usu rationis et uoluntatis nec confligere potuisse, nec cedere? addis : »Per unum quippe hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt« . »Sic est autem Deus nascentium conditor, ut omnes ex uno eant in condemnationem, quorum non fuerit renascentium liberator. Ipse quippe dictus est figulus ex eadem massa faciens uas, aliud in honorem secundum misericordiam, aliud in contumeliam secundum iudicium« : »cui cantat Ecclesia, Misericordiam et iudicium« . Hoc quod dicis, per unum hominem intrasse peccatum, quo testimonio Apostoli plurimorum ineruditorum tamen pectora commouistis, licet in quarto libro breuiter quomodo intelligendum esset ostenderim , tamen adiuuante Christo, in hoc opere plenius exponemus, ita ut in secundo libro, pretermissis aliis, locus ipse apostolicus contextu suo plenissime disseratur.

AUG. Ad id quod in quarto libro tuo breuiter ostendisse te dicis, in sexto nostro tibi responsum est : quod autem in hoc opere polliceris, cum reddere ceperis, ibi quam sis uaniloquus apparebit.

CXIu. IUL. Hic autem breuiter admonuerim, quoniam suffragari tibi non potest ad eius sententie confirmationem, quam omnis eruditio, omnis ratio, et lex Dei conuincit iniquissimam. Diligens ergo lector intendat quod pronuntiasti, Deum esse factorem malorum; et tales eum condere, qui sine aliquo proprie merito uoluntatis eant in condemnationem prorsus omnes.

AUG. Hoc dixi: quia facit hominum naturam, qui uitio mali sunt, quod ipse non fecit; et de quo ipse bene facit, etiam cum mali sunt homines quos facit: quia in quantum homines sunt, non in quantum mali sunt, eos facit. Neque enim uasa in contumeliam fierent, nisi mali essent: qui tamen per naturam quam facit [1 1Kb] Deus, utique boni sunt; mali autem secundum uitium, quod contra naturam quidem, sed tamen nature inseuit inimicus; ut ex hoc esset natura mala, hoc est, malus homo. Non enim potest esse ullum malum nisi in aliquo bono; quia non potest esse nisi in aliqua natura: omnis autem natura, in quantum natura est, bonum est. Diligenter attendite, quomodo dicantur, que uelut contraria inter se dici uidentur, et non sunt: si tamen non penitus fumo superbe contentionis oculos perdidistis.

CXu. IUL. Ac ne nesciremus [2 1Kb] de quo tempore loquereris;  ab Adam, quem ais unum omnes fuisse, usque ad finem, qui baptizati non sunt, damnationi et diabolo obnoxios pronuntias inueniri. In qua sententia multo te perniciosius curare niteris, quam antea uulnerasti. Nam ut remoueres inuidiam que in te ruebat, quod diceres diabolum conditorem hominum; correctus confiteris Deum conditorem, sed talium quales adscribit Manicheus principi tenebrarum [1 1Kb] .

AUG. »Omnes homines sub peccato nascimur, quorum ipse ortus in uitio est.« Hoc non dixit hereticus immundus Manicheus, sed catholicus sanctus Ambrosius . Porro autem Manicheus nec omnem naturam, in quantum natura est, dicit bonam; nec eam quam dicit naturam malam, ullo modo dicit sanari posse ac fieri bonam: quod catholica fides dicit de natura humana pusillorum atque magnorum, et contra Manicheos et contra Pelagianos, utrosque diuersis morbis, sed pariter insanos.

CXuI. IUL. Enimuero credens malos esse homines conditione nascendi, illum eis deputauit auctorem, per quem mali operis crimen a Deo bono separaretur: et quoniam errauerat in definitione peccati, ut putaret naturale esse, quod nisi uoluntarium esse non potest; consequenter deinceps male originis malum est commentus artificem; hic religiosior in Deum, contumacior in naturam. Tu uero dicis, malos quidem nasci, sed Deum esse auctorem malorum: contumacior tu in Deum, honorificentior in naturam: hec quippe auctoris maiestate defenditur, auctor autem feditate operis accusatur.

AUG. Accusa ergo Deum, si placet, operis feditate: quandoquidem aliqua corpora tam feda nascuntur, ut nonnulla in eis nimia deformitate etiam monstra dicantur. Non enim alius deus, sicut Manicheus fingit, aut dii minores, sicut Plato errat, sunt corporum conditores: sed utique Deus bonus et iustus operatur etiam corpora talia [2 1Kb] ; que si referas ad graue iugum super filios Adam , inuenies eum nec malum, qualem Manicheus fabricandis corporibus adhibet; nec uictum malisque implicatum atque commixtum, quod Manicheus de Deo bono credere non timet; sed plane iustum propter originale peccatum, qualem fides catholica nouit, a qua uester error exorbitauit. Neque enim, si nemo peccasset, feda atque monstrosa etiam in paradiso corpora nascerentur.

CXuII. IUL. Non timuisti, scelestissime, hoc applicare Deo, quod ne ei admoueret Manicheus, commentus est alium conditorem: ambo quidem estis ueritatis inimici, sed putabatur ante te non posse ille impietate superari.

AUG. Ante me erat Ambrosius, qui non erat Manicheus; ante ipsum Hilarius, Gregorius; ante hos Cyprianus, et ceteri, quos commemorare longum est, qui non erant Manichei. Et tamen Ecclesiam docuerunt, quod in Ecclesia didicerunt, trahere paruulos originale peccatum, et exsufflandos in exorcismis, ut  eruantur de potestate tenebrarum, et in regnum sui Saluatoris et Domini transferantur . Quoniam Christus si etiam pro ipsis mortuus est, quod et tu coactus es confiteri, ergo omnes mortui sunt: et pro omnibus mortuus est; quod ait Apostolus : qui profecto si secundum uerba tua etiam ipse Manicheus erit, iam tu quid eris?

CXuIII. IUL. Tu uero iustificasti, ut propheta ait, sororem tuam Sodomam : absolui putabitur Manicheus, si tuis blasphemiis comparetur. Gloriatus in primo operis mei libro fueram, quod eo ore lacerarer, quo et Apostoli iniuriam pertulissent: nunc uero expauesco magnitudinem felicitatis mee; ab eo uituperor, qui criminatur Deum.

AUG. Ab eo uituperaris, qui cum Ambrosio et ceteris sociis eius, etiam paruulorum liberatorem predicat Christum: quem tu non solum criminaris tanquam mentientem, ubi dicit se uenisse saluare et querere quod perierat ; uerum etiam contradicis ei, ne saluandos paruulos querat.

CXIX. IUL. Unde mihi accidit tante contumelie dignitas? Nihil in me tale conferre laudando potuisses. Sensa mea dicis esse reprobanda; sed Dei opera damnanda: me male disputare; sed Deum nequiter creare pronuntias: me errare clamas; illum seuire: me asseris nescire legem; Deum uero nescire iustitiam: me uociferaris catholicum non esse, quod dicam Christum prouocare quos saluet; Deum uero iuras creare quos damnet, nec ob aliud condere, nisi ut eant omnes in condemnationem.

AUG. Hoc et de prescientia Dei dici potest, que tamen a fidelibus negari non potest, et puto quod nec a uobis. Aut negate Deum prescium multos se damnaturum esse quos creat, ne uideatur creare quos damnet; et quod est mirabilius et inscrutabilius, multos, ne malitia mutet eorum intellectum, de hac uita non [1 1Kb] rapere , quos malos futuros non potest ignorare. Date honorem Deo: altitudini iudiciorum eius cedat uestrorum crepula ruina uerborum, quasi nitida et acuta [2 1Kb] , sed uitrea.

CXX. IUL. Inter te igitur et Manicheum prosatorem sensuum tuorum, uideo per profectum eruditionis tue magnam factam esse distantiam. Ille enim licet duos induxisset auctores, tamen spem salutis ex ea reliquit parte, qua dixit bonum Deum esse alienissimum ab iniquitate, et a crudelitate: tu uero unum bonum [3 1Kb] quidem Deum, sed eumdem malorum conditorem loquens, ut reuerentiam diuinitatis, ita spem salutis funditus sustulisti.

AUG. Manichei fingunt Deum crudeliter infirmum, qui partem suam, substantiam suam, membra nature sue dilanianda et contaminanda hostibus tradidit, a quibus uastitatem sibi imminere cernebat: uos autem qui Deum omnipotentissimum non negatis, in graui iugo paruulorum credi uultis iniustum, negando originale  peccatum.

CXXI. IUL. Non est enim qui subueniat reis, quando ipse qui est unus, desiderio creandarum miseriarum etiam eos punit, in quibus nichil aliud quam hoc quod ipse fecit agnoscit.

AUG. Agnoscit ibi etiam quod ipse non fecit: peccatum quippe ipse non fecit. Alius autem similiter ut uos uanus posset dicere [1 1Kb] , Deum desiderio creandarum miseriarum etiam eos creare, quos damnaturum se esse ignorare non potuit, incomparabiliter plures, quam eos quos liberaturum se esse presciuit.

CXXII. IUL. Perspecta igitur abysso impietatis tue, licet nunquam quidquam possit profanius inueniri; tamen quam hoc nichil habeat uirium, et quid de illis que annexueras colligatur, breui disputatione monstrabitur. Deus qui hoc appellari nomine uoluit, ut omnipotentissimus, ita etiam iustissimus creditur; quorum si unum defuerit, neutrum aderit; ut conditor benignissimus hominum, ita meritorum expunctor [2 1Kb] equissimus; omne quod facit, bonum ualde est. Ac per hoc, nemo naturaliter malus est: sed quicumque reus est, moribus, non exordiis accusatur.

AUG. Cur ergo graue iugum super exordia paruulorum sub Deo potentissimo atque iustissimo?

CXXIII. IUL. Nec malum itaque naturale est, nec Deus creare reos potest, nec in regno diaboli collocare. Quibus collectis et tu Manicheus, imo Manicheo peior ostenderis: et sine peccato in hunc mundum humanitatis ingressus, et sub iure Dei, non diaboli, fructus fecunditatis, et naturalis innocentia claruerunt.

AUG. Ergo et Ambrosius, qui dixit, »In primordia [3 1Kb] nature sue, qui baptizati fuerint paruuli, a malitia reformantur« , Manicheus, aut Manicheo peior ostenditur, sicut conuiciaris, aut furis.

CXXIu. IUL. Hoc igitur consignato, quid processum tuum consequatur attende. Prophetas, et Patriarchas, omnesque sanctos ueteris Testamenti constat Baptismatis expertes fuisse, sed a Deo conditos propriis deinceps fulsisse uirtutibus: sub diaboli ergo regno, contra testimonium legis, esse credentur eternis suppliciis mancipandi; quia ex Adam omnes pronuntiantur a te in condemnationem [4 1Kb] creati.

AUG. Et ipsos antiquos iustos eadem gratia liberauit, cui uos bellum indixistis: quamuis diuersis usi fuerint pro tempore sacramentis. Quoniam quod de Christo credimus, hoc credebant. Unus enim Deus, unus et Mediator Dei et hominum homo Christus  iehsu: cuius illis prenuntiatus est, nobis autem annuntiatus est humilitatis aduentus; claritatis uero qui in fine futurus est, et illis est prenuntiatus et nobis. Et illorum ergo et nostra in isto uno Mediatore una fides est, et idem spiritus fidei et in illis et in nobis: unde dicit Apostolus, Habentes autem eumdem spiritum fidei, secundum quod scriptum est, Credidi, propter quod locutus sum; et nos credimus, propter quod et loquimur . Unde autem sit hec fides, ne ita gloriemur tanquam ex nobis sit, eumdem audiamus apostolum: Gratia, inquit, salui facti estis per fidem, et hoc non ex uobis, sed Dei donum est . Et alio loco: Pax, inquit, fratribus et caritas cum fide a Deo Patre et Domino Iesu Christo .

CXXu. IUL. Quod si dixeris, quam sis aperte Manicheus, etiam patroni tui poterunt confiteri. Si uero intellexeris tantum ueri Regis exercitum contra tuam dimicare sententiam, nec illis te afferre posse preiudicium: acquiesce destructum esse quod exstruxeras, et per hoc non ire omnes ex uno in condemnationem; sed eos tantum qui rebelles uoluntati Dei, sine penitentia, sine correctione, ultimo fuerint fine deprehensi.

AUG. Adde et generatos, si non fuerint regenerati: quia in uno omnes peccauerunt .

CXXuI. IUL. Quod autem Deus dictus est, Figulus ex eadem massa faciens aliud uas in honorem, aliud in contumeliam ; a te commemorari omnino non debuit: quia ut a nobis consequenter exponitur, ita tibi totum repugnat: nam cum alii in honorem, alii in contumeliam fieri dicuntur, iuuatur sensus Catholicorum, quo secundum diuersitatem uoluntatis humane, diuersus etiam uasorum exitus predicatur.

AUG. Ambrosium audi, qui dicit, »Omnes homines sub peccato nascimur, quorum ipse ortus in uitio est« . Sic quippe intellexit cum ceteris condiscipulis et condoctoribus suis, sine ulla dubitatione catholicis, quod scriptum est de peccato et morte, quod per unum intrauerit, et in omnes homines pertransierit . Et intellige hanc esse massam de qua fiunt uasa, siue illa, siue ista. Nam si inscrutabilis questionis huius ista esset solutio, quam tu sapis, secundum merita uoluntatum; tam manifesta esset, ut nulla eius difficultate compelleretur Apostolus dicere, O homo, tu quis es qui respondeas Deo ? De nondum natis enim agebatur, quorum non ex operibus, sed secundum propositum suum Deus unum dilexit, alterum odio habuit: unde ad hec uerba peruentum est, ut de eadem massa et diuersis uasis, et de potestate figuli diceretur.

CXXuII. IUL. Tu autem qui supra dixeras, omnes ire in condemnationem, qua testimonium fronte posuisti, quo pronuntiatur ire alius in honorem, alius [1 1Kb] in contumeliam?

AUG. Sed gratia liberat a totius masse damnatione  quos liberat; quam uos negando, estis heretici. Quantum enim pertinet ad originis, meritum, ex uno omnes in condemnationem : quantum autem ad gratiam, que non secundum merita datur, quicumque ab ista condemnatione liberantur, dicuntur uasa misericordie: qui uero non liberantur, ira Dei manet super eos , ueniens de iusto iudicio Dei; quod non ideo uituperabile, quia inscrutabile est: et propterea uasa ire nuncupantur, quia et his bene utitur Deus, ut notas faciat diuitias glorie sue; in uasa misericordie . Quod enim Deo iudicante a ceteris exigitur, hoc istis eo miserante [1 1Kb] donatur: quas inuestigabiles uias Domini si estimas improbandas, audi, O homo, tu quis es qui respondeas Deo [2 1Kb] ?

CXXuIII. IUL. Nihil enim ita pugnat, quam dicere, omnes, et non omnes. Tu dicis, a figulo Deo omnes fieri in condemnationem: Apostolus dicit, non omnes in condemnationem, nec omnes in honorem; quod in loco suo, quid habeat dignitatis absoluam. In ipsa tamen pronuntiatione sententie, constat inter uos magnam esse discordiam, nec eumdem esse figulum in condemnationem cuncta fingentem, quem Paulus dicat in honorem alios fabricantem: nec te illi credere, qui a magistro admirabili predicatur; quoniam tuus figulus omnes in condemnationem fingit, Apostoli figulus plurimos fingit in gloriam.

AUG. Cum dicuntur omnes ex uno in condemnationem, ipsa massa significatur, ex qua fiunt a figulo alia uasa in honorem, id est, que assumuntur in gratiam, alia in contumeliam, id est, que ad luendum debitum relinquuntur; ut filii gratie id sibi donari sciant, quod si exigeretur, non esset iniustum; ac sic non in se ipsis, sed in Domino glorientur .

CXXIX. IUL. Et hec quidem dixerim, ut statim appareret, te esse aut imperitie aut impudentie singularis, qui tuorum uice, contrariis utereris: ceterum pietas explanabit et ratio, Deum meum neminem in contumeliam formare.

AUG. Si Deus tuus in contumeliam neminem format, non est ipse Pauli apostoli Deus: ille quippe de Deo uero dicebat, O homo, tu quis es qui respondeas Deo? Numquid dicit figmentum ei qui se finxit, Quid me fecisti sic? Annon habet potestatem figulus luti, ex eadem massa facere aliud uas in honorem, aliud in contumeliam ? Sed tu uidelicet artifex magnus profers ex officina Pelagiana meliorem deum, qui nullum uas facit in contumeliam.

CXXX. IUL. Sed imaginem suam, id est, omnes homines bonos condere, qui etiam [3 1Kb] demolitos studiorum prauitate, reformare remediorum desiderat largitate. Ipsi quidem cantat Ecclesia misericordiam et iudicium ; quia et illis est benignus qui nichil deliquerunt, et iusto punit iudicio eos qui  boni a Deo conditi suapte uoluntate [1 1Kb] peccarunt, ac misericordie subsidia respuerunt. Hanc igitur misericordiam, et hoc iudicium cantat Ecclesia Catholicorum: ceterum in uestra nichil potest tale resonare, que dicit sine iustitia, sine iudicio, sine misericordia, Deum conditorem malorum, formare quos puniat; atque ob hoc punire, quod eos ex Adam ipse formauerit.

AUG. Iam quidem tibi superius ad omnia ista responsum est: tamen et hic breuiter audi. Non abstinet Deus bonum formationis sue etiam ab stirpe damnata: sed si tibi displicet, Deum creare quos damnet; contradic ei, si potes, ne creet eos, quos malos futuros, et in malignitate usque in finem perseueraturos, et ob hoc sine dubitatione damnandos esse presciuit: aut ei suggere, si uidetur, ut tot millia paruulorum non baptizatorum, quos nouit perdite esse uicturos, et in eternum ignem, damnante ipso, cum diabolo ituros, rapiat ex hac uita, dum sunt innocentes et boni; ut si non in regno eius, certe in loco aliquo secunde felicitatis, quem talibus edificauit heresis uestra, uitam teneant sempiternam. Habes adhuc quod suggeras consiliarius Dei, pro filiis eius quos regenerauit, quos adoptauit, et tamen malos atque damnandos futuros esse preuidit: ut antequam ueniant in ream uitam, uite ipsius productione priuentur, et ad regnum eius, non ad supplicia eterna pertineant. Cum enim te inuidiose dicere putaueris, Deum creare quos damnet; cogita quanto inuidiosius possit dicere alius similiter uanus, Deum regenerare quos damnet: cum sit in eius omnipotentie potestate [2 1Kb] , antequam damnabiles fiant, eos de tentationibus mortalis uite huius auferre. Si autem non potes ista dicere, nec Deo contradicere, nec illius sapientie tuum prebere consilium; quis enim cognouit sensum Domini, aut quis consiliarius eius fuit ? desine nobis introducere alterum figulum, qui non facit uasa in contumeliam; et ab isto qui ea facit reprehendendo cohibe te: et agnosce te [3 1Kb] ; quia ut non te implices hoc sacrilegio, ideo tibi dicit Apostolus, O homo, tu quis es qui respondeas Deo?

CXXXI. IUL. Sed iam apostolice sententie dignitas asseratur, ne putetur uel de aliquibus hoc sensisse, quod tu de omnibus estimasti. Apostolus itaque Paulus disputans cum questionibus [4 1Kb] Iudeorum, qui generis sui dignitate turgentes, dedignabantur cequari sibi ex Gentibus fideles, et iustitiam Dei commendat et gratiam, disputans ad earum [5 1Kb] munificentiam pertinere, quod et primo Iudeos nobilitauerat legis agnitio, et quod deinceps etiam Gentes adsciuerat Christi predicatio. Unus enim utriusque populi conditor iudicaturus et illos per legem, et  istos in lege [1 1Kb] ; quia non erat Iudeorum Deus tantum, sed etiam Gentium, reddens suum unicuique sine fraude, sine gratia, id est sine cuiusquam acceptione persone , ita de semine uenientes Abraham, cum nequiter uiuunt, iure condemnat, ac de sua hereditate proturbat, sicut etiam Gentiles in simili operatione deprehensos; et e regione, utriusque populi bonas uoluntates et ueram fidem probitatemque actionum donat gaudiis sempiternis. Comprimit igitur Gentium Magister Iudeorum tumorem, et ostendit non in seminibus humani generis, sed in moribus esse distantiam; ut se illi agnoscerent, nisi fideles esse curassent, nulla prerogatiua circumcisi generis uindicandos: siquidem Iacob et Esau una seminis exceptione concepti, et una ui parientis effusi, diuersos nimium exitus pro meritorum diuersitate pertulerint.

AUG. Si secundum Apostolum saperes, non commemorares hoc loco merita Iacob, ubi eum dicit ille non ex operibus fuisse dilectum; ut gratiam commendet, que non secundum merita nostra datur: alioquin merces non imputatur, sicut ipse dicit, secundum gratiam, sed secundum debitum . Quibus uerbis quid ostendit, nisi gratiam non esse debitam, sed gratuitam? Hanc itaque commendabat, ubi dicebat: Cum enim nondum nati essent, neque egissent aliquid boni aut mali, ut secundum electionem propositum Dei maneret, non ex operibus, sed ex uocante dictum est, Quia maior seruiet minori . Clara sunt que obscurare conaris: fumos tolle [2 1Kb] , Scripturarum lumen attende. Gratia quippe hominem preuenit, ut diligat Deum, qua dilectione operetur bona. Quod et Ioannes apostolus apertissime ostendit, ubi ait: Nos diligamus, quoniam prior dilexit nos . Non ergo diligimur, quia dileximus; sed quia dilecti sumus, diligamus [3 1Kb] .

CXXXII. IUL. Esau enim profanus et fornicator, propter unam escam uendens primitiua sua , quesiuit benedictionem quam spreuerat [4 1Kb] , nec adeptus est, quanquam eam cum lacrymis poposcisset. Iacob autem quietus et mitis, obediens parentum preceptis, et sanctificationum appetentissimus, ad hoc usque prouectus est [5 1Kb] , ut sicut Abrahe et Isaac, ita etiam et Iacob Deus in sancto populo diceretur. Cum igitur omnibus constaret exemplis, Deum iusto iudicio bonis mentibus in quacumque gente suam misericordiam non negare, malas uero mentes nulla sinere stirpis nobilitate defendi; intelligerent Iudei, Centium fidem a se despici non debere: quia sicut non patrocinatur Isrelitarum stemma [6 1Kb] criminibus, ita etiam nullo impedimento est [7 1Kb] Gentium  origo uirtutibus. Hoc ergo totum agens conflictu illo Apostolus; in quibusdam tamen locis, ad incuruandam circumcisorum arrogantiam, sub nomine gratie de sola Dei preiudicat potestate.

AUG. Ergo ad incuruandam circumcisorum arrogantiam, sub nomine gratie mentitur Apostolus-nam Deus ex operibus eligit [1 1Kb] , non ex gratia. Quis ita sapiat, nisi hereticus inimicus gratie, amicus superbie? Clamat uas electionis, et gratie, qua talis factus est, predicator, non ex operibus dilectum esse Iacob: et tu commemoras opera Iacob, ex quibus eum dilectum esse contendis; et hoc faciens, mihi te existimas contradicere, cum sis nouus Antichristus, eique apertissime contradicas in quo locutus est Christus .

CXXXIII. IUL. Ut illis in cerimoniarum et hostiarum obseruatione gloriantibus, perque hoc estimantibus alias nationes nullis legis ritibus consecratas ad consortium sui nec posse admitti subito, nec debere, diceret, quia etsi in illis obseruationibus fuisset summa iustitie, haberet tamen in potestate sua Deus, quamdam facere populorum commutationem, ut reiiceret quos uellet, et quos uellet assumeret. Cui sensui respondet sub [2 1Kb] persona Iudeorum, nichil debere iam exigi ab hominis uoluntate; quandoquidem Deus, cuius uult miseretur, et quem uult obdurat. Ad quod refert Apostolus, O homo, tu quis es qui respondeas Deo? Et infert testimonium prophete Isaie, Numquid dicit, inquit, figmentum ei qui se finxit, Utquid me fecisti sic? Additque de suo: Aut non [3 1Kb] habet potestatem figulus luti [4 1Kb] ex eadem massa facere aliud uas in honorem, aliud in contumeliam ? Et est sensus eiusmodi: Quia ego commendaui uoluntatem Dei, auctoritatemque gratie eius exposui, dicens quod misericordiam prestaret, cuiuscumque misertus fuisset; tu mihi, o Iudee, calumniam concitasti, quasi commendatio prolata a me uoluntatis et potestatis diuine ad excidium iustitie illius pertineret: et quia dixi, Facit quod uult; argumentatus es nichil iam reposci ab hominis uoluntate debere, si Deus totum pro sua faceret uoluntate; cum persone dignitas locum excluserit questionis. Nam si dixissem, Facit Deus quod debet secundum iustitie sue leges, que [5 1Kb] de meritis iudicat singulorum; nichil quale nunc obiicis, utique retulisses: nunc uero quia dixi. Facit Deus quod uult; putasti me aliquid furatum esse de iustitie dignitate. Utrumque igitur idem est. Nam cum de Deo dico, Facit quod uult; nichil aliud dico, quam, Facit quod debet: quia scio eum nichil aliud uelle quam debet. Ubi ergo inseparabiliter uoluntas coheret equitati quamcumque de illis nominauero, utramque signaui.

AUG. Quomodolibet dicas Deum facere quod debet; gratiam nemini debet, multisque non reddit supplicium,  quod malis eorum operibus debet, et largitur gratiam, quam nullis eorum bonis operibus debet. Quid enim debebat eidem ipsi Paulo, cum adhuc Saulus persequeretur Ecclesiam? nonne supplicium? Quod ergo eum emissa uoce de celo prostrauit, quod excecauit, quod ad fidem percipiendam quam uastabat, tam uiolenter attraxit , procul dubio secundum, gratiam non secundum debitum fecit, ut in eis esset reliquiis populi Isrel, de quibus dicit: Sic ergo et in hoc tempore reliquie per electionem gratie facte sunt [1 1Kb] : si autem gratia, iam non ex operibus; alioquin gratia iam non est gratia . Quid debebat etiam illis nisi supplicium, quibus dicit, Non propter uos [2 1Kb] ego facio, domus Isrel, sed propter nomen meum sanctum, quod profanastis in gentibus? Facere ergo se dicit bona eorum in ipsis; sed propter nomen suum quod profanauerunt, non propter ipsos qui profanauerunt: nam propter ipsos si facere uellet, supplicium illis debitum redderet, non gratiam donaret indebitam. Quod enim se facturum dicit, ad hoc pertinet ut bona faciant [3 1Kb] , non quia boni erant qui profanauerunt nomen sanctum eius. Denique apertissime dicit eos bona esse facturos; sed se faciente ut ea faciant: ait quippe inter cetera, Et faciam ut in iustificationibus meis ambuletis, et iudicia mea obseruetis et faciatis . His certe operibus merces imputatur secundum debitum: debetur enim merces, si fiant; sed gratia que non debetur, precedit ut fiant. Debetur, inquam, bona merces operibus hominum bonis: sed non debetur gratia, que ipsos homines bonos operatur ex malis. Postremo [4 1Kb] , qui facere Deum dixisti quod debet, et alta ceruice humana merita uentilasti, die queso, quibus meritis paruulorum debeat regnum celorum. Dicturus es forte, debere hoc eum gratie sue, qua opitulante renati sunt. Propter hanc enim acceptam iam uenire in eius regnum merentur: sed ipsam gratiam, quam regenerandis exhibet, nullis eorum omnino meritis debet. Propterea Pelagius uester in episcopali iudicio Palestino, eos qui dicunt gratiam Dei secundum merita nostra dari, ne ipse damnaretur, damnare compulsus est  : ubi et te ipsum, et se ipsum, qui hoc dicere non desistitis [5 1Kb] , sine dubitatione damnauit. Istam gratiam, uere gratiam, id est, gratuitam, nullisque meritis precedentibus debitam, commendabat Apostolus, quando dicebat: Cum enim nondum nati essent, nec aliquid egissent boni aut mali, ut secundum electionem propositum Dei maneret. Hec est electio, de qua et illud dicitur: Reliquie per electionem gratie facte sunt: si autem gratia, iam non ex operibus; alioquin gratia iam non est gratia. Unde et hic, cum dixisset, ut per electionem propositum Dei maneret; continuo subdidit, Non  ex operibus, sed ex uocante dictum est, Quia maior seruiet minori . Contra istam ueritatis tubam reclamas, et dicis: »Ad incuruandam circumcisorum arrogantiam, sub nomine gratie Paulus apostolus de sola Dei preiudicat potestate.« Ubi quid dicis aliud, nisi, Ad incuruandam circumcisorum arrogantiam mentitur Apostolus, dicens non ex operibus dilectum esse Iacob; cum ex operibus sit dilectus, quia erat [1 1Kb] »quietus, et mitis, obediens parentum preceptis, et sanctificationum appetentissimus« ? Nec intelligis, non ideo quia talis erat, uel [2 1Kb] talis futurus erat, fuisse dilectum: sed talem, quia dilectus est, factum. Erubesce: non mentitur Apostolus; non ex operibus Iacob dilectus est; si enim gratia, iam non ex operibus: sed gratia dilectus, eadem gratia faciente bonis oportuit ut polleret operibus. Parce anime tue, noli esse inimicus huic gratie.

CXXXIu. IUL. Ergo superbia illa que uolebat otiari, et desidiam suam ob id colore necessitatis obnubere, ut in susceptione Gentium reclamaret Euangelio; audit quoniam [3 1Kb] etsi sic esset quomodo tu commentaris, tamen supplicare Deo, non seditionem excitare deberes: quibus uerbis nequitiam retundit hominis, qui diuersitatem meritorum ex uoluntatis qualitate uenientem, aucupans elocutionis ambiguum, ideo necessitati diuine conabatur adscribere, ut assereret necesse esse alterum de duobus, id est, aut Gentes ad promissionis non uenire consortium, aut si hoc liceret Deo, exstingui officia libere uoluntatis. uerum quia id non sufficiebat negotio; neque enim a tali magistro, sicut commendabatur auctoritas Dei, ita erat indefensa relinquenda iustitia: subdit consequentissime, uasa que in contumelia et que in honore fiunt, habere hoc de proprie stipendio uoluntatis. Si enim Deus uolens ostendere iram, et notam facere potentiam suam in multa patientia, in uasis ire, consummatis in perditionem: et ut notas faceret, inquit, diuitias glorie sue in uasis misericordie, que preparauit in gloriam, quos et uocauit nos, non solum ex Iudeis, sed etiam ex Gentibus . Certe hic absoluit, quod superior conflictus operuerat, non inferri a Deo iram nisi his uasis que ad perditionem consummata fuerint; gloriam autem dari his que ad hoc fuerint preparata. A quo autem uasa huiusmodi in susceptionem horum que diximus preparentur, ipsius Apostoli sermo patefecit. In magna, inquit, domo, non sunt tantummodo uasa aurea et argentea, sed et lignea et fictilia; alia quidem in honorem, alia in contumeliam. Si ergo mundauerit quis semetipsum ab his, erit uas in honorem sanctificatum, utile Domino, ad omne opus bonum paratum .

AUG. Ergo ipsa uasa ita se preparant, ut frustra de Deo dictum sit, que preparauit in gloriam? Hoc enim apertissime dicis: nec intelligis ita dictum esse, Si  quis mundauerit semetipsum, ut ostenderetur et opus hominis per uoluntatem: sed, ingrate homo, preparatur uoluntas a Domino ; ideo utrumque uerum est, et quia Deus preparat uasa in gloriam, et quia ipsa se preparant. Ut enim faciat homo, Deus facit; quia ut diligat homo, Deus prior diligit. Lege Ezechielem [1 1Kb] prophetam, unde quod satis uisum est supra commemoraui : ista etiam uerba [2 1Kb] reperies, id est, Deum facere ut precepta eius homines faciant, quorum miseretur, non propter merita eorum, que mala ibi esse commemorat, sed propter nomen suum; ut Deo sine meritis eorum faciente ut faciant precepta eius, incipiant merita bonorum habere factorum. Hec est gratia quam negatis, non ex operibus que fiunt, sed ut fiant.

CXXXu. IUL. Ecce officium libere uoluntatis: Si, inquit, mundauerit quis semetipsum a societate uasorum uilium , erit uas in honorem sanctificatum, utile Domino, ad omne opus bonum paratum. Hec igitur uasa, studiis propriis, aut ad iram, aut ad gloriam preparantur: Deus autem notam facit potentiam suam in utroque, uel seueritatem in impios [3 1Kb] exserendo, uel benedictionem fidelibus largiendo. Apparuit itaque hanc sententiam egregii preceptoris, nec Manicheis opem sensibus attulisse, et e diuerso nos consequenter armasse.

AUG. Quid calumniaris, quid falso criminaris, nec quos et quales Ecclesie doctores crimineris attendis? Non cuiusquam Manichei, sed sancti Ambrosii uerbis tibi respondeo: »Deus quos dignatur uocat, et quem uult religiosum facit« . Hoc in ueritate facit, hoc in ueritate Scripturarum diuinarum intellexit Ambrosius: sed iudicium, cum alios facit, et alios non facit, occultum est. Propter quod dicitur nomini per hominem, sed [4 1Kb] non ab homine: O homo, tu quis es, qui respondeas Deo? Numquid dicit figmentum ei qui se finxit, Quid me fecisti sic? Annon habet potestatem figulus luti, ex eadem massa facere aliud uas in honorem, aliud in contumeliam . Aufer tuas nebulas ab istorum serenitate uerborum, quibus Dei quidem iudicium significatur occultum; sed ipsa tam clara sunt, ut se tua caligine obumbrari obscurarique non sinant.

CXXXuI. IUL. Ac per hoc et tibi uehementer obnixa est, dicens, non omnes fingi in condemnationem, in quam tu omnes ire pronuntias. Absurdissime autem argumentari soles, ut dicas, Sed hi non finguntur in condemnationem, qui postea liberantur: cum nec sic possit sermonis apostolici tibi uel superficies conuenire. Nam cum dicis tu, Omnes in condemnationem creantur lege nascendi, sed aliqui inde, licet perexigui [5 1Kb] , mysteriis liberantur; non hoc asseris  quod ille, qui non solum de condemnatis liberari [1 1Kb] predicat, uerum non omnes in condemnationem fingi, sed alios in contumeliam, alios in honorem.

AUG. Ubi dixit Apostolus, Ex uno omnes in condemnationem ; ipsam massam demonstrauit, que tota uitiata ex Adam fluxit: ubi autem dicit, ex illa fieri uasa in honorem, gratiam commendat, qua homines quos creat, etiam liberat; ubi uero, ex illa fieri uasa in contumeliam, iudicium ostendit, quo homines, quamuis creet, non tamen liberat. Quod etiam uos de paruulis cogimini confiteri, quorum certe omnium unam esse massam non potestis negare, qualemlibet eam putetis: ex qua tamen alios in Dei regnum adoptari fatemini, quos procul dubio uasa in honorem facta conceditis; alios uero non adoptari, quos facta uasa in contumeliam, nisi intelligenter consentiatis, impudenter negatis. Neque enim, si non est ista [2 1Kb] pena damnationis, sicut uultis, non erit saltem contumelia imaginis Dei, separari a regno Dei. Sed uos si illam perseueranter [3 1Kb] negabitis gratiam, ad hoc iudicium uos pertinere monstrabitis: quod utique in paruulis iniustum esset, si peccatum originale non esset.

CXXXuII. IUL. Quod ut claruit Apostolum dixisse de moribus, ita apparet quanta testimoniorum Legis inopia labores, qui ab his sententiis contra fulmina rationis [4 1Kb] opem petis, que tibi dedignantur, imo natura sui subuenire non [5 1Kb] possunt.

AUG. Contra Apostolum dicentem, ex eadem massa aliud uas in honorem, aliud in contumeliam Deum facere; nec dicentem, aliud nec in honorem, nec in contumeliam, quod utique diceret, si hoc quod uos [6 1Kb] de paruulis crederet: contra hunc ergo diuinitus intonantem non est fulminea ratio uestra, sed fumea.

CXXXuIII. IUL. Et hec quidem quantum spectat ad testimonium Apostoli disputata sunt. Ceterum in Isaia, unde ipsam sententiam Paulus assumpsit, in tantum non deterret Deus rationabilem creaturam a sui consideratione iudicii, ut sicut per eumdem prophetam dixerat, Quiescite agere peruerse, discite bene facere, subuenite oppresso; et uenite, arguite me, dicit Dominus : ita etiam hic, ne quid potestate sola, non iustitia uideretur fecisse, dispensationum suarum dignatur aperire rationem. Afflicto enim in captiuitate populo Iudeorum redemptionis appropiare tempus, quo ad terram suam reuerterentur, annuntiat; et causam uel precedentium angorum reserat, uel instantium gaudiorum. Epuletur, inquit, celum desuper, et nubes spargant iustitiam; oriatur ex terra misericordia, et iustitia oriatur simul. Ego sum Dominus Deus qui creaui te, faciens meliorem, preparaui te sicut lutum figuli. Numquid qui arat, arabit terram per omnem diem? Numquid dicit lutum figulo, Quid facis, quia non operaris, quia non habes manus?  Numquid dicit-figmentum ei qui se finxit, Sapienter me finxisti? uel qui dicit patri, Quid generabis? et matri, Quid parturies? Quia sic dicit Dominus Deus Isrel sanctus qui fecit futura: Interrogate me pro filiis meis et filiabus, et pro operibus manuum mearum mandate mihi. Ego feci terram et hominem super eam; ego manu mea firmaui celum; ego omnibus sideribus mandaui: ego leuaui cum iustitia regem, et omnes uie eius recte; hic edificabit ciuitatem meam, et captiuitatem populi mei reducet, non cum premio, nec cum muneribus, dixit Dominus sabaoth .

AUG. Si intelligeres uerba Prophete, intelligeres ibi regem, de quo dictum est, Ego leuaui cum iustitia regem, et omnes uie eius recte, hunc esse mediatorem Dei et hominum hominem Christum Iesum: sed intelligeres ut intelligendus est. Neque enim audebis eum dicere precedentibus operum meritis Filium Dei factum ab initio, id est, a uirginis utero. Qua ergo gratia homo ille ab initio factus est bonus, eadem gratia homines qui sunt membra eius ex malis fiunt boni. Quid enim dicatis de Christo secundum hominem, non inuenitis, id est, secundum id quod uerbum caro factum est: quod ille qui Deus erat, et Deus mansit et homo factus est; quod ipse homo nunquam ita fuit homo, ut non esset unigenitus Dei Filius, propter unigenitum uerbum. Neque enim ut hoc esset, morum suorum de propria uoluntate uenientium meritis comparauit: sed, sicut uerum dixit Ambrosius, quasi de Spiritu natus abstinuit a delicto  . Alioquin secundum uos, multi essent tales, si esse uoluissent; atque ut ille talis [1 1Kb] nonnisi unus esset, in potestate hominum fuit, qui tales esse noluerunt: que si attenditis quanta impietate dicantur, uel tacita cogitatione credantur; sicut agnoscitis Unigeniti naturam, quod in principio erat uerbum, et uerbum erat apud Deum, et Deus erat uerbum; agnoscite et gratiam, quod uerbum caro factum est, et habitauit in nobis . Ille igitur quos dignatur uocat, et quem uult religiosum facit , qui hominem quem uoluit, unum sine ullis humane uoluntatis precedentibus meritis mediatorem Dei et hominum fecit.

CXXXIX. IUL. In hoc igitur loco hic sensus, quantum spectat ad historiam, continetur, ut Deus loquatur ad populum: Quia nec odio uos in captiuitatem tradidi, nec nunc obliuione iudicii de uinculis Babylonice captiuitatis exemi; sed ego, quantum in me est, paratus [2 1Kb] iugi uos beneuolentia confouere, iustitie mee tamen debui, ut et delinquentes hostibus traderem, et recrearem liberaremque uexatos. Sicut enim rusticandi gnarus non semper uno imminet operi, ut solis findat arua dentalibus; sed diuerso genere uotiue fertilitati [3 1Kb] rura componit: ita etiam ego dispensationum uices uario, ut tum pressuris, tum consolationibus uoluntatem uestram frugibus possim  aptare iustitie. Denique, ut intelligatis quanta equitate agam uobiscum, possem mussitationes uestras pro potestate despicere, ut sicut figulo figmentum suum dicere non potest, Quid fecisti [1 1Kb] ? ita etiam uobis silentii pondus imponerem: tamen contra hec exempla prouoco uos, ut pro filiis meis et filiabus, id est, pro uobis et operibus manuum mearum me interrogetis, et discatis, totum me iuste, nec quidquam unquam [2 1Kb] fecisse crudeliter.

AUG. Quod uis dicis, non quod dixit Isaias: ille gratiam loquitur, contra quam tu loqueris.

CXL. IUL. Et a Propheta ergo, et ab Apostolo, in exemplum adductus est figulus, nichil aliud prebiturus, quam comparationis officium; non tamen ut tam uiles apud Deum esse homines indicentur, quam argilla est in fornace et orbe figulorum. Absoluta hac expositione quam premisimus, admonemus secundum interpretationem recentem in eodem loco aliud relucere. Rorate, inquit, celi, desuper, et nubes pluant iustum; aperiatur terra, et germinet Saluatorem, et iustitia oriatur simul: ego Dominus creaui eum. ue qui contradicit factori suo, testa de samiis terre: numquid dicit lutum figulo suo, Quid facis? et opus tuum absque manibus est ? Quibus uerbis etsi secundum historiam Cyrus rex, secundum prophetiam tamen incarnatio Saluatoris exprimitur; qui quoniam erat de uirgine nasciturus, Iudeorum et omnium infidelium obstinatio conuenitur, ne sint signis fidelibus perduelles. Cum enim premisisset, Aperiatur terra, et germinet Saluatorem, et iustitia oriatur simul. Ego Dominus, inquit, creaui eum.

AUG. Dic mihi quibus operibus hoc meruit homo Christus iehsu; et qua iustitia Dei solus hoc meruerit, aude [3 1Kb] garrire: aut si non audes, tandem gratiam sine meritis confitere, non solum remittentem peccata homini, uerum etiam in natura humana iustitiam sancto Spiritu facientem. Non enim et homini Christo gratia peccata dimisit, aut non eum gratia talem fecit, ut ab initio semper esset bonus, sicut ab initio semper Dei Filius. Prorsus, sicut admoniti sunt, qui in eremo serpentum morsibus lethaliter uexabantur, ut illum qui in signo exaltatus fuerat, attenderent, ne perirent : ita sunt admonendi, qui uestris disputationibus uenenantur, ut Christum attendant, et in illius hominis mediatoris iustitia gratiam sine meritis uideant, unde a se uestri oris uirus excludant. Denique in uerbis Prophete, etiam secundum recentem interpretationem quam commemorasti ubi euidentius prophetatus est Christus, non inde assumpsisti unde disputares, nisi quod ex uirgine natus est, quia dictum est, Aperiatur terra, et germinet, Saluatorem: de iustitia uero eius, que hic pariter prenuntiata est, nichil dicere uoluisti; cum tu uerba ipsa prophetica proposueris, ubi ait, Rorate, celi, desuper, et nubes pluant iustum; aperiatur terra, et germinet Saluatorem, et iustitia oriatur simul. Dic  mihi [1 1Kb] quem iustum nubes pluerunt, nisi quia [2 1Kb] Prophete et Apostoli Christum predicauerunt, qui ex ipso uirginis utero cum iustitia natus est? Unde cum dictum esset, Aperiatur terra, et germinet Saluatorem; mox additum est, et iustitia oriatur simul. Ac per hoc, ea gratia [3 1Kb] fiunt iusti homines qui renascuntur in Christo, qua gratia iustus homo natus est Christus. Sicut ergo exemplum est uite, ut cum imitando iuste agamus: ita est etiam exemplum gratie, ut in eum credendo inde nos fieri speremus iustos per ipsum [4 1Kb] , unde factus est ipse, qui factus est nobis sapientia a Deo, et iustitia, et sanctificatio, et redemptio; ut, quemadmodum scriptum est, qui gloriatur, in Domino glorietur . Quoscumque itaque dente mortifero momordistis [5 1Kb] , hunc iustum intueantur, et sanabuntur: hoc est, inde se credant accipere iustitiam, unde Christo est innata iustitia; et ideo non in suo arbitrio, nec in suo merito, sed in Domino glorientur.

CXLI. IUL. Ante terra aperitur in germen, quam opera colentis semen accipiat: quod in puerperio uirginis approbatur, que munere matris officium preuenit et exclusit uxoris. Quod ergo in usu non erat, id facturum se Deus omnipotens pollicetur; et addit, preuidens infidelium multitudinem: ue qui contradicit fictori suo, testa de samiis terre. Id est, ue his qui, Deo promittente, fetam fieri uirginem non potuisse contendunt: cumque ipsi totidem [6 1Kb] licet de seminibus a Deo institutis, tamen interueniente Dei potentia, in uisceribus fingantur maternis, obstipo studio affirmant, nequiuisse carnem sine ministerio uiri ex carne uirginis fabricari. Tale est igitur quod uos, o peruicaces, non putatis me id facere potuisse, ac mihi de rei difficultate prescribitis [7 1Kb] , cum uos ipsos manibus meis constet effectos; quale, si lutum figulo suo, cum ab eo tractatur, diceret, Non habes manus; quibus tunc in uas aliquod formabatur. Ita ergo et uos, qui inquiritis quis filium uirgini dederit sine uiri semine, cognoscite eumdem esse qui uos fecit ex semine. Sed iam quoniam Scripturis sanctis expositio uaria licet, utraque tamen pia et religiosa concinuit, primus terminetur liber: suo tamen fine commonens, ut opifex nascentium Deus credatur, innocentium tutor, Catholicorum remunerator, Manicheorumque damnator [8 1Kb] .

AUG. Ut sciant, qui intelligenter legunt, quemadmodum conatus fueris uerba apostolica obnubilare clara, et recta peruertere, huic disputationi tue ex eadem oportet Apostoli disputatione respondeam. uolens igitur beatus Paulus ostendere, quod ea que  promisit Deus, potens est et facere; ubi maxime gratia commendatur, cuius estis inimici: neque enim in potestate hominum est, ut Deus impleat que promisit, et non in ipsius qui promisit: uolens ergo id ostendere, Non potest, inquit, excidere uerbum Dei: non enim omnes qui ex Isrel, hi sunt Isrel; neque quia [1 1Kb] sunt semen Abraham, omnes filii; sed in Isaac uocabitur tibi semen: hoc est, non hi qui filii carnis, hi filii Dei; sed filii promissionis deputantur in semen [2 1Kb] . Promissionis enim uerbum hoc est, Ad hoc tempus ueniam, et erit Sarre Filius. Tene in mente filios promissionis, quoniam qui promisit potens est et facere . Non solum autem, inquit, sed et Rebecca ex uno concubitu habens Isaac, patris nostri. Cum enim nondum nati fuissent, aut aliquid egissent boni uel mali, ut secundum electionem propositum Dei maneret, non ex operibus, sed ex uocante dictum est, Quia maior seruiet minori. Et hic tene in mente electionem non ex operibus, quam quodam modo exposuit propheta posterior; quod subiungens Apostolus ait, Sicut scriptum est, Iacob dilexi, Esau autem odio habui. Hic occurrit questio, que perturbare posset non intelligentes altitudinem gratie: eamque sibi ipse proponens, ait, Quid ergo dicemus? numquid iniquitas est apud Deum? Absit. Et ut doceret quod dixit, absit: Moyses [3 1Kb] , enim, inquit, dicit, Miserebor cui misertus ero, et misericordiam prestabo cui misericors fuero. Igitur non uolentis, neque currentis, sed miserentis est Dei. Hoc si attenderes, non extolleres contra gratiam merita uoluntatis; ubi audis, Non uolentis, neque currentis, sed miserentis est Dei. Non ergo ideo misertus est Deus, quia uoluit et cucurrit Iacob; sed ideo uoluit et cucurrit Iacob, quia misertus est Deus. Paratur enim uoluntas a Domino : et a Domino gressus hominis diriguntur, et uiam eius uolet . Deinde, quia propter Iacob dicta est ista sententia generalis, Non uolentis, neque currentis, sed miserentis est Dei: datur etiam exemplum de Pharaone, propter id quod dictum est, Esau autem odio habui; et subiicitur, Dicit enim Scriptura Pharaoni, Quia ad hoc te excitaui, ut ostendam in te uirtutem meam, et ut annuntietur nomen meum in uniuersa terra. Post hec ad utrumque concluditur, Ergo cuius uult miseretur, et quem uult obdurat: sed miseretur utique secundum gratiam, que gratis datur, non meritis redditur; obdurat autem secundum iudicium, quod meritis redditur [4 1Kb] . De massa quippe damnata facere uas in honorem, manifesta est gratia: facere autem inde uas in contumeliam, iustum iudicium est. Hinc iam subiiciens uerba eorum, quibus hoc displicet, ait: Dicis itaque mihi, Quid adhuc conqueritur? nam uoluntati eius quis resistit? Eosque cohibens: O homo, inquit, tu quis es qui respondeas Deo? Numquid dicit figmentum  ei qui se finxit, Quid me fecisti sic? Annon habet potestatem figulus luti, ex eadem massa facere aliud quidem uas in honorem, aliud in contumeliam? uide si non consonat superioribus suis, et dissentit a tuis: qui putas hoc dictum secundum merita uoluntatum, contra id quod ipse ait, Cum enim nondum nati essent, nec aliquid egissent boni uel mali, ut secundum electionem propositum Dei maneret, non ex operibus, sed ex uocante dictum est, Quia maior seruiet minori; et contra id quod ipse ait, Igitur non uolentis, neque currentis, sed miserentis est Dei. Nec solum contra hec que precesserunt, uerum etiam contra illa que subsequuntur. uasa quippe ire dicit, que sunt perfecta in perditionem; quod iniustum esset, nisi omnibus ex uno in condemnationem uenientibus iam damnata massa esset: et uasa dicit misericordie, que preparauit in gloriam: ad misericordiam quippe gratuitam, non debitam, pertinet de massa damnata uasa in gloriam preparare; non solum ex Iudeis, sicut dicit; sed etiam ex Gentibus, propter quod ponit testimonium de Osee propheta, uocaui non plebem meam, plebem meam; et de Isaia, Propter Isrel reliquie salue fient. Ut autem essent iste reliquie, gratia Dei factum esse testimonio sequente docet, per eumdem prophetam dicentem, Nisi Dominus sabaoth reliquisset nobis semen. Deinde ostendit Gentes ex fide apprehendisse iustitiam: Isrel autem ideo non apprehendisse, quia non ex fide, sed tanquam ex operibus. Fides enim habet, quod aliquando post dicit: Quonium omnis qui inuocauerit nomen Domini, saluus erit. Ad quam salutem pertinet, ut opera bona et iustitia nobis ex Deo sint [1 1Kb] , non ex nobis. Propter quod, de illis qui non ex fide, sed tanquam ex operibus offenderunt in lapidem offensionis, sequitur, et dicit: Fratres, bona uoluntas quidem cordis mei, et deprecatio ad Deum pro illis in salutem: testimonium enim perhibeo illis quia zelum Dei habent, sed non secundum scientiam. Ignorantes enim Dei iustitiam et suam iustitiam querentes constituere, iustitie Dei non sunt subiecti . Quod omnino et uos facitis: iustitiam quippe uestram uultis constituere, cui Deus secundum merita retribuat gratiam; nec uultis gratiam Dei precedere, que uos  faciat habere iustitiam. Deinde connexa sibimet serie disputationis, ad illud peruenit, ubi ait, Dico ergo, Numquid repulit Deus plebem suam? Absit: nam et ego Isrelita sum, ex semine Abraham, ex tribu Beniamin: non repulit Deus plebem suam, quam presciuit, An nescitis in Elia quid dicit Scriptura, quemadmodum interpellat Deum aduersus Isrel? Domine, prophetas tuos occiderunt, et altaria tua suffoderunt, et ego relictus sum solus, et querunt animam meam. Sed quid dicit illi responsum diuinum? Reliqui mihi septem millia uirorum, qui non curuauerunt genu ante Baal. Sic ergo et in hoc tempore reliquie per electionem gratie [1 1Kb] facte sunt. Si autem gratia, iam non ex operibus; alioquin gratia iam non est gratia. Deinde uide quid adiungat. Quid ergo, inquit? Quod querebat Isrel, hoc non est consecutus: electio autem consecuta est. Sed superius respice qualis electio, ubi ait: Reliquie per electionem gratie facte sunt: si autem gratia, iam non ex operibus. Et hoc refert ad illud, unde disputatio ista profecta est: Cum enim nondum nati essent, neque aliquid egissent boni aut mali, ut secundum electionem propositum Dei maneret; non ex operibus. Hec est electio gratie, non ex operibus, qua [2 1Kb] fiunt uasa in honorem, ut bona opera faciant: quia bona opera subsequuntur gratiam, non precedunt; quoniam gratia Dei facit ut ea faciamus; nec constituamus iustitiam nostram, sed Dei iustitia sit in nobis, id est, quam donat Deus nobis. Ceteri uero excecati sunt : hoc est iudicium, quo fiunt uasa in contumeliam; ex quo iudicio dictum est, Esau autem odio habui. Ex quo iudicio dictum est etiam Pharaoni, Ad hoc te excitaui. Unde apparet uos sic intelligentes, uel potius non intelligentes Apostolum, ex operibus contra gratiam uelle gloriari, et uestram iustitiam uolentes constituere, iustitie Dei non esse subiectos. Nos uero Deum quidem paruulorum opificem predicamus: sed ex eadem massa medium locum uasis, ubi nec in honorem fiant, nec in contumeliam, quem non dedit Apostolus, non damus; quod uos faciendo euaderetis iudicium Dei, si eum tantummodo Manicheorum, et non omnium hereticorum damnatorem demonstrare possetis.



LIBER SECUNDUS.


Refellitur liber Iuliani ad Florum secundus, qui de illis est Apostoli uerbis, ad Romanos u, Per unum hominem peccatum in hunc mundum intrauit, et per peccatum mors; et ita in omnes homines, etc. Iulianum hic reiecto catholico sensu  frustra laborare, ut secundum Pelagianam heresim de exemplo peccati, non in omnes posteros, sed in peccantes tantum imitatione transeuntis, intelligantur.

I. IULIANUS. Commode nobiscum ageretur, si aut apud eruditos iudices negotium ueritatis tueri daretur facultas; aut quia hoc interim negatur, uel nullo imperitorum obuerberaremur tumultu.

AUGUSTINUS. Tales certe eruditos iudices queris, qui nisi fuerint exculti et ornati liberalibus disciplinis,  neque ignorauerint quid senserint etiam huius mundi [1 1Kb] philosophi, de tuis dictis iudicare non possint. Talis hic erat Ambrosius, quem iudicem si non refugis, dubitare non debes, iustissime te esse damnatum. Ille enim dixit. »Omnes homines sub peccato  nascimur quorum ipse ortus in uitio est« : ut his uerbis suis, Christum Saluatorem, hoc est, Iesum ostenderet paruulis necessarium: cui tu cum contradicis, fatendum tibi est, ita te habere uelle iudices eruditos, ut nolis habere iudices catholicos christianos.

II. IUL. Et quia obtollendi [1 1Kb] in Ecclesiarum salutem tropei damna perpetimur, quod bone cause prudentia cognitorum miris erat delatura suffragiis; uel nichil aliud ad [2 1Kb] contumelias nostras uulgi ualeret assensio. De his ergo, quas dixi, hominum partibus una nobis prodesset, altera nichil noceret, si aut illa potestatem obtineret, aut ista uerecundiam. uerum quia rerum est magna confusio, et stolidorum maxima multitudo; eripiuntur Ecclesie gubernacula rationis, ut erecto cornu uelificet dogma populare.

AUG. Si hoc quod asserimus, dogma populare est; non est ergo dogma Manicheorum hoc, quod in populis christianis mente perdita oppugnas. Manicheorum quippe dementiam in paucis merito contemnis: sed habes et tuam, qua nomine Manicheorum, eos populos quos iudices refugis, reddere nobis conaris infestos; quasi possint populi tua loquacitate decepti Manicheum dicere Ambrosium, Manicheum dicere Cyprianum, qui propter salutem etiam paruulorum docuerunt esse originale peccatum. Tales autem populos non fecit, sed inuenit Ambrosius; non fecit, sed inuenit etiam ipse Cyprianus: tales populos in Ecclesia inuenit etiam pater tuus, quando baptizatus es [3 1Kb] , ut dicitur, paruulus; tales postremo populos catholicos inuenistis et uos. Compescite uos; fatemur dogma nostrum esse populare: quia populus eius sumus, qui propterea est appellatus iehsu, quia saluum facit populum suum a peccatis eorum : a quo populo cum separare paruulos uultis, uos ipsos potius separatis.

III. IUL. Ita cum prudentibus parum licet, uilibus autem quodlibet etiam licet [4 1Kb] ; seditionum decreto exclusa est de Ecclesiis censura uirtutum: nobisque hoc apud homines uulgi officit, quod accessio erroris esse renuimus; uulgi, inquam, qui sententie meritum de prosperitatibus ponderans, eam ueriorem estimat, quam pluribus placere conspexerit.

AUG. Numquid Manicheus pluribus placet? nonne sicut parricide, et pauci, et pessimi sunt? Nolite ergo de paucitate gloriari; et, quod est uanius, dicere quod pluribus placeat dogma nostrum, et obiicere nobis detestabilium dogma paucorum.

Iu. IUL. Quodque ait in Epicurum Tullius, manifesto argumento non dici illa subtiliter, quod cuiuscemodi [5 1Kb] homines passim sibi ea profitentur placere.  Id isti, sicut omnia, more peruerso [1 1Kb] , ad sapientie putant testimonium pertinere.

AUG. Sed Tullium uicit atque conuicit [2 1Kb] in hac sententia ille qui dicit, Laudate Dominum, omnes gentes; laudate eum, omnes populi . Quos tu queris, non ueraciter docere, sed subtiliter fallere aliquos eorum, et uestre addere paucitati, subtilitatem paucorum philosophorum secularium predicando, et nos reprehendendo quod non dicantur nostra subtiliter, et ideo cuiuscemodi homines passim sibi ea profiteantur placere. Me tamen aliquoties dixisti, nichil magis agere, quam ut non intelligar  : quomodo ergo id quod defendo, multitudini placet, nisi quia multitudo ista catholica est, cui merito uestra heresis displicet?

u. IUL. Delectat enim prorsus subantes animas, infamare quidquid unquam et usquam sanctorum fuit, ne clarorum operum castigentur exemplis.

AUG. Subantes ergo anime post te potius currunt, qui libidinem laudas: nam caste anime uituperando arguunt, quod expugnando laudantur.

uI. IUL. Delectat prorsus et penitus afficit, causari imbecillitatem nature, dicere carnem congenitis obnoxiam esse peccatis, nec in uoluntate hominis emendationis effectum locare, sed studiorum crimina officia uocare membrorum: catholicam hanc fidem esse, ut liberum confiteatur arbitrium, sed per quod homo malum facere cogatur, bonum uelle non possit.

AUG. Quid nobis irasceris, qui emendationis effectum tanto certius appetimus, quando fidelius eum a Domino petimus? Frustra inflatam linguam uoce superbiente dilatas: nolumus prorsus, nolumus eis annumerari qui confidunt in uirtute sua . Anima nostra Deo sitit [3 1Kb] , cui dicit, Diligam te, Domine, uirtus mea . Potest enim homo bonum uelle; sed preparatur uoluntas a Domino : in malum uero libens uergit uitiata, propter quod est sananda natura.

uII. IUL. uanos uero hominum hereticosque sermones, qui asserant Deum iustum ad bonum opus liberum hominem condidisse, et esse in uniuscuiusque potestate recedere a malo, ac studiis splendere uirtutis, ut his qui flagitia in neccessitatem carnis refundunt, sollicitudinum et timorum aculeus infigatur.

AUG. Non dicimus hominum uanos hereticosque sermones, qui asserunt Deum iustum ad bonum opus liberum hominem condidisse. Talem quippe Adam condidit, in quo fuimus omnes: sed peccando perdidit se, et omnes in se. Unde nunc non est in potestate filiorum hominis a malo liberari, nisi gratia Dei det potestatem filios Dei fieri . Propter hoc,  non his qui flagitia, sicut dicis, in necessitatem carnis refundunt; sed his qui ut in tentationes flagitiorum non inferantur, preces Deo fundunt, figitur aculeus sollicitudinis et timoris, ne consentiant superbissimis et Deo ingratissimis disputationibus uestris.

uIII. IUL. Postremo, in Ecclesiis que magnum honorem [1 1Kb] et magnum populum possideant, predicari tantam uim esse peccati, ut ante membrorum formam, ante initium aduentumque anime, iactis seminibus superuolans, in secretum matris inuadat, et reos faciat nascituros, ortuque ipso antiquior exspectet culpa substantiam; que lex peccati habitans deinceps in membris, captiuum hominem cogat seruire criminibus, non castigatione in turpitudinibus, sed misericordia digniorem: quandoquidem quod nos uitia praue uoluntatis esse dicimus, id in Ecclesia a uiris et feminis magnisque pontificibus originalis passio nuncupatur.

AUG. Respondet tibi Ambrosius pontifex magnus, heresiarche uestri excellenter ore laudatus, et dicit: »Male Eua parturiuit, ut partus relinqueret mulieribus hereditatem, atque unusquisque concupiscentie uoluptate concretus, et genitalibus uisceribus infusus, et coagulatus in sanguine, in pannis inuolutus, prius subiret delictorum contagium, quam uitalis spiritus munus hauriret« . Sananda est itaque, Iuliane, humana, Deo miserante, natura: non, te inaniter declamante, tanquam sana laudanda.

IX. IUL. Hec ergo Manicheorum scorta dogmatum impurissimorum lenocinantur auribus [2 1Kb] .

AUG. Ambrosium, si audes, criminare Manicheum. Attende in quem dicas, quod uis uideri tanquam in me dicere: et si ullus tibi uel Dei timor, uel humanus pudor est, conticesce. Me oportet cum talibus tua conuicia, non solum patienter, uerum etiam gratulanter audire: sed tu debes in talibus lacerandis et humana erubescere et diuina iudicia formidare.

X. IUL. Hec in utroque sexu positos inimicos nostros urtica commouit, que olim quidem uitio male consuetudinis mordax [3 1Kb] , tamen exhortationum salutarium uelut quibusdam curabatur unguentis.

AUG. Urtica pungente prurit, sed qui libidinem laudat. Si autem propter malam consuetudinem, sicut sapis [4 1Kb] clamat homo, Non quod uolo, facio bonum; sed quod nolo malum, hoc ago : certe uel in isto fatemini humanam uoluntatem uires bonorum operum perdidisse, cui nisi diuine gratie subueniat adiutorium, quid ei prodest copiosum et ornatum cuiuslibet exhortantis eloquium?

 XI. IUL. At nunc postquam pro medicamine cepit offerri, et delectationi accessit auctoritas, ut consensu [1 1Kb] pene mundi, membripotens regina mentium, expugnatrix honestatis, et inuicta animorum omnium captiuatrix turpitudo baccharetur: nobis quanto honestior, tanto durior tuende ueritatis causa facta est. Quia contra precipites populos et suis remediis infensos, non multum ualet raritas oratione medicantium. Quid igitur? horumne intuitu, receptui canere debebimus, et contumelias nostras ultum ire silentio [2 1Kb] , ac de conscientie portu aliorum ridere naufragia? uerum contradicit huic odio, primo benignitas quam generi debemus humano; deinceps spes, fides, quam habemus in Deum, qui extra id quod frequenter desperatas temporum leuauit ruinas; constantiam tamen quam usque ad mortis horam exerceri uoluit, etiamsi nullus in presentiarum sequeretur effectus eterna remuneratione donauit.

AUG. Quomodo leuat Deus ruinas malarum uoluntatum , nisi bonas uoluntates operando in cordibus hominum? Aut si possunt, ipse se leuent, sicut dementissime sentiendo, magna ruina facti estis. Unde pro uobis ipsum rogamus: atque utinam sic etiam de te, quemadmodum de fratre Turbantio  , nos exaudire dignetur.

XII. IUL. Hac igitur fidei consolatione gaudentes immineamus cepto operi, et disputationum promissa reddamus: non ambigentes hoc ipsum maximam esse premii partem, quia in eius dogmatis arce constitimus, quod cum tam multorum liuor, sed plurium error oppugnet; tamen ita supra casus euasit ancipites, ut inuincibilis cluat possessione uictorie.

AUG. Ipse tibi das palmam contra tot antistites Dei, qui ante nos, ea que oppuguas, in Ecclesia Christi didicerunt, atque docuerunt, bibentes et ministrantes de [3 1Kb] fontibus Isrel . Hoc ergo quod facis, non est uictorie possessione cluere, sed in odiose arrogantie cloacam deformiter fluere. Cluere quippe, pollere est: quomodo autem potes uictorie possessione pollere, qui conaris catholica dogmata, antiqua, et inuicta polluere?

XIII. IUL. Nam si, ut et superior sermo patefecit, et secuturus docebit, quidquid ratio est, quidquid eruditio, quidquid iustitia, quidquid pietas, quidquid testimoniorum sacrorum, huic quod tuemur dogmati suffragatur: nichil aliud inimici nostri toto adipiscuntur conatu, quam ut doctis quibusque imprudentissimi [4 1Kb] , sanctis contumacissimi, in Deum profanissimi comprobentur.

AUG. Sed falsa loqueris: nam neque ratio, neque sana eruditio, neque iustitia, neque pietas, neque sacra testimonia uestro dogmati suffragantur; imo, hec omnia, sicut hi qui recte intelligunt iudicant, uestrum dogma subuertunt. Ratio quippe cernit uix ad aliquid  ueri se posse peruenire tarditate impediente nature: eruditio penam laboris habet in eadem tarditate nature: iustitia clamat non ad se pertinere, ut Adam filii graui iugo premantur a die exitus de uentre matris sue, sine ullo merito peccatorum: pietas aduersus hoc malum, diuinum poscit auxilium: sacra testimonia, ut hoc fiat, humanum admonent animum.

XIu. IUL. Et quidem quam nichil habeant Traduciani, quod ui qua proteruntur, rationis opponant, ut alia eorum scripta, ita hi contra quos agimus testantur libelli, qui directi ad militarem uirum  , aliis magis negotiis quam litteris occupatum, impotentie contra nos precantur auxilium, ac pro se sursum deorsum plebecularum, aut ruralium, aut theatralium scita commendant, que quo sint promulgata consilio, historia nulla commemorat.

AUG. Non impotentie contra uos precamur auxilium: sed pro uobis potius, ut ab ausu sacrilego cohibeamini, christiane potentie laudamus officium. uide sane quemadmodum rurales et theatrales dicas, Cyprianum, et Ambrosium, et tot eruditos in regno Dei scribas socios eorum.

Xu. IUL. illud tamen nequaquam inficiari possumus, quod plurimum, ut dixi, turbis placeat, luteis tamen [1 1Kb] delicta uoluntatis imputare nature, et infamatione seminum morum petulantiam uindicare: ut nunquam quis emendare conetur, quod sperat [2 1Kb] in se ipso alterum perpetrare.

AUG. Quis tibi dixit [3 1Kb] , quod alter perpetret peccatum cuiusquam? Quandoquidem etiam ille qui dicit, Iam non ego operor illud, sed id quod in me habitat peccatum: continuo subiiciens, Scio enim quia non habitat in me, hoc est in carne mea, bonum ; ostendit suum esse quidquid illud est: quia et ipsa caro ad eum pertinet, qui ex carne constat et spiritu. Et tamen non uis cum Ambrosio sapere, quod hoc malum, quo caro concupiscit aduersus spiritum, preuaricatione [4 1Kb] primi hominis in naturam uerterit . Sed et tu cum dicere soleas in his apostolicis uerbis uiolentiam male consuetudinis exprimi, quid est, quod modo dicere uoluisti, »Ut nunquam quis emendare conetur, quod scit in se alterum perpetrare?« Cum uelis [5 1Kb] utique se ipsum emendare eum qui dicit, Non ego operor illud: et hoc uelis fieri uiribus proprie uoluntatis; cum uideas quam sit uoluntas eius infirma qui dicit, Non quod uolo, ago. Istum saltem, queso, permittite diuinum poscere auxilium, in quo defecisse cernitis sue uoluntatis arbitrium.

 XuI. IUL. uerum imbecillum cece opinionis patrocinium multiplicat peccata, non minuit. Hic igitur miserorum pruritus et sponte egrescentium [1 1Kb] , nullum contra ipsam rationem ualebit pondus afferre: sed quia nonnullis Scripturarum locis, et maxime apostoli Pauli sermonibus confirmari asserunt naturale peccatum, quorum expositionem in secundum uolumen distuli, eiusque reddende tempus est [2 1Kb] ; breuiter prius , et que sint acta, et que sint agenda distinguam. Ostensum est ergo, nichil posse per sanctas Scripturas probari, quod iustitia non possit tueri: quia si in lege Dei est perfecta forma iustitie, nichil per eam aduersaria eius, id est, iniustitia sinitur uirtutis acquirere: ac per hoc, quod ratio arguit, non potest auctoritas uindicare. Deinde probatum est, Deum nobis notum esse uirtutibus: huius ergo iustitiam ut omnipotentiam confitendam; cuius si admittatur excidium, maiestas incipiet tota nutare; quia ita Deus iustus est, ut si probaretur iustus non esse, conuinceretur Deus non esse: conclusumque est, nos Deum equissimum in Trinitate uenerari; et irrefutabiliter apparuit, non posse ab eo peccatum alienum paruulis imputari.

AUG. Quare non fateris ab omnipotente iusto graue iugum super filios Adam a die exitus de uentre matris eorum, sine ullo peccati merito non potuisse constitui.

XuII. IUL. Sed ut de definitione iustitie, ita etiam de peccati conditione dissertum est, quod peccatum apparuit nichil esse aliud quam malam uoluntatem, cui esset liberum ab eo quod praue appetiuerat abstinere.

AUG. Hoc est omnino peccatum primi hominis, unde in homines mali origo descendit. Ei quippe ualde liberum fuit, ab eo quod praue appetiuerat abstinere: quia nondum erat uitium, quo caro concupisceret aduersus spiritum: nondum dicebat, Non quod uolo, ago: nondum positus in carne peccati ullum necessarium habebat auxilium de similitudine carnis peccati.

XuIII. IUL. Ac per hoc illustrissimo testimonio perdoctum est, in nascentibus non esse peccatum, quod in his usus uoluntatis non poterat inueniri.

AUG. Et unde graue iugum, nisi quia ita non habent uoluntatis usum, ut obnoxie [3 1Kb] tamen habeant originis uinculum.

XIX. IUL. Liberum autem arbitrium negari ab his qui dicunt peccata esse naturalia, lucida est disputatione monstratum. Quod quidem Penus, non suo sermone, ne minus ponderis haberet, sed Euangelii testimonio, quasi auctoratius, denegauit, quod nos exponendo, euangelice reddidimus dignitati. Apostoli quoque Pauli testimonium laqueis calumniatoris exemimus, et bonorum uasorum figulum Deum nostrum  esse omnium conditorem, propheta teste monstrauimus.

AUG. Illic tibi responsum est, et quantum aberraueris a ueritate monstratum.

XX. IUL. His igitur maxime actis in primo libro, quorum unum aliquod abunde sufficit ad uictoriam ueritatis; ex abundanti quidem, superest tamen, ut Magistri Gentium, qua per unum hominem peccatum dixit intrasse in mundum , sententiam disputemus: et definitionibus, quas premisimus, cum necesse fuerit, adiuuandi; et probaturi nichil rationem fuisse mentitam; sed iniustitie esse crimen, aliorum studia aliorum ortibus imputare; hocque ipsum quod iniquum est, quamuis nemo hinc dubitare debuerit, tamen Deo displicere, et ab eodem prohiberi, testimoniis legis, uel in hoc libro, uel in sequenti docebimus. Ex quibus necessario conficitur, et nos rectissime defendere, neminem cum peccato nasci, et Deum reos non posse iudicare nascentes: ac per hoc, tam integrum esse liberum arbitrium, quam ante uoluntatis proprie usum innoxiam in unoquoque naturam.

AUG. Dic, uideamus quod [1 1Kb] de Apostoli testimonio dicturus es, tam inaniter, quam superiora dixisti.

XXI. IUL. Manicheos autem et pietati et rationi rebelles, qui putent [2 1Kb] et ante tempus uoluntatis esse peccatum, quod rerum natura non sinit; et Deum esse, quem argumentantur iniustum; et infamare sanctas paginas, quarum monumentis probari allegant crimen diuinitatis: quod cum ex tribus nichil queat ratione monstrari, id est, nec sine uoluntate peccatum, nec in Deo iniquitas, nec in lege peruersitas; soli illi stulti, impudentes et impii demonstrentur [3 1Kb] .

AUG. Erubesce: non fuit Ambrosius Manicheus, cum diceret hominem prius subire delictorum contagium, quam uitalis spiritus munus haurire . Sed nec is a delicta, nisi ex uoluntate exstiterunt, unde originem trahunt: et ideo nec in Deo est iniquitas, qui propter hoc posuit noscentibus graue iugum: nec in lege peruersitas, in qua hoc discitur [4 1Kb] esse uerissimum; quod et ipsi uideretis, nisi uos potius peruersos oculos haberetis.

XXII. IUL. Hereat igitur hoc maxime prudentis animo lectoris, omnibus Scripturis sacris solum illud, quod in honorem Dei Catholici sapiunt, contineri, sicut frequentium sententiarum luce illustratur: et sicubi durior elocutio mouerit questionem, certum quidem esse, non ibi id quod iniustum est, loci illius auctorem sapuisse; secundum id autem debere intelligi, quod et ratio perspicua, et aliorum locorum, in quibus non est ambiguitas, splendor aperuerit [5 1Kb] . Iam igitur eius cum quo agimus uerba ponamus. Equidem  in illo capite dictorum suorum, quod usque ad figulum peccatorum [1 1Kb] Deum suum adduxerat, contra quod libro superiore confliximus, tenuiter dixit, per unum hominem peccatum intrasse in mundum: non est autem in expositione loci ipsius immoratus. Postquam uero multis uerbis contra illa excerpta, que ad se confirmat missa, disseruit, peruenit ad aliquem dictorum meorum locum, quem sibi quasi oppugnaturus obiecit; sed nichil secundum id quod fuerat pulsatus referens, ad hanc Apostoli sententiam conuolauit, in qua dicit, per unum hominem peccatum intrasse in mundum; et secundum dogma suum, contextum loci ipsius exponere molitus est: propter quod ego, pretermissis aliis, ad eam properaui partem, ut quia me promiseram hanc esse questionem in secundo uolumine soluturum, et fidem promissionis implerem, et argumentatio illius que esset ostenderem, ne putarer fecisse fraudem, si illius expositione suppressa, eam quam catholicam fatemur inferrem.

AUG. Pelagianam illaturus es, non catholicam. Catholica illa est, que ostendit iustum Deum in tot ac tantis penis et cruciatibus paruulorum; quos in paradiso ullus eorum nulla equitate sentiret, si natura humana uitiata peccato, et merito damnata non esset.

XXIII. IUL. Retractans igitur in primo opere meo sententiam eius, qua dixerat: »Nam sicut peccatum, siue hinc, siue inde trahatur a paruulis, opus est diaboli; sic homo, siue hinc, siue inde nascatur, opus est Dei« : ita autem a me nunc hic refertur, sicut in meo opere continetur, unde maximam partem fuerat iste furatus.

AUG. Sic uera [2 1Kb] disputas, quomodo uerum est quod ego illa furatus sum: cum potius ille cuius chartula mihi missa est, quod uoluit atque ut uoluit, ex opere tuo, arbitrio suo iudicioque transtulerit.

XXIu. IUL. Respondi ergo ibi: »Tu quidem  tergiuersaris: sed intellige quod ademerit tibi ueritas licentiam peruagandi. Ecce enim et nos acquiescimus quia peccatum opus est male uoluntatis, uel opus est diaboli: sed per quid hoc peccatum inuenitur in paruulo? Per uoluntatem? At nulla in eo fuit. Per formam corporis? Sed hanc Deus tribuit. Per ingressum anime? Sed nichil debet semini corporali, que noua a Deo conditur. Per nuptias? Sed he pertinent ad opus parentum, quos in hoc actu non peccasse premiseras: quod si non uere id concesseras, sicut processus tui sermonis indicat, ipse sunt exsecrande, que causam fecerunt mali. uerum ille substantiam propriam non habent; sed  nomine suo personarum opus indicant: parentes igitur, qui conuentu suo causam fecere peccato, iure damnabiles. Ambigi ergo iam non potest, coniuges eterno supplicio mancipari, quorum labore actum est ut ad dominatum exercendum in homines diabolus perueniret. Quod si concesseris; illud totum quod antea tenuisse uidebaris amittes, id est, quod hominem Dei opus dixeras. Necessario quippe sequitur, quia per commixtionem corporum origo progenitis est, si per originem malum in hominibus, per malum ius diaboli in homines, diabolum esse auctorem hominum, a quo est origo nascentium.« Post que ipsius denuo uerba repetiui: »Nam sicut peccatum, siue hinc, siue inde trahatur, opus est diaboli; sic homo, siue hinc, siue inde nascatur, opus est Dei.« Ac protinus insurrexi hoc modo: »Cum illam uocem timoris tui cogito, qua dicis nuptias malum non esse, istos alios sermones tuos sine risu considerare non possum. Si enim credis a Deo homines fieri, et esse coniuges innocentes; uide quam stare non possit, trahi ex his originale peccatum. Certe non peccat iste qui nascitur, non peccat ille qui genuit, non peccat ille qui condidit: per quas rimas inter tot presidia innocentie, peccatum fingis ingressum?«

AUG. Iam his uerbis tuis, etiam cum ipsos libros tuos legissem, respondisse me sufficit . uerum et hic admoneo, Apostolum potius audiendum esse, quam te, qui non occultam rimam, sed apertissimam ianuam demonstrauit, qua peccatum intrauit in mundum, et per peccatum mors; et ita in omnes homines pertransiit, in quo omnes peccauerunt : que uerba eius, cum secundum uos, non secundum ipsum, exponere ceperis, tunc apparebit cui rectitudini ueritatis loquacitate tortuosissima relucteris.

XXu. IUL. Hunc ergo de opere meo priore contextum, in hoc secundo libro suo sibi, licet cum interpolatione [1 1Kb] , proposuit . Nam et commemoratam a me formationem corporis, et ingressum anime, quam nouam in unoquoque a Deo conditam, tam ratio, quam legis sacre Ecclesieque catholice confirmat auctoritas, ut spero, arte preteriit [2 1Kb] .

AUG. Qui legit sex libros meos, quibus refutaui quatuor tuos, de quorum primo que uoluit, et sicut uoluit, ille decerpsit, cui respondi in libro isto quem nunc frustra redarguere loquacissima uanitate conaris; sic me tibi in tertio meo respondisse reperiet, ut uideat, non me arte preteriisse quod dicis; sed illum potius, cuius chartule respondebam, hoc de opere tuo noluisse transferre, siue studio breuitatis, siue quia pertinere non putauit ad causam.

XXuI. IUL. Iam reliqua, licet aliquibus sermonibus uariata, contexuit. Contra has ergo obiectiones meas nichil quo repercuterer excogitauit: sed uerum  me collegisse, argumentandi inopia confessus, dicit mihi ad hec omnia Apostolum respondere [1 1Kb] , qui pronuntiet, per unum hominem peccatum intrasse in hunc mundum. In quo loco, quis eum eruditus sanum habuisse caput estimet, qui non intellexerit aut pretereunda sibi esse contra que nichil poterat inuenire, aut quecumque excogitanda que referret obiectis, ad quorum confirmationem Apostoli uerba coniungeret.

AUG. Sed melius uerbis apostolicis refelleris quam meis: nec tamen et apostolicis cedis: sed mauis etiam ipsa peruertere, quam te corrigere.

XXuII. IUL. Quesiui ergo consequentissime, ut omnis mecum eruditio recognoscat [2 1Kb] , peccatum quod opus est male uoluntatis, et opus diaboli dicitur, per quid inueniretur in paruulo: si per uoluntatem; at nullam in eo fuisse, etiam hic, cum quo agimus, confitetur: si per nuptias; sed has pertinere ad opus parentum, nemo qui dubitet, quos in hac commixtione non peccasse premiserat: aut si concessionis huius peniteret disputatorem, sicut processus operis indicabat; profiteretur esse reos parentes, quorum conuentu regnum in imaginem Dei diabolo pararetur: et addidi, necessariis disputationum gradibus, per originale peccatum auctorem corporum diabolum definiri: quia si per originem malum in hominibus, per malum ius diaboli in homines; diabolus est auctor hominum, a quo est origo nascentium. Que quoniam in antro Manicheorum Traducianos esse clusura deprehenderat [3 1Kb] : uerti clauem, ut preberem captis effugium; admonuique; ut si uere a Deo crederet homines fieri, pureque confiteretur esse coniuges innocentes, intelligeret trahi non posse ex his originale peccatum. »Certe non peccat,« inquam, »iste qui nascitur, non peccat ille qui genuit, non peccat iste qui condidit: per quas rimas, inter tot presidia innocentie, peccatum fingis ingressum?« Quid potuit, rogo, sanctius, quid uerius, quid lucidius, quid breuius, firmiusque componi, quam post tria sumpta que inimico concedente susceperam, inferrem quartum, in quo erat summa conclusio? Nam cum uno nonnunquam, aut duobus sumptis, tertium necessario colligatur, qua lege mihi post tria concessa, quartum quod his adheret, non liceret inferre? Et hoc quidem in secunda disputatione: ceterum in priore, quinque mihi aut amplius conceduntur, post que fit legitima inuictaque conclusio.

AUG. uide quam per multa uageris, timens ne Apostoli uerba sine tuis preiudiciis audita te damnent, sicut iam Ecclesia catholica iudicante damnarunt. Sed excurre quo uolueris, remorare quantum uolueris, multiplica gyros tuos quaquauersum uolueris: quandocumque ad eadem uerba ueritatis nauis  fallaciarum tuarum peruenerit, sine dubio naufragabis.

XXuIII. IUL. Iam igitur ad eum conuertamur. Dederas mihi, peccatum opus esse uoluntatis: potui statim dicere consequenter, uoluntas autem que peccet, in paruulis nulla est; peccatum igitur in paruulis [1 1Kb] non est. uerum ut pluribus premereris testibus, interrogaui sensim, per quid hoc peccatum inueniretur in paruulo; ne forte per uoluntatem [2 1Kb] ? Post quod, te conniuente, suscepi nullam in eo fuisse concientiam uoluntatis: adiunxi, ne per primam culpam membrorum lineamenta traxisset. Sed hec a Deo informari, et per hoc bona esse concesseras. Petiui tertium, utrum per ingressum anime, reatum aduectum putares. Sed hanc esse nouam, ne quidquam seminibus debere constabat. Intuli deinceps, ne [3 1Kb]  nuptias, id est commixtionem corporum, diaboli opus uocares? Sed has pertinere ad parentum operam, te quoque annuente, monstraui. Illis igitur omnibus que supra diximus absolutis, coniuges qui fuerant causa peccati, tradux tua diabolo mancipabat. Post que omnia, quod tibi propinquabat impegi [4 1Kb] , ut dicerem credere te diabolum auctorem corporum, cui commixtionis operam, sine qua origo corporum esse non poterat, deputasses. Et hec quidem disputatio, quo morbo oppressus esses, ostendit: illa autem secunda, et te miserabilem cum eiusmodi sensibus, et Catholicos etiam timoris tui suffragio inuictos probauit. Te enim dante, a Deo fieri homines, et esse coniuges innocentes, ac paruulos per se nichil operari: his tribus sumptis, irrefutabiliter illatum est, cum non peccat ille qui nascitur, non peccat ille qui genuit, non peccat iste qui condidit, nullam remansisse rimam, per quam peccatum doceatur ingressum. Tibi ergo si [5 1Kb] displicet quod collectum est; abnue quod dedisti, et dic aut illum peccasse qui genuit, aut illum qui condidit, aut istum qui natus est: ex quibus unum insanum est, aliud Manicheum, tertium supra Manicheos: insanum, si dixeris delinquere paruulos; Manicheum, si accusaueris coniuges, supra Manicheos, si peccati Deum estimaris auctorem. Quod si hec omnia tam aliena sunt a uero, ut adhuc ea metuas libere confiteri; qua impudentia, homo omnium amentissime, hoc quod a nobis illatum est, persistis negare?

AUG. Cum ad uerba Apostoli ueneris, ibi non rimam inuenies, sed apertissimam ianuam, qua peccatum intrauit in mundum: quam conaberis quidem claudere; sed ex ore infantium atque lactentium, saluatorem potius Christum, quam te laudatorem querentium, et non aufractuosis disputationibus, sed mutis fletibus miseriam suam multo certius contestantium , cum tua tota loquacitate uinceris.

XXIX. IUL. Quatuor hic personarum causa uertitur; Dei opificis, duorum parentum de quibus materia prestatur operanti, et paruuli qui nascitur. Dicis tu in hoc choro habitare peccatum: interrogo ego, a quo fiat, utrum a Deo; negas: a patre; totidem negas: a matre; idem negas: a paruulo; negas: et adhuc non putas fuisse conclusum, quia non possit esse inter hos quatuor, quod ab his quatuor nullus admittit.

AUG. Quidquid uis dicas: ad uerba Apostoli aliquando [1 1Kb] uenturus es; et quisquis ea per istarum argumentationum tuarum loca singula recordatur, que nos assidue propter lectoris fastidium repetere nolumus, ipsa sua tibi recordatione respondet.

XXX. IUL. Ad quid ergo persuadendum aut Scripturas releges, aut conscios nominabis, qui adhuc quod sentis non potes definire? Quid te iuuat, ut Adam doceas deliquisse, quod ego penitus non refello? Querimus, Adam ante tot secula mortuo, peccatum, quo in diaboli ius Dei imago transcribitur, per quid inueniatur in paruulo.

AUG. Cur nec tu admittis in regnum Dei, nullum habentem secundum te meritum peccati, imaginem Dei? Cur ministratur sanguis, qui de similitudine carnis peccati in remissionem fusus est peccatorum, quem bibat paruulus, ut habere possit uitam, si de nullius [2 1Kb] peccati origine uenit in mortem? Si hoc tibi displicet, aperte nega paruulum Christum [3 1Kb] , aperte nega pro paruulis mortuum, qui unus pro omnibus mortuus est: unde colligitur [4 1Kb] quod dicit Apostolus, Ergo omnes mortui sunt, et pro omnibus mortuus est . Dic aperte, Mortui paruuli non sunt, qui peccatum nullum habent; morte pro se Christi, in qua baptizentur, non opus habent. Iam dic euidenter, quod latenter sentis, quoniam satis prodis tua disputatione quod sentis: dic, inquam, paruulos frustra fieri christianos: sed uide, utrum te ipsum debeas [5 1Kb] dicere christianum.

XXXI. IUL. Si per commixtionem parentum: damna [6 1Kb] nuptias professione, quas argumentatione condemnas; et deme nobis laborem, quo te conuicimus esse Manicheum. Sin autem tu non id audes dicere, ac ratione [7 1Kb] contumax concumbentibus inclinaris [8 1Kb] , ut per argumentorum hactenus inaudita portenta, dicas libidinem diabolicam esse, eamque in sensu ceuntium positam, ad uoluptatem parentum, ad reatum pertinere nascentium; tuam quidem amentiam et turpitudinem prodis: sed precor ne tibi tantum arroges, ut putes nobis liberum non esse cum  honore Dei nascentium innocentiam contueri; cum tibi liceat et libeat, cum accusatione Dei, a reatu quem dicis libidinis, libidinantium membra purgare.

AUG. Quolibet pruritu libidinem, id est, concupiscentiam carnis laudes, dicit eam Ioannes apostolus a Patre non esse, sed ex mundo esse : propter quam recte dicitur diabolus princeps mundi esse . Nam scimus quod mundum Deus fecerit. Hoc ergo malo concupiscentie carnis bene utitur pudicitia coniugalis; eiusque mali reatum a nascentibus tractum soluit regeneratio spiritualis. Hoc quamdiu non sapis, non catholicus, sed Pelagianus futurus es; et Scripturis sanctis, quantumlibet eas defendere tibi uidearis, contradicturus es. Me autem quoties propter hoc cui contradicis, Manicheum dicis; profecto et illum dicis, qui hominem membris genitalibus infusum, et concupiscentie uoluptate concretum, ante dicit excipere delictorum contagium, quam uitalis spiritus munus haurire. Ambrosius est iste , Iuliane: Ambrosium Manicheum dicis, insane.

XXXII. IUL. Nam cum pronuntias, concupiscentiam carnis a principe tenebrarum in homine fuisse plantatam, eamque esse diaboli fruticem, ex se humanum genus quasi poma propria proferentem; absolute quidem proderis, quod non Deum, sed diabolum dicas hominum conditorem: quod dogmate impiissimo, et coniugiorum negotium, id est, genitalium admixtio, et caro cuncta damnatur.

AUG. Non damnatur: sed non a te quasi sana laudetur [1 1Kb] , ut etiam te confitente, a suo Conditore ac Saluatore sanetur. Nam hoc in quibus non fit, sine ulla dubitatione damnabitur.

XXXIII. IUL. Cum uero post hoc sacrilegium adiungis, et dicis, profiteri te diabolicam quidem esse gignentium coniugum uoluptatem, diabolicam genitalium commotionem; sed tamen et ipsa membra que mouentur, et coniuges qui uoluptate afficiuntur, reos non esse; uerum pro his omnibus nouos homines, id est, rude opus in nascentibus deitatis accusas: nichil quidem de Manicheorum impietate deponis; sed tam immanem moti capitis ostendis furorem, ut consequentius fouendum, quam amputandum iudicaretur, nisi uoluntatem ac studium in hac re tuum, et multorum euersio, et tua obstinatio, et Scripturarum multiplicatio loqueretur.

AUG. Has contumelias non indignanter audire debeo, cum his Ecclesie doctoribus, qui per unum hominem in mundum introisse peccatum, sic intelligunt, ut rectus Apostolus loquitur, non ut Iulianus peruersissimus opinatur. In his sunt, ut alios taceam, Afer Cyprianus, Gallus Hilarius, Italus Ambrosius, Grecus Gregorius: a quibus eruditissimis prudentissimisque iudicibus, quales te non inuenire uana presumptione conquereris, heresis uestra prius est damnata quam nata.

 XXXIu. IUL. Lege et de hoc quartum operis mei librum: et quantum diabolo, quem patrem tuum dicis, ac libidini matri tue [1 1Kb] , sub criminandi specie blandiaris, intelliges.

AUG. Legi etiam quartum tuum, et meo sexto ad eius tibi cuncta respondi; quis autem nostrum uicerit, iudicet pius lector amborum.

XXXu. IUL. uerum iam Apostoli uerba uideamus, quem mihi ad omnia, quem supra posui, respondere dixisti: Ad omnia ista huic respondit Apostolus, qui neque uoluntatem arguit paruuli, que propria in illo nondum est ad peccandum; neque nuptias, in quantum nuptie sunt, que habent a Deo non solum institutionem, uerum etiam benedictionem; neque parentes, in quantum parentes sunt, inuicem licite atque legitime ad procreandos filios coniugati: sed, »Per unum,« inquit, »hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . Quod isti si catholicis auribus mentibusque perciperent, aduersum fidem gratiamque Christi rebelles animos non haberent, neque conarentur inaniter, ad suum proprium et hereticum sensum hec apostolica uerba tam dilucida et tam manifesta conuertere, asserentes hoc ideo dictum esse, quod Adam peccauerit primum, in quo de cetero, quisquis peccare uoluit, peccandi inuenit exemplum; ut peccatum scilicet non generatione ab illo uno in omnes sed illius unius imitatione transiret. Cum profecto, si Apostolus hic imitationem intelligi uoluisset, non per unum hominem, sed per diabolum potius, in hunc mundum peccatum intrasse, et per omnes homines pertransisse dixisset. De diabolo quippe scriptum est, »Imitantur eum, qui sunt ex parte ipsius« . Sed ideo, »per unum hominem« dixit, a quo generatio utique hominum cepit, ut per generationem doceret iisse per omnes originale peccatum .

AUG. Dixisti uerba libri mei, dic iam quemadmodum accipienda sint que ibi posui uerba Apostoli: ut magis magisque manifesteris hereticus, laudatorem te supponendo, ut auferas paruulis Saluatorem.

XXXuI. IUL. Abuti te imperitia fauentium tibi, et delitescere sub ambiguitate uerborum, quicumque ille fuerit operum nostrorum eruditus lector, intelligit. Reliquum uero uulgus, de quo propheta loquitur ad Deum, Aestimasti homines sicut pisces maris ; mutua pregressione decipitur, ac salutifere discretionis ignarum [2 1Kb] , totum putat coniungi posse rebus, quod uiderit uocibus esse sociatum. Quid uero sit consequens, quid repugnans, quibusque concessis quid lex inexpugnabilis et ueneranda orationis cogat inferri, nisi doctissimus attentissimusque non iudicat.

AUG. Adhuc circuis querendo dialecticos, et uitando ecclesiasticos iudices. Dic iam quomodo accipiendum sit, Per unum hominem peccatum intrauit in  mundum: melius uidelicet hoc intelligens, quam ille qui dixit, Omnes in Adam moriuntur, quia »per unum hominem peccatum intrauit in hunc mundum, et per peccatum mors; et ita in omnes homines pertransiit, in quo omnes peccauerunt.« Illius igitur culpa mors omnium est . Et idem ipse alibi: Fuit Adam, et in illo fuimus omnes; periit Adam, et in illo omnes perierunt . Ambrosius est ille, non quicumque de uulgo, cuius imperitam multitudinem non ualentem de tuis disputationibus iudicare, nimis alta ceruice et proterua fronte contemnis: Ambrosius est, inquam, cui nulla ex parte in ipsis litteris secularibus, de quibus multum inflaris, equaris; in ecclesiasticis uero quis ille sit, audi uel lege Pelagium doctorem tuum, et noli amare sensum a sensu tanti huius doctoris alienum.

XXXuII. IUL. Et hoc est propter quod maxime, miserantes Ecclesiarum [1 1Kb] ruinas, ad uirorum prudentia illustrium prouocamus examen, ut non quid dicatur, sed quid consequenter dicatur appareat. Si enim sub tali concilio disceptaretur; tibi utique non liceret, aut quod negaueras inferre, aut quod affirmaueras denegare: in libro uero tuo, quem nulla pudoris censura castigat, et quod Catholici dicunt, et quod Manichei, confidenter agglomeras [2 1Kb] , hac sola opinione contentus, si respondisse dicaris; quid autem habeat ponderis oratio tua, quid constantie, cogitare etiam ineptum putas.

AUG. Rogo, dic iam quomodo intelligendum sit, Per unum hominem peccatum intrauit in mundum: quid adhuc calumniaris, conuiciaris, tergiuersaris? Si in concilio, cuius uideris desiderare iudicium, sederent Cyprianus, Hilarius, Ambrosius, Gregorius, Basilius, Ioannes Constantinopolitanus, ut alios taceam; numquid doctiores, prudentiores, ueraciores iudices querere auderes? Ipsi contra dogmata uestra clamant, ipsi scriptis suis uestra scripta condemnant: quid queris amplius? Hoc iam in primo et secundo librorum meorum satis docui, quos contra tuos quatuor ego sex edidi: sed ecce adhuc te audire paratus sum; dic iam quomodo sit accipiendum, quod per unum hominem peccatum intrauit in mundum.

XXXuIII. IUL. Denique sine cunctatione tribuens que poposci, quidque ex his confectum esset aspiciens, profiteris te ad hoc quod exstruximus, imbecillum esse; apostolum Paulum illis omnibus que diximus, obuiare; quem tamen inducis eadem que tu dederas, concedentem. Ais enim, »Apostolus neque uoluntatem arguit paruuli, que propria in illo nondum est ad peccandum« : quo dato iam conuictum est, nec posse in illo quodpiam esse peccatum, cuius nulla alia conditio est, secundum definitionem quoque tuam, quam uoluntas admittendi quod iustitia uetat, et unde liberum est abstinere.

 AUG. Hec definitio peccati est eius, quod non est etiam pena peccati. Nam ubi male consuetudinis uoces esse contenditis [1 1Kb] , atque ita uoces uestri dogmatis suffocatis [2 1Kb] , dic, si audes, quomodo uoluntati hominis liberum sit abstinere a malo, ubi audis, Non quod uolo, ago: aut nega esse malum, ubi audis, Non quod uolo, facio bonum; sed quod nolo malum, hoc ago . Sed utique agnoscimus, hoc peccatum penam esse peccati; et ideo discernendum ab illa definitione peccati, ubi uoluntas hoc committit [3 1Kb] , unde liberum est abstinere. Intellige quod dico; et dic iam queso, quomodo sit accipiendum, Per unum hominem peccatum intrauit in mundum.

XXXIX. IUL. Ergo si Apostolus non arguit in illo propriam uoluntatem, quam intelligit nec esse potuisse; pronuntiat utique, nec signum in eo criminis apparere, ea maxime iudicante iustitia, que non imputat peccatum, nisi a quo liberum est abstinere. uerum non hoc solum tribuisse contentus, addis, »Neque nuptias arguit Apostolus, in quantum nuptie sunt, que habent a Deo non solum institutionem, uerum etiam benedictionem« . Quod per se solum eque posset ad expugnandum peccatum naturale sufficere: quia si scit Apostolus, ut scit, non esse nuptias arguendas, ad quarum conciliationem et ministerium et instrumentum pertinet [4 1Kb] a Deo instituta et benedicta sexuum cum uoluptate commixtio; non potest de his diabolica germinare possessio [5 1Kb] , nec fructus earum reus est, apud eam maxime iustitiam, que peccatum non imputat, nisi unde liberum est abstinere.

AUG. Noli, obsecro, cum tali uoluptate commixtionem coniugum in paradiso suspicari [6 1Kb] , qualem nunc facit libido, que non ad nutum uoluntatis exsurgit, que mentes etiam sanctorum, cohibenda quidem, sed tamen importuna sollicitat. Absit ut a fidelibus et prudentibus talis uoluptas paradisi, talis illa pax et felicitas cogitetur.

XL. IUL. Consideremus et tertium, quo benignitas tua in acquiescendi facilitate cernatur. »Neque parentes, in quantum parentes sunt inuicem licite atque legitime ad procreandos filios coniugati, Apostolus arguit« . Expende quid dixeris, non argui ab Apostolo parentes, in quantum parentes sunt. Ideo ergo eos, in quantum parentes sunt, non posse diabolo fructificare, nec de his aliquid, in quantum parentes sunt, ad diabolum pertinere pronuntiat: filii autem in tantum pertinent ad parentes, in quantum parentes sunt; igitur nec rei, nec sub regno diaboli, nec arguendi a diabolo comprobantur. Ut enim hoc quod diximus, repetitione  clarescat: In tantum sexuum coniunctio soboli participat, in quantum qui coniuges sunt, fiunt parentes; si autem aliquid inter se uoluerint agere petulantius, uel per illicitos adulteriorum oberrare concubitus, hoc ad filios non potest attinere, qui de ui seminum, non de uitiorum obscenitate nascuntur.

AUG. Iamne confiteris etiam inter coniuges esse posse petulantiam commixtionis? Ecce quod facit tua illa pulchra suscepta [1 1Kb] : hoc enim nisi cum ei ceditur non fit, quando ad petulantiam, quam tu quoque reprehendis, etiam coniuges liberorum procreandorum causa copulatos, nulla necessitate [2 1Kb] serende prolis impellit: cuius tantus laudator esse uoluisti, ut nemo credat quod etiam oppugnator esse audeas; quippe quam sic laudare non erubuisti, ut eam te liberet, nec puderet, etiam in paradisi beatitudine collocare.

XLI. IUL. Igitur ad nascentes generantium, non flagitia, sed semina peruehuntur: uim autem seminum Deus instituit, et sicut confiteri cogeris, benedixit.

AUG. Semina Deus instituit: sed qui possunt in natura uitiata bonum eius a malo eius ita discernere, ut neque [3 1Kb] putent naturam malum esse, neque uitium naturam esse, ipsi possunt discernere quid horum duorum ad Deum creare pertineat, quid sanare. Sed hoc uos non potestis, quamdiu Pelagiani, non Catholici estis. Dic iam, rogo, dic iam, quomodo sit accipiendum, quod per unum hominem peccatum intrauit in mundum.

XLII. IUL. Filii igitur nec tunc rei sunt, quando in eorum generatione peccant parentes: quia in tantum ad liberos suos pertinent, in quantum parentes sunt: igitur et tantum [4 1Kb] filii ad parentes pertinent, in quantum filii sunt. Nature [5 1Kb] quippe generantium constat germina communicare, non culpe. Quod si, ut ratio demonstrat, ita etiam Apostolum confirmare pronuntias; merito nos, eo docente, defendimus peccata parentum ad filios pertinere non posse: quandoquidem et Apostolus Spiritu sancto clarus, et nos instructi luce rationis, et tu pondere impugnate a te ueritatis oppressus, communiter uereque fateamur, parentes in quantum parentes sunt [6 1Kb] , reos non esse; in tantum autem ad filios pertinere, in quantum parentes sunt; igitur filios in quantum filii sunt, id est, antequam aliquid per uoluntatem propriam operentur, reos esse non posse.

AUG. Parentes quidem gignendo parentes sunt, et  filii nascendo filii sunt: nec gignere autem, nec nasci malum est, quod pertinet ad institutionem Dei, et utrumque sine pudenda libidine posset in paradiso fieri, si nemo peccasset. Pudenda enim libido nisi aut peccato exorta, aut peccato uitiata esset, pudenda non esset; et aut nulla esset omnino, et sine illa ita seruirent genitalia membra gignentibus, ut manus seruiunt operantibus; aut ita esset subsequens uoluntatem, ut nunquam posset sollicitare nolentem; qualem nunc eam non esse, castitas docet, que tales motus eius expugnat, et in coniugatis, ne uel inter se indecenter lasciuiant, uel in adulteria prolabantur, et in quibusque continentibus, ne huic consentiendo, deiiciantur. Ecce de qua trahitur originale peccatum: ecce per quam nasci noluit, qui uenit, non suum ferre, sed nostrum auferre peccatum.

XLIII. IUL. Eant nunc, et omnia quidquid possunt Manichee rationis moliantur ingenia [1 1Kb] , quam uolunt longas patiantur cogitationum erumnas: non arroganter, sed religiose polliceor, nunquam hanc instructuram [2 1Kb] posse quassari.

AUG. Quam instructuram uocas, tibi [3 1Kb] ruina est, que te ita pressit, ut laudare cogeret quod expugnas: si tamen est in te qualiscumque castitas, que te faciat expugnare quod laudas.

XLIu. IUL. Qua igitur fronte subiungis: »Sed, Per unum hominem peccatum in mundum intrauit, et per peccatum mors; et ita in omnes homines pertransiit, in quo omnes peccauerunt« ? quod interpretaris hoc modo, ut peccatum ab illo dicat Apostolus generatione in posteros fuisse transmissum. Supra concesseras Magistrum Gentium nuptias, quibus Deus benedixerat, nichil accusare; uoluntatem ad peccandum in nascente non esse; parentes autem, in quantum parentes sunt, licite sibi legitimeque ad procreandos filios coniugari: et addis illico, quasi dormiens priora dixisses, crimen ad posteros generatione transmitti. Si enim in tantum generant, in quantum parentes sunt; in quantum autem parentes sunt, licite sibi et legitime iunguntur; et hec coniunctio ab Apostolo non improbatur, quia a Deo non solum instituta, uerum etiam benedicta est; quo ore, qua lege, qua fronte, hanc generationem reatus causam, radicem criminum, seruam diaboli, esse confirmas?

AUG. Iam nescio quoties hec dicta sunt, eisque responsum est. Multiloquio tibi excitas caliginem, que te non permittit malitiam uitiorum a nature bonitate discernere: et usque ad odiosum fastidium eadem per eadem repetens, nondum dicis quomodo sit accipiendum, quod per unum hominem peccatum intrauit in mundum.

XLu. IUL. Non ergo argui meretur ab Apostolo, et a diabolo possidetur; a Deo instituitur, et criminum fons  est; a Deo postremo, ut confiteris, benedicitur, et a te frutex diabolicus accusatur.

AUG. Nuptias benedixit Deus, non resistentem spiritui concupiscentiam carnis, que non fuit ante peccatum: peccatum autem, sicut nec illam concupiscentiam que resistit spiritui, non benedixit Deus. Nuptie porro, quas benedixit, si peccatum non fuisset admissum, quo natura uitiata est, aut sic uterentur genitalibus membris, quemadmodum aliis utimur, sine ulla libidine obedientibus uoluntati; aut pudenda ibi [1 1Kb] libido non esset, quoniam nunquam resisteret uoluntati, qualis nunc utique non est: quod profecto etiam tu sentis, quando ab ea sollicitante atque illiciente dissentis. Nuptie tamen, etiam nunc laudabiles sunt: quia neque instituunt hoc malum in hominibus, sed inueniunt; et eo malo bene utuntur intentione generandi, quamuis trahant inde qui generantur, originale peccatum, propter quod sunt regenerandi.

XLuI. IUL. Quam mecum nichil egeris, litterarum omnium testatur eruditio: quam uero contra Apostolum nitaris, et contra Deum insanias, sententiarum tuarum pugna demonstrat [2 1Kb] . Sed ostenso iam [3 1Kb] , non posse hec coniungi, que rerum natura dissociat; interrogemus et Apostolum, ne illius putetur inesse sensibus, que in tuis est sententiis probata barbaries.

AUG. Dic iam nunc saltem, quod tantis anfractibus differebas.

XLuII. IUL. Audio itaque Paulum pronuntiantem, quia, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . Quod tu, non propter exemplum peccati, sed propter generationem dictum esse confirmas: nosque hereticos uocas, qui id ad exempla referamus; illoque te iuuari estimas argumento: »Profecto si Apostolus imitationem,« inquis, »intelligi uoluisset, non per unum hominem, sed per diabolum peccatum intrasse, et per omnes homines pertransisse dixisset. De diabolo quippe scriptum est, Imitantur autem eum, qui sunt ex parte ipsius . Sed ideo per unum hominem dixit, a quo generatio utique hominum cepit, ut per generationem doceret iisse per omnes originale peccatum« . At ego uideo Apostolum nichil quod ad infamationem generationis spectaret humane, nichil quod ad condemnationem innocentie naturalis, nichil quod ad crimen diuini operis, protulisse.

AUG. Diu dicis Nihil, et cum hoc uerbum repetere destiteris, dicturus es nichil. Quis enim non te rideat persuadere conantem, non pertinere ad generationem quod ait Apostolus, Per unum hominem peccatum intrauit in mundum; cum ipse homo non sit genitus [4 1Kb] ab aliquo, de quo ceteri gignerentur; sed pertinere  dicitis ad exemplum, cum exemplum peccati, quod posteriores imitarentur, non intrarit in mundum, nisi per eum qui nullum imitando peccauit? Primus namque peccauit. Hunc autem non Adam, sed diabolum esse, quis christianus ignorat? Quid est ergo quod te libet, nisi et non tacere, et nichil dicere?

XLuIII. IUL. Denique id quod ipsa uerba non indicauerant, tu colligere argumentatione conatus, subdis, quia si de imitatione loqueretur, diabolum commemorare debuerat; sed quia de generatione uoluisset intelligi, hominem dicere maluisse, quam demonem. Interrogo ergo, que fuerit tibi huius opinionis occasio: quid enim? negas tu hominum imitatione delinqui? Et licet res absoluta Scripturarum attestatione non egeat, tamen audi Dauid: Noli emulari inter malignantes, neque zelatus fueris facientes iniquitatem; ne emulatus fueris eum qui prosperatur in uia sua . Deinde omnes scripture ueteris Testamenti commonent Isrelem, ne ritum profane gentis imitetur. Que igitur necessitas id cogebat, ut Apostolus, si imitationem uellet intelligi, diabolum magis quam hominem nominaret, cum et hominum et diaboli nosset imitatione delinqui? Aut ergo tu proba, non posse hominum imitatione peccari, nec hoc in lege uspiam contineri, et sic assere [1 1Kb] suspicioni tue locum paratum; aut certe si manifestum est, nulla magis re quam imitatione uitiorum inualuisse peccata, grandi imperitia collegisti Apostolum de diabolo profecto dicturum fuisse, si imitationem uoluisset intelligi.

AUG. Nonne ante dixi nichil te esse dicturum, homo nichil loquendo loquacissime? Sunt quidem peccata imitationis in mundo, cum homines peccantum hominum exempla sectantur [2 1Kb] , non tamen per eos homines, quos quilibet imitantur, peccatum quod peccantes imitarentur, intrauit in mundum; sed per cum qui primus nullum imitando, peccauit: hic est diabolus, quem imitantur omnes qui sunt ex parte ipsius. Sic et peccatum, quod non imitando committitur, sed nascendo trahitur, per hunc intrauit in mundum, qui primus hominem genuit. Nihil ergo dixisti, et nonnisi ad quosdam decipiendos, quosdam fatigandos lectores, tacere noluisti.

XLIX. IUL. Quia ergo claret, imitationem malorum hominum non solum consequenter, sed et necessario dici; hoc interim argumentum tuum iacere perspicuum est. Quod uero addis, de diabolo esse scriptum, Imitantur eum, qui sunt ex parte ipsius: et ego assentior dictum esse prudenter ab eo, quicumque libri ipsius auctor est; sed tibi non prodest, quod scribuntur quidam diaboli imitatione peccare, nisi docueris non posse hominum imitatione delinqui.

AUG. Non hic queritur utrum hominum imitatione peccetur: quis enim nesciat, etiam hominum imitatione  peccari? Sed queritur, quale peccatum per unum hominem intrarit in mundum; utrum quod imitando committeretur, an quod nascendo traheretur. Quia illud primum, id est, quod imitando committeretur, nonnisi per eum intrauit in mundum, qui primus neminem imitatus ceteris imitaturis peccandi introduxit exemplum, hoc est, diabolus: hoc autem alterum, id est, quod nascendo traheretur, nonnisi per eum intrauit in mundum, qui primus a nemine generatus, generandis ceteris originis ingessu initium; hic est Adam. De imitatione igitur Angelorum et hominum intellige te nichil ad causam pertinens dicere; sed tantum tacere noluisse. Disputamus enim, non de quocumque peccatore, qui quandocumque peccauit in mundo; sed de illo per quem peccatum intrauit in mundum: ubi si queratur exemplum imitationis, diabolus inuenitur; si contagium generationis, Adam. Proinde, dicens Apostolus, Per unum hominem peccatum intrauit in mundum, peccatum generationis intelligi uoluit. Imitationis enim peccatum, non per unum hominem, sed per diabolum intrauit in mundum.

L. IUL. Nam cum utrumque ex more dicatur, aliquando quod diabolum quis imitatus, inuideat; aliquando quod hominem emulatus, aut inuidia, aut flagitiosorum [1 1Kb] sordibus oblinatur; hoc quoque imitationis nomen utrique possit conuenire persone, id est, et cum de homine, et cum de diabolo dicitur: tu perridicule ineptire uoluisti, per imitationis intellectum Adam non potuisse monstrari.

AUG. Numquid per quemcumque hominem, quem peccando alius imitatur, peccatum intrauit in mundum? Dic, si potes, quid sit, Per unum hominem peccatum intrauit in mundum, et per peccatum mors; et ita in omnes homines pertransiit, siue mors, siue peccatum, siue potius cum morte peccatum. Nam peccatum, cuius imitatione peccatur, nonnisi per diabolum intrauit in mundum, qui primus non imitando fecit, quod alii facerent imitando.

LI. IUL. Ad reliqua festinat oratio: sed premendus adhuc locus est, ut diuisionibus quam possumus breuibus, lectori et intelligentia rei et memoria suggeratur. In omnibus quidem pene rebus homonymorum, que equiuoca appellamus, conditio reperitur.

AUG. Promiseras te intelligentiam suggesturum esse lectori, et loqueris de homonymis et equiuocis: quomodo ergo te ipsi saltem Pelagiani intellecturi sunt, nisi prius ad scholas dialecticorum, ubicumque terrarum potuerint inueniri, propter hec dicenda [2 1Kb] mittantur? An forte et categorias Aristotelis, antequam tuos libros legant, eis exponens ipse lecturus es? Cur non et hoc facias, homo ingeniosissimus, quandoquidem a deceptis miseris pasceris otiosus?

LII. IUL. Sed ut nunc nobis sermo de presentibus sit, generatio proprie sexibus imputatur, imitatio autem  semper animorum est. Hic ergo affectus animi, quod possibiliter uoluerit imitantis, hominem pro diuersitate causarum aut accusat, aut prouehit: ita fit ut in bono et Deum, et Angelos, et Apostolos dicatur imitari: Deum, Estote perfecti, sicut Pater uester perfectus est : Angelos, Fiat uoluntas tua, sicut in celo et in terra : Apostolos, Imitatores mei estote, sicut et ego Christi . In malo uero imitatur diabolum, sicut dicitur, Imitantur eum, qui sunt ex parte ipsius : imitantur homines, Nolite esse tristes sicut hypocrite, exterminantes facies suas : imitantur animalia, cum mandatur, Nolite fieri sicut equus et mulus, quibus non est intellectus . His ergo uerbis, tam adhortantibus quam deterrentibus, ostenditur imitationis affectus, qui utique si esse non posset, non indiceretur cauendus.

AUG. Sed peccatum imitationis, id est, quod imitatione fieret, non intrauit in mundum, nisi per eum, qui ut imitatione peccaretur, sine imitatione peccauit: et non est Adam certe iste, sed diabolus. Qui enim dixit, intrauit in mundum, initium peccati huius ostendit: quod initium manifestum est, non esse factum per hominem, sed per diabolum; si peccatum quod imitarentur peccantes, uelimus attendere. Restat igitur ut peccatum quod per unum hominem intrauit in mundum, non imitationi, sed generationi recte possit attribui. Agimus sane Deo gratias, quoniam contra uestrum locutus errorem, uoluntatem bonam qua imitamur bonos, non uiribus nostri liberi arbitrii, sed auxilio Dei esse tribuendam, uelut coruscante tibi ueritate confessus es: quandoquidem ut Angelos imitemur, non presumendum a nobis, sed a Domino demonstrasti esse poscendum, sic exponens quod oramus et dicimus, Fiat uoluntas tua, sicut in celo et in terra.

LIII. IUL. Sed ut imitationis uocabulum rebus diuersis manifestum est communiter conuenire; ita generatio uere et proprie [1 1Kb] generantem substantiam indicat: non proprie autem, sed abusiue studiis applicatur. Et tamen quia hic est iam usus loquendi, et quod indicarit agnoscitur, et proprietatibus preiudicium afferre non sinitur. Dicitur ergo diabolus generare peccantes, secundum quod Dominus in Euangelio: uos, ait, ex patre diabolo estis . Quo sermone, eum dixit criminosorum patrem, cuius malignitatem conuincebantur imitari: et tamen in absoluto est intelligentia, quia per hoc nomen, uidelicet patris, nec diabolo sexus, nec hominibus illis eria sit adscripta substantia. Iam igitur quid confici hinc uoluerimus appareat. Si proprie nunquam hominem homo iudicaretur imitari, et Apostolus per Adam omnes peccasse dixisset: ego libere prescriberem usu Scripturarum esse Apostolum uindicandum, ut quomodo Dominus diabolum dixerat patrem, qui substantia generare non poterat; ita Apostolus hominem scripsisset imitabilem, ne quid docuisse contra rationem  perspicuam crederetur.

AUG. Numquid Adam prior in peccato imitabilis fuit, ut merito per illum hoc peccati genus intrasse diceretur in mundum? Nonne diabolus prior imitabilis in peccato exstitit? Per illum ergo intrasse in mundum peccatum, Apostolus diceret, si peccatum quod imitando alii facerent, eo loco uellet intelligi.

LIu. IUL. Nunc uero si colligam, que sunt in Euangelio abusiue prolata [1 1Kb] , non sustinent: multo magis apostolus Paulus nullam errori occasionem prebuit, qui nichil dixit improprium, si pronuntiauit, peccatorem primum hominem sequentibus peccantibus exemplum fuisse.

AUG. Non ergo debuit istos duos proponere, unum ad peccatum, alterum ad iustitiam, Adam scilicet, et Christum. Si enim primum peccatorem, propter peccatum quod imitati sunt ceteri, posuisset Adam; profecto primum iustum, propter iustitiam ceteris imitandum, non Christum poneret, sed Abel: primus quippe Abel, nullum hominum imitans, sed ceteris imitandus, iustus fuit. Sciens autem quid loqueretur Apostolus, Adam posuit ad peccatum, Christum ad iustitiam; quia illum nouerat generationis, istum regenerationis auctorem.

Lu. IUL. Ac per hoc bardissime argumentatus es, quod si apostolus Paulus per imitationem transisse peccatum uoluisset intelligi, diabolum magis, quam Adam nominasset: cum clareat, et hominis et diaboli malum non nisi imitatione transire potuisse. uerum disiecto quod tu exstruxeras, non tam meis quam ipsius rationis manibus, quid nunc a nobis afferatur attende.

AUG. Non te disiecisse quod struxeram, nec sane rationis, sed uane tue opinionis manus te frustra intulisse structure nostre, utriusque nostrum uerba qui legerint iudicabunt.

LuI. IUL. Ostendit Apostolus non a se dictum esse, peccatum generatione [2 1Kb] transisse, quando nominans hominem, adiecit unum; unus enim numeri principium est: et ille explicans per quem diceret intrasse peccatum, non solum eum nominauit, uerum etiam numerauit: Per unum, inquit, hominem peccatum in hunc mundum transiit. Hic autem unus prebende imitationi sufficit, generationi implende non sufficit. Peccatum autem transiit; sed per unum. Manifestum est, imitationem hic, non generationem coargui, que nisi per duos fieri non potest. Aut igitur ostende, per Adam solum sine muliere generationem exstitisse; nec hoc enim ab elegantia tui abhorret ingenii: aut certe quoniam uides generationem nisi per duos constare non posse, assentire uel sero, accusatum non esse per unum numerum opus duorum. Per unum, inquit, hominem peccatum intrauit in mundum: qui dixit per unum, intelligi per duos noluit. Quid, rogo, querebat inter hec dogmata numerus, ut Apostolus tanta cura, non solum hominem, sed unum hominem  nominaret? uerum apparet cautus augusti sermo consilii, qui reuelante Spiritu sancto, temporum nostrorum precauit et exarmauit errores: ne in infamationem quippe aliquid instituti a Deo coniugii uel benedicte fecunditatis dixisse putaretur; cum causa posceret ut peccati replicaret exordia, per eum dixit numerum transisse peccatum, qui fetibus non poterat conuenire. Et certe primi homines ambo deliquerant, qui ambo merito uocantur forma posteris fuisse peccati: cur non igitur Apostolus per duos ait transisse peccatum; quod et ad fidem magis historie congruebat? uerum nichil potuit ab eo prudentius fieri: uidit enim si duos nominasset, qui preuaricationi initium exemplumque prestiterant, et per eos affirmasset transisse peccatum, errori occasionem patere, ut putaretur per duorum nomina coniunctionem fecunditatemque damnasse [1 1Kb] . Ideoque prudentissime unum maluit nominare, qui non sufficiens ad generationis indicium, ad signum abundaret exempli; atque imitationem accusatus grauaret, nec fecunditatem numeratus argueret. Et ut breuiter quod egimus colligatur, fecunditas in primis hominibus instituta, nisi per duos agi non potest: peccatum autem Apostolus intrasse pronuntiat, sed per unum.

AUG. Predixeram te nichil esse dicturum; et ita esse, cuiuis tardissimo clarum est. Numquid enim Euam non imitantur peccantes, aut peccatum generis humani non magis ex ipsa sumpsit initium? A muliere initium factum est peccati, et propter illam, sicut scriptum est, morimur omnes . Cur ergo non uis attendere, propterea potius Apostolum unum dixisse hominem, per quem peccatum intrauit in mundum, quia non imitationem, sed generationem uolebat intelligi? Sicut enim a muliere initium peccati fuit, sic initium generationis a uiro est: prior enim uir seminat, ut femina pariat: ideo per unum hominem peccatum intrauit in mundum, quia per semen generationis intrauit, quod a uiro excipiens concepit femina: quo more nasci noluit, qui solus sine peccato est natus ex femina.

LuII. IUL. Irrefutabiliter confectum est, peccatum illud ostendi ab Apostolo moribus ad posteros, non seminibus fuisse deuectum. Quanta ergo de ore tuo effluxerit falsitas, intuere: »Sed ideo per unum hominem Apostolus dixit, a quo generatio utique hominum cepit, ut per generationem doceret iisse per omnes originale peccatum« : cum ideo Apostolus per unum hominem dixerit, ne putaretur isse per omnes originale peccatum. Ineptis ita, ut uix teneam cachinnum, qui dicis generationem ab uno homine cepisse; cum et diuersitas sexuum, et lectio diuina testetur, generationem non esse potuisse, nisi duo prius homines, id est uir et mulier, exstitissent.

AUG. Qui hoc legunt, legant iterum superiorem responsionem meam; aut si eius bene meminerunt deliramenta huius irrideant. Quamuis possem dicere  ideo non duos, sed unum hominem dixisse Apostolum, per quem peccatum intrauit in mundum, quia scriptum est, Erunt duo in carne una : unde Dominus ait, Igitur iam non sunt duo, sed una raro : maxime quando uir adheret uxori, et initur concubitus. De concubitu autem proles gignitur, trahens originale peccatum, uitio propagante uitium, Deo creante naturam: quam naturam coniuges, etiam bene utentes uitio, non possunt tamen ita generare, ut possit esse sine uitio: quod ille qui sine ipso natus est uitio, euacuat in paruulis, etiam nolente Iuliano.

LuIII. IUL. Aut si forte  Adam ex se concepisse et peperisse responderis: Apostolum quidem non hoc sensisse nulli dubium; tu uero quid sexui tuo uolueris euenire monstrabis.

AUG. Non expauescis quod scriptum est, Neque maledici regnum Dei possidebunt ? Neque enim tam feda conuicia nichil te adiuuantia, nisi maledicendi libidine, loquereris.

LIX. IUL. uerum hec omissa faciamus [1 1Kb] , et illud quod a uobis apparet posse in hoc loco referri, rationis uiribus deteramus. Si ergo dixeris, scriptum esse de hac commixtione, quod fiant duo in carne una, et secundum hunc modum, Apostolum per unum hominem dixisse, ut adherentia sibi generantium membra signaret: respondebo hoc quoque contra uestram impietatem ualere. Non enim dictum est, Erunt duo homines in uno homine; sed, Erunt duo in carne una: quo unitionis [2 1Kb] nomine uoluptas illa ceuntium, et libido que sensum afficiens membra consternat, ac, sicut ille prudens intellexit, unam carnem gestit efficere, a Deo instituta et corporibus ante peccatum doceretur [3 1Kb] inserta.

AUG. Si ut essent duo in carne una, facere nisi libido non posset ; nullo modo etiam in Christo et in Ecclesia posset intelligi, Erunt duo in carne una. Neque enim tam longe exorbitas a ueritatis uia, ut etiam coniunctioni Christi et Ecclesie, hanc audeas importare [4 1Kb] libidinem. Porro, si possunt sine ista esse duo in carne una Christus et Ecclesia; potuerunt etiam uir et uxor, si nemo peccasset, non pudenda libidine, de qua erubescit et qui eam laudare non erubescit, sed merito laudanda caritate coniungi [5 1Kb] , et filiorum procreandorum causa esse duo in carne una. Unde Dominus cum dicit, Igitur iam non sunt duo, sed una caro; non utique dicit, Non sunt due, sed una caro. Quid ergo non sunt duo, nisi [6 1Kb] homines? sicut Christus et Ecclesia simul non duo Christi, sed unus est Christus: unde et nobis  dictum est, Ergo Abrahe semen estis; cum de illo dictum sit Abraham, Et semini tuo, quod est Christus .

LX. IUL. Ac per hoc nichil sibi uel de iucunditate eius, uel de uerecundia potest diabolus uindicare.

AUG. Quid est quod dicis, »de uerecundia?« An confusionem nominare confunderis? Et tamen pudendam libidinem, et ante peccatum fuisse dicis in eis de quibus dicit Scriptura, Nudi erant, et non confundebantur .

LXI. IUL. uerumtamen hic Apostolus si quid tale sensisset, per unam carnem, non per unum hominem peccatum intrasse dixisset. Per generationem uero substantia carnis soboli sola participat: quia non anima de anima, sed caro de carne trahitur: in nomine autem hominis, et animus proprie indicatur et corpus: ac per hoc Apostolus unum hominem nominando, nec negotium fecunditatis ostendit, in quo nichil preter substantiam carnis impertiri nouerat; nec duos intelligi uoluit, qui unum inculcauit, ut doceret imitatione transisse, non generatione peccatum.

AUG. Quid est ergo, Iam non sunt duo, sed una caro; nisi, Non sunt duo homines, propter unam carnem? Cum et ipsa caro posset dici homo, a parte totum: sicut, uerbum caro factum est ; quia homo factus est, de quo dictum est. Apostolus etiam quod ait, Exterior homo corrumpitur ; puto quod carnem intelligi uoluit. Propter quod recte loquimur, cum dicimus, Hominis sepulcrum; quamuis caro ibi sola sepulta sit. Nec errauit que dixit, Tulerunt Dominum meum de monumento ; quamuis sola caro ibi posita fuerit. Manente ergo de animo obscurissima questione, potuit dici, Per unum hominem peccatum intrauit in mundum; etiamsi ad propaginem sola caro pertineat. Hec itaque attende, et quam nichil dixeris uide.

LXII. IUL. Hic iam, licet egerit partes suas ueritas, tamen ut sit intentus lector, admoneo. Plurimum igitur in hoc conflictu de meo iure deposui, secutusque quo aduersarii temeritas prouocauerat, adeo sane fidei scita defendi, ut etiamsi Magistri Gentium uerba essent, quibus illum usum Traducianus putauit; liqueret tamen eum nichil de naturali sensisse peccato, qui nominando hominem, sed unum, non utique generationem criminis, sed exempla culpasset.

AUG. Exemplum dedisti, sed uanitatis in te ipso: quia si exemplum peccati a primo peccatore homine Apostolus poneret, id est, Adam; profecto exemplum iustitie a primo homine iusto poneret, id est, Abel.

LXIII. IUL. Constat autem non esse apostolicorum uerborum eum ordinem, quem inimicus noster putauit. Argumentatur quippe hoc modo: »Si Apostolus imitationem,« inquit, »uoluisset intelligi, non per unum hominem, sed per diabolum peccatum intrasse, et per omnes homines pertransisse dixisset. De diabolo quippe scriptum est, Imitantur eum, qui sunt ex  parte eius« . »Sed ideo per unum hominem dixit, a quo generatio utique hominum cepit ut per generationem doceret iisse per omnes originale peccatum« . In hoc ergo mentitur, quod affirmat beatum Paulum pronuntiasse, quia per unum hominem peccatum intrauerit in mundum, atque ita in omnes homines pertransierit: hoc, inquam, in Magistri Gentium sermonibus non tenetur; ille quippe non dixit peccatum transisse, sed mortem. Est ergo ordo uerborum: Sicut per unum hominem peccatum in mundum intrauit, et per peccatum mors; et ita in omnes homines pertransiit, in quo omnes peccauerunt. Sublimis informator Ecclesie, quid sibi dicendum esset expendit: Per unum, inquit, hominem peccatum intrauit in mundum, et per peccatum mors; et ita in omnes homines pertransiit. Iam nominauerat mortem, atque peccatum; quid fuit necesse ut in eo quod pertransisse dicebat, mortem a peccati communione separaret, ut [1 1Kb] signanter ostenderet, in hunc quidem mundum per unum hominem intrasse peccatum, et per peccatum mortem; in omnes uero homines non peccatum transisse, sed mortem, utique iudicii illatam seueritate [2 1Kb] , preuaricationis ultricem, non corporum semina, sed morum uitia persequentem; nisi quia commendare et premunire curauit, ne uestro dogmati opitulatus aliquid [3 1Kb] putaretur?

AUG. In eo quidem loco, ubi dictum est, Per unum hominem peccatum intrauit in mundum, et per peccatum mors; et ita in omnes homines pertransiit; utrum peccatum, an mors, an utrumque per omnes homines pertransisse dictum sit, uidetur ambiguum: sed quid horum sit, res ipsa tam aperta [4 1Kb] demonstrat. Nam si peccatum non pertransisset, non omnis homo cum lege peccati, que in membris est, nasceretur: si mors non pertransisset, non omnes homines, quantum ad istam conditionem mortalium pertinet, morerentur. Quod autem dicit Apostolus, in quo omnes peccauerunt: in quo, non intelligitur nisi in Adam, in quo eos dicit et mori; quia non erat iustum, sine crimine transire supplicium. Quacumque te uertas, nullo modo catholice fidei fundamenta subuertes: presertim quia et tu ipse tibi aduersaris, qui nunc dicis non peccatum transisse, sed mortem; cum superius dixeris, Apostolum ideo non duos homines, sed unum inculcasse, ut doceret imitatione transisse, non generatione peccatum . Transiit ergo cum morte peccatum [5 1Kb] : quid est quod nunc dicis, non peccatum transisse, sed mortem?

LXIu. IUL. Quantum igitur inter te et Paulum distet, intende. Ille dicit, per unum hominem: tu, Per duos, id est, per generationem. Ille pronuntiat, in  primo homine et peccatum et mortem fuisse, ad posteros uero solam transisse mortem: tu contra asseris, et peccatum ad omnes et interitum cucurrisse [1 1Kb] .

AUG. Iam responsum est: relegant qui uolunt que supra diximus, ne superfluo eadem iterum iterumque repetamus.

LXu. IUL. Impudenter igitur sub umbra eius nominis delitescis, cum nimis diuersa contrariaque dicatis. Ille enim arguit opus hominum, tu opus Dei: ille studia [2 1Kb] delinquentium, tu innocentiam uitamque nascentium: ille uoluntatem hominum, tu naturam.

AUG. Superius ad omnia ista responsum est: unde iam te irridet qui meminit; qui uero non meminit, si illa relegerit, profecto ista tua uana cum irriserit, te dolebit.

LXuI. IUL. Intrauit igitur, secundum Apostolum, per unum hominem peccatum in hunc mundum, et per peccatum mors; quoniam illum et reum, et damnationi [3 1Kb] mortis perpetue destinatum, mundus aspexit. In omnes autem homines mors pertransiit; quia una forma iudicii preuaricatores quosque etiam relique comprehendit etatis: que tamen mors, nec in sanctos, nec in innocentes ullos seuire permittitur; sed in eos peruadit, quos preuaricationem uiderit emulatos.

AUG. Hoc loqueris, quod obiectum est heresiarche uestro Pelagio in episcopali iudicio Palestino, quod ita factus fuerit Adam, ut siue peccaret, siue non peccaret, moriturus esset  . Hanc enim mortem qua omnes morimur, de qua dictum est, A muliere initium factum est peccati, et propter illam omnes morimur , non uis ex peccato in omnes fecisse originaliter transitum; ne cogaris fateri simul etiam originaliter transisse peccatum. Sentis quippe, quam iniquum sit, sine merito transisse supplicium. uerumtamen tam catholicum est quod expugnare conaris, ut hoc ille cui, sicut dixi, obiectum est, nisi damnasset, profecto ex illo iudicio damnatus exiisset. Mors ergo et ista, qua spiritus a corpore separatur, et illa que dicitur secunda, qua spiritus cum corpore cruciabitur, quantum attinet ad meritum generis humani, in omnes homines pertransiit: sed gratia Dei, per eum qui uenit, ut moriendo regnum mortis auferret, ea resurrectione cuius in illo precessit exemplum, mortem regnare non siuit. Hoc tenet catholica fides, hoc tenent iudices quos Pelagius formidauit; hoc non tenent heretici quos Pelagius seminauit.

LXuII. IUL. Que preuaricatio, licet non sit facta naturalis; fuit tamen forma peccati: atque ob hoc, licet non aggrauet nascentes, tamen accusat imitantes.

AUG. Et si tu oblitus es graue iugum quod aggrauat nascentes; nos te non desistimus commonere.

 LXuIII. IUL. Mors autem iudicialis transiit in eo quo [1 1Kb] peccauerunt omnes, sed libera uoluntate: quo uerbo, id est, omnes, Scripturarum more multitudo, non uniuersitas indicatur.

AUG. Frustra recta uerba torquere, et clara obscurare conaris. In eo peccauerunt omnes, in quo moriuntur omnes: ipse est Adam, in quo si paruuli non moriuntur, profecto nec in Christo uiuificabuntur: sed quoniam sicut in Adam omnes moriuntur, ita et in Christo omnes uiuificabuntur ; ideo qui uolunt hec uerba peruertere, ipsi eis manentibus euertuntur.

LXIX. IUL. Sed iam pergamus ad reliqua, ut cui dogmati Apostolus concinat, sicut ex multa parte claruit, processibus [2 1Kb] sacri sermonis ostendat. »Quid autem aliud indicant etiam sequentia uerba apostolica? Cum enim hoc dixisset, adiunxit, Usque ad legem peccatum in mundo fuit« : »id est, quia nec lex potuit auferre peccatum. Peccatum autem non deputabatur, cum lex non esset. Erat ergo, sed non deputabatur, quia non ostendebatur quod deputaretur: sicut enim alibi dicit, Per legem cognitio peccati« . »Sed regnauit, inquit, mors ab Adam usque ad Moysen; hoc est quod supra dixerat, usque ad legem: non usque ad Moysen, ut deinceps non esset peccatum; sed quia nec lex per Moysen data regnum potuit mortis auferre, que non regnat utique nisi per peccatum. Regnum porro eius est, ut hominem mortalem in secundam etiam, que sempiterna est, precipitet mortem. Regnauit autem. In quibus? Etiam in his, inquit, qui non peccauerunt, in similitudinem preuaricationis Ade, qui est forma futuri« . »Cuius futuri, nisi Christi? et qualis forma, nisi a contrario? Quod alibi etiam dicit: Sicut in Adam omnes moriuntur, ita in Christo omnes uiuificabuntur« . »Sicut in illo illud, ita in isto istud: ipsa est forma. Sed hec forma non omni ex parte conformis est: unde hic Apostolus secutus adiunxit, Sed non sicut delictum, ita et donatio. Si enim ob unius delictum multi mortui sunt, multo magis gratia Dei et donum in gratia unius hominis Iesu Christi in multos abundauit . Quid est, multo magis abundauit? Quia omnes qui per Christum liberantur, temporaliter propter Adam moriuntur, propter ipsum autem Christum sine fine uicturi sunt« . Nihil aliud consequentibus Apostoli sermonibus indicari professus es quam originale peccatum: quod nos approbauimus ipso sui exordio non ab eo ostensum fuisse, quia per unum, non per duos, peccatum transisse signauerat.

AUG. Iam responsum est, et adhuc tu uana loqueris: neque enim [3 1Kb] hoc mirum est; adhuc enim quid responderim nescis: tunc eris impudentior quando scieris, si uanis relictis uera tenere nolueris.

LXX. IUL. uerumtamen utrum id quod preterierat,  uel nunc intimet, expendendum est. Usque ad legem, inquit, peccatum in mundo. Tu dicis quia hoc peccatum Apostolus naturale uoluerit intelligi: quero ergo, si usque ad legem fuit, cur desierit esse post legem. Neque enim acquiesco, ut usque ad legem, usque ad finem eius, potius quam usque ad exortum intelligam. Mecum facit uerbi proprietas: quod dicit usque ad legem fuisse, ostendit non esse post legem; et quodcumque tempore ablatum est, naturale non fuit. Quod ergo infregit censura legis, et infringendo ex multa parte restinxit [1 1Kb] , imitatione apparet, non generatione susceptum.

AUG. O intellectum, quid aliud dicam, quam hereticum! Si ergo lex abstulit peccatum, quia sic uis intelligi usque ad legem; fuit ergo per legem iustitia. Si per legem iustitia; ergo Christus gratis mortuus est . Si autem peccatum lex non abstulit ut non esset, quod prius eam fecisse dixeras, et mox te penituit; sed tamen peccatum lex infregit, ut postea correxisti, et ex multa parte restinxit: mentitus est qui ait, Lex subintrauit ut abundaret delictum . Sed quia ille uerum dixit, tu nichil dicis; et tamen nichil dicendo, heretica pertinacia contradicis.

LXXI. IUL. uerum ne uidear hic nimis tecum agere tenaciter, acquiescamus, quod usque ad legem, usque ad Christum possit intelligi: concedis ergo peccatum hoc quod dicis originale, non esse post Christum? Et quomodo, et in Apostolorum membris, et in omnibus baptizatis, et usque hodie post tot secula aduentus Christi, opus diaboli, fruticem aduersarie potestatis, legemque peccati manere, uigere, uiuere dicis?

AUG. Non hoc dico: nichil dicis. Aliud est peccatum, aliud concupiscentia peccati, cui non consentit qui per gratiam Dei non peccat: quamuis et ipsa concupiscentia peccati uocetur peccatum, quia peccato facta est. Sicut scriptura quelibet, manus eius dicitur cuius manu facta est. De quo autem dictum est, Ecce Agnus Dei, ecce qui tollit peccata mundi ; ipse reatum peccati, quod generatione trahitur, regeneratione dissoluit; ipse spiritum donans facit non regnare peccatum in nostro mortali corpore ad obediendum concupiscentiis eius ; ipse quotidiana indulgentia, propter quam quotidie dicimus, Dimitte nobis debita nostra , si quid concupiscentia peccati etiam bene resistendo certantibus male persuaserit, misericors delet; ipse graui ruina elisos erigit penitentes; ipse ubi non possit omnino peccari, perducet constituetque regnantes [2 1Kb] , quando dicitur, Ubi est, mors, contentio tua? ubi est, mors, aculeus tuus? Aculeus autem mortis est peccatum . Ecce quomodo peccatum mundi Agnus ille Dei [3 1Kb] tollit, quod lex auferre non potuit.

LXXII. IUL. uerum uideamus et reliqua. Peccatum  autem non deputabatur, ait Apostolus, cum lex non esset : post quod tu subdis, »Erat ergo, sed non deputabatur, sicut alibi dicit, Per legem cognitio peccati« . Si ergo per legem peccati est facta cognitio, et peccatum traducis ante legem non imputabatur; ostende hoc imputatum fuisse sub lege. Nam si per legem peccati cognitio, ante legem ignoratio peccati; ambigi non potest hanc fuisse causam maximam promulgande legis, ut proderetur et caueretur, quod prius latebat.

AUG. Ut proderetur, uerum dicis; hoc et nos dicimus: ut autem caueretur, non lex, sed gratia; non littera, sed spiritus fecit. Lex enim subintrauit, non ut caueretur, sed ut abundaret peccatum, et superabundaret gratia, qua peccatum et deleretur factum, et ne fieret caueretur.

LXXIII. IUL. Hic sit ergo summa certaminis: aut ostende imputatum sub lege fuisse cuiquam originale peccatum, ostende fuisse monstratum; et consentiam de hoc peccato Apostolum locutum fuisse.

AUG. Ostendo quidem, quod prouocas ut ostendam: sed si oculos operiatis ad ea que uidere non uultis [1 1Kb] , et ne ab aliis uideantur, nebulas contentionis offunditis. Circumcisio carnis [2 1Kb] , lege precepta est ; qua non posset melius significari, per Christum regenerationis auctorem tolli originale peccatum. Cum preputio quippe omnis homo nascitur, quemadmodum cum originali peccato: et octauo die lex circumcidi carnem precepit, quia Christus die dominico resurrexit, qui post septimum sabbati octauus est: et circumcisus preputiatum gignit, traiiciens in illum quo ipse iam caruit; sicut baptizatus in filium quem generat carne, reatum tamen traiicit originis, quo absolutus est ipse. Postremo in lege scriptus est Psalmus: Ego in iniquitatibus conceptus sum, et in peccatis mater mea in utero me aluit . Quod uideretis profecto, nec auderetis aliquid contradicere, si Cypriano, et Ambrosio, ceterisque talibus Ecclesie doctoribus, fidei oculos similes haberetis.

LXXIu. IUL. Aut certe quia hoc in lege non potest inueniri, acquiesce, impudentissime, de eo peccato loqui Apostolum, quod imitatione trahitur, uoluntate committitur, ratione arguitur, lege ostenditur, equitate punitur.

AUG. De omni peccato quod per Christum tollitur, dictum est, Usque ad legem peccatum in mundo fuit: quoniam lege non tollitur, siue originale, siue additum, siue quod erat et ante legem, siue quod etiam lege subintrante abundauit. Cum autem ais, de eo peccato loqui Apostolum, quod equitate punitur; expergiscere, et uide ibi esse et originale peccatum. Non enim aliter equitas Dei graue iugum imponeret ipsis quoque exordiis paruulorum: quod iugum cura nostra sepe commemorat, ut ceruicem tuam, si non inflexerit, frangat. Nam hoc peccatum etiam lege  monstrari, precepto circumcisionis ostendi. Quod si negas tu, doce quo peccato proprio, si non circumcideretur, interibat anima paruuli de populo suo . Scio, non doces: sed uolens nos fatigare, nec taces.

LXXu. IUL. Ceterum quod fingitis, originale peccatum, nec per unum transmitti potest, quoniam generatio per duos agitur.

AUG. Iam responsum est: lege que hinc a me dicta sunt, et inuenies te uana dixisse.

LXXuI. IUL. Nec potuit aliquando esse, si potest aliquando non esse: quia naturalia ab initio substantie usque ad terminum illius perseuerant.

AUG. Hoc et de morte posses dicere; nam etiam cum ipsa nascimur: Corpas enim mortuum est propter peccatum : sed et si non propter peccatum, sicut desipitis; nascimur tamen sine dubitatione mortales: et tamen mors atque mortalitas non erit immortaliter uiuentibus nobis. Sicut ergo mors originalis est, et tamen potuit esse, potest non esse, melius nostra manente natura: sic et originale peccatum, et potuit esse, generatione tractum; et potest non esse, regeneratione detractum [1 1Kb] .

LXXuII. IUL. Nec a lege ostensum est, uel ostendi potuit; quia nunquam legislator usque ad hanc ueniret amentiam, ut preciperet cuiquam, Noli ita, uel ita nasci: et quod admoneri non decuit ut corrigatur, iustum esse non potest ut puniatur [2 1Kb] .

AUG. Non precipitur homini quo modo nascatur: sed preceptum est quo modo ille uiueret, preceptumque uiolauit; a quo parente peccatum originale deducitur. Precipitur etiam ut infans circumcidatur, damnandus nisi circumcidatur: cui tamen non solum aliquid aliud, sed nec saltem circumcisio ipsa precipitur. Ac per hoc, non quidem precipitur homini quomodo nascatur: mundus tamen non est a sorde peccati, nec infans cuius est unius diei uita super terram . Lege uerba sancti Iob, et inuenies te esse mendacem, loquente illo quem Deus dixit esse ueracem.

LXXuIII. IUL. Et quod usque ad legem est, ostenditur non esse post legem, ostenditur postremo non esse post Christum.

AUG. Ita reatus huius peccati ostenditur non esse post peccatorum abolitionem, sicut mors post carnis resurrectionem.

LXXIX. IUL. Ac per hoc, secundum argumentationem quoque tuam, olim non est: secundum [3 1Kb] testimonium ueritatis, nunquam fuit.

AUG. O si uos non essetis, qui contra testimonium ueritatis falsum testimonium uestrum et dicitis, et insuper scribitis!

LXXX. IUL. Et ut quod egimus, inculcetur memorie lectoris; definisti quondam »peccatum,« et optime, »nichil esse aliud quam uoluntatem admittendi  quod iustitia uetat, et unde liberum est abstinere.«

AUG. Iam responsum est quod peccati sit ista definitio, non eius quod sit et pena peccati .

LXXXI. IUL. Que definitio ad intelligendam quoque iustitiam Dei aperuit uiam, ut censeremus equitatem diuini neutiquam stare iudicii, nisi illud imputasset in peccatum, a quo nosset [1 1Kb] liberum fuisse ei qui propter hoc affligitur, abstinere.

AUG. Propter quid ergo affliguntur paruuli, si nullum habent omnino peccatum? An omnipotens et iustus Dei iniustas penas a tot innocentibus prohibere non potuit?

LXXXII. IUL. Magistrum uero Gentium rationem priuilegio auctoritatis armantem, pronuntiasse, quia per unum hominem in hunc mundum culpa transierit; quo nomine separauit opera nuptiarum, que sine duorum negotio esse non possunt; commendauimus: atque ob hoc [2 1Kb] ab illo unum fuisse nominatum, ne quis duos intelligere auderet.

AUG. Iam responsum est: assidue te delectat uana garrire.

LXXXIII. IUL. Et re uera multo ego consequentius, unum quem Apostolus dicit, unum assero, ut doceam uitium imitationis, non generationis fuisse, quam Traducianus unius nomine, qui dicitur peccati fuisse uestibulum, seminibus rem admouet [3 1Kb] uoluntatis, quod rerum natura non recipit.

AUG. Desine quod iam refellimus iterare: quid nos cogis adhuc eadem atque eadem dicere contra tantam sapientiam tuam, qua putas ideo non significari generationem, ubi dictum est, Per unum hominem peccatum intrauit in mundum; quia per duos fit generatio, non per unum: quasi peccatum illud, quod non uultis generatione, sed imitatione transisse, unus admiserit? Cum ergo et ipsum fuerit a duobus admissum, cur per unum hominem dictum est peccatum intrauit in mundum; nisi quia non a femina concipiente atque pariente, sed a uiro seminante est generationis exordium; aut quia iam non sunt duo, quando per coitum una fit caro?

LXXXIu. IUL. Postea quoque ad legem uentum est, ad cuius usque tempus prescripsit Apostolus non ostensum uiguisse peccatum. Quod tu tempus usque ad finem legis protelare conatus es, non intelligens nequidquam te argumentatum; quandoquidem constringendus a nobis esses, ut probares hoc peccatum, de quo mentiris Paulum locutum, et quod asseris usque ad abolitionem regnasse ueteris Testamenti, uel imputatum fuisse, uel imputari potuisse sub lege; uel certe acquiesceres, non regnare post Christum, ut sensibus tuis saltem inflexa uiolenter Apostoli sententia consonaret. Horum autem nichil reddi a te potest. Fidei ergo nostre in solido est puritas collocata, cui et rationis instituta, et iustitie dignitas, et Apostoli  per omnia scita conueniunt.

AUG. Nihil te dicere, et quod respondimus monstrat, et tu ipse. Apostolus quod ait, Usque ad legem peccatum in mundo fuit: non originale tantum, sed omne peccatum intelligi uoluit: et ideo usque ad legem fuit, quia nec lex potuit auferre peccatum. Usque ad legem quippe dictum est, ut etiam ipsam legem sententia ista concluderet: quomodo dictum est in Euangelio, Omnes ergo ab Abraham usque ad Dauid generationes quatuordecim : non enim excepto Dauid, sed ipso etiam computato numerus iste completur. Sicut ergo cum audimus quatuordecim generationes usque ad Dauid, non excipimus Dauid, sed ipsum etiam computamus: ita cum audimus, Usque ad legem peccatum in mundo fuit, non excipere legem, sed etiam ipsam computare debemus. Quia sicut Dauid non est extra numerum, qui dictus est usque ad ipsum; sic lex non est extra permansionem peccati, quod fuisse dictum est usque ad ipsam. Ac per hoc, nemo tollit peccatum, quod nec lex, quamuis sancta et iusta et bona, potuit auferre, nisi ille de quo dictum est, Ecce Agnus Dei, ecce qui tollit peccata mundi . Tollit autem et dimittendo que facta sunt, ubi et originale comprehenditur; et adiuuando ne fiant, et perducendo ad uitam ubi fieri omnino non possint.

LXXXu. IUL. Sed uideamus et reliqua. Postquam ergo dixisti, »Hec forma non omni ex parte conformis est;« adiungis, »Unde hic Apostolus secutus adiunxit, Sed non sicut delictum, ita et donatio: si enim ob unius delictum multi mortui sunt, multo magis gratia Dei et donum in gratia unius hominis Iesu Christi in plures abundauit« . Quam sententiam hoc modo exponis: »Quid est, multo magis abundauit; nisi quia omnes qui per Christum liberantur, temporaliter propter Adam moriuntur, propter ipsum autem Christum sine fine uicturi sunt« ? Pronuntiauit certe Apostolus, de cuius nobis est opinione certamen, efficacius operari ad collationem salutis et copiosius gratiam Saluatoris, quam peccatum Ade; ut ostenderet multo uehementius profuisse Christum, et pluribus profuisse, cuius gratia  abundauit in plures, quam preuaricationem primi hominis nocuisse, quem [1 1Kb] tu dicis seminibus illigasse peccatum.

AUG. Multo magis abundauit, dixit: non, In magis multos; id est, non, In plures. Quis enim non uideat plures esse in genere humano, in quos non abundauit; ut ex pluribus ostenderetur quid uniuerse masse iusto iudicio deberetur, nisi ubi uellet Spiritus spiraret, et Deus quos dignaretur uocaret, et quem uellet religiosum faceret ?

LXXXuI. IUL. Proba igitur, hoc quod intellexit Apostolus uestris coherere dogmatibus.

AUG. Legantur uerba eius sine peruersitate legentium, qualis est in uobis; et nulla alia probatio requiretur.

 LXXXuII. IUL. Si enim Adam, ut dicitis, peccato naturali generauit omnes in condemnationem, tantumque de suis uisceribus in sobolem uirus effudit, ut in natura hominis cuncta Dei instituta turbaret;

AUG. Quando paruulum spiritus uexat immundus, animamque eius et corpus affligit, sensus sanitatemque peruertit; nonne uniuersa eius, quam Deus instituit, natura turbatur? nec inuenitis omnino tanti huius mali meritum, negantes originale peccatum. Cur enim non hic attendis, in natura hominis per diaboli uirus cuncta Dei instituta turbari? Dic causam paruuli, dic reatum eius cui recens nato [1 1Kb] ista contingunt, qui non uis uerba apostolica sic accipere, quemadmodum accipit ex quo est instituta catholica Ecclesia, et quemadmodum suis tam perspicuis malis confitetur ipsa natura. Et tamen si bene consideremus, Dei nullo modo instituta turbantur: quoniam prescius futurorum cuncta constituit: nec totum quod meretur apostatica creatura, singulis reddit; sed in mensura, et numero, et pondere disponens omnia , neminem sinit mali aliquid perpeti, quod non meretur; quamuis non tantum, quantum masse debetur uniuerse, singulus quisque patiatur.

LXXXuIII. IUL. Ut sine dono diaboli, ad quod [2 1Kb] dicis libidinem sexuum pertinere, nuptie quas Deus creauerat, esse non possent; imo illis quas ordinauerat, institutionis sue honore auolantibus, has quarum ordo permansit, cum motione genitalium, cum pudore ceuntium, cum calore et consternatione membrorum, cum iucunditate sensuum, cum iniquitate nascentium, diaboli, non Dei, opus esse cogeret atque conuinceret:

AUG. Si malum uitiorum, quod nisi in aliquo bono esse non potest, a naturarum bonitate discernas; nec excusabis diabolum, nec accusabis Deum: nec excusabis libidinis malum, nec accusabis nuptiarum bonum.

LXXXIX. IUL. Ipsam postremo arbitrii libertatem unius peccati impulsione subrueret [3 1Kb] ; ut nemo deinceps in potestate haberet uetera crimina uirtutis electione respuere, sed uno omnes in condemnationem euerse humanitatis torrente raperentur.

AUG. Cur non potius miraris, uniuersi generis humani ab exordio natiuitatis tantam miseriam, ut nemo beatus nisi ex misero fiat, neque nisi post hanc uitam malis omnibus careat, cui per Dei gratiam prestatur ut careat? Hoc mirando, te corriges; et iustum Dei iudicium  in generis humani non iniusta [4 1Kb] afflictione cognosces.

XC. IUL. Si hec, inquam, cuncta in Dei imaginem primi hominis inuexit iniquitas; manifestum est nimis esse imbecillam Christi gratiam in suis muneribus,  que nichil quod his tot trabalibus malis mederetur inuenit: aut si inuenit, affirma. Singula enim nunc singulis conferamus. Si Adam preter uoluntatis opera, ipsius nature instituta subuertit; nichil debuit magis Christus [1 1Kb] , quam ea que ab illo fuerant elisa, reparare, his uidelicet uestigiis quibus ille subruerat.

AUG. Hoc facit, sed non quomodo tu uis. Quis enim cognouit mentem Domini? aut quis consiliarius eius fuit ?

XCI. IUL. Id est, ut in nuptiis baptizatorum neutiquam sentiretur libido; nec eodem modo, quo etiam ceterarum gentium, genitalia mouerentur.

AUG. Non ergo debuerunt baptizate cum gemitu parere; quoniam hoc  pena est femine peccatricis.

XCII. IUL. Recederet postremo post donum gratie ceuntium pudor, nec iret per membra quietis imitatio, nec paterentur sensus onera dulcedinis: liberum postremo baptizatis redderetur arbitrium, ut per correctionem nature, expulsa lege peccati, tam possibile confitereris esse mortalibus, nitere splendore uirtutum, quam sordibus horrere uitiorum: imo penitus nec mortales, qui Sacramentis imbuuntur, esse deberent.

AUG. Et tamen, Iuliane, tales nuptias in paradiso constituere non te pudet, ubi ceuntium confiteris pudorem. Ergone aliquid pudendum erat, ubi nichil nisi laudandum, qui supra cuncta laudandus est, Conditor instituerat? Sed quis potest hoc sapere et dicere, nisi quem non pudet id laudare quod pudet?

XCIII. IUL. Si enim pugnat medicina cum uulnere, et mors peccato dicitur accidisse, ablationem mortis amotio peccati debet operari.

AUG. Adhuc quidem dicitis, Adam sic fuisse factum, ut siue peccaret, siue non peccaret, moriturus esset: sed ista dicentes iam uos magister uester in episcopali iudicio Palestino, nec sine se ipso, quia non se correxit, Pelagius ipse damnauit  : Deus autem non in isto seculo maligno beatificat suos, quibus hic peccata dimittit, et spiritus gratie pignus impertit. Ideo eis qui etiam malis seculi huius uel delectabilibus, uel seuis atque asperis, partim non utuntur, partim bene utuntur, futurum promisit seculum, in quo mala nulla patiantur; ubi tales essent et nuptie, quales in illo paradiso, si nemo peccasset, esse potuissent, in quibus nichil pudendum esset: sed nec tales erunt, quoniam beatorum numero impleto, cui sint nuptie necessarie, generatio ipsa non erit.

XCIu. IUL. uerum cum nichil horum que diximus, baptizatorum constet euenire corporibus; non potuisse autem aliter, id est, non debuisse, quam his medicine modis totum fieri, ueritas clarior sole monstrauerit: confitendum tibi est, aut illa que prius enumerauimus, non accidisse peccato, et ideo nec uulnera fuisse nature; ut constet ratio gratie, per quam manifestum est, illa de suis ordinibus mota non esse: aut certe negandum, in mysteriis Christi  quidquam esse medicine, que de tot secundum te morbis [1 1Kb] ne unum quidem sanare potuerint.

AUG. Imo uero hinc deberetis agnoscere, si mente sobria uiueretis, quam magnum illud peccatum fuerit, quod per unum hominem intrauit in mundum, et cum morte in omnes homines pertransiit: quandoquidem malis huius seculi, cum quibus homines moriuntur [2 1Kb] , nec baptizati, iam reatu ablato, omnibus eruuntur, nisi post hanc uitam; in qua nos oportet, etiam promissis bonis, exerceri adhuc malis. Nam si merces fidei continuo redderetur, iam nec fides ipsa esset; que mala presentia uidens, ideo pie tolerat, quia bona promissa non uidens, fideliter et patienter exspectat.

XCu. IUL. Sic egi hactenus, quasi uim donorum [3 1Kb] et uulnerum, in contrariis licet effectibus, equalem tamen Apostolus estimasset: crescit autem dubio procul sublimitas sane fidei, quam tuemur; cum consideratur Paulus, non solum remediis gratie egritudinem non pretulisse culparum, uerum etiam copiosiora beneficia iudicasse dispendiis.

AUG. uerum est: temporalia quippe sunt dispendia regeneratorum; beneficia uero erunt sine dubio sempiterna: sed dispendia, que nascentes flendo testantur, dicite quo merito sub iustissimo et omnipotentissimo Iudice eis, si nullum peccatum attrahunt, irrogentur.

XCuI. IUL. Quid ergo etiam hec disputatio collegerit, prudens lector attendat. Apostolus dixit in plures abundasse donationem Christi ad salutem, quam Ade culpa nocuisset.

AUG. Non hoc dixit: sed: Multo magis abundauit gratia in multos ; hoc est, magis abundauit, non in magis multos, id est, non in plures, sicut iam responsum est.

XCuII. IUL. Qua culpa tu illas clades, quas supra enumerauimus, dicis accidisse nature, ex quibus nec unam in his qui ad Christi perueniunt Sacramenta [4 1Kb] , constat sanari; ac per hoc multo plus iniquitatem primi hominis ad nocendum asseris habuisse uirtutis, quam gratia Christi obtinet ad medendum: quo collecto, ostensum est, quantam inter Catholicos et Manicheos, tantam inter te et Apostolum Paulum esse discordiam.

AUG. Tollit gratia Christi originalis peccati reatum, sed rem inuisibilem inuisibiliter tollit: dimittit etiam cuncta peccata, que homines male uiuendo insuper addiderunt. Iudicium quippe ex uno delicto in condemnationem; quia et unum illud quod a nascentibus trahitur, trahit ad eternam condemnationem, si non remittatur: nec tamen hoc solum gratia dimittit; alioquin tantum ualeret; sed cum ipso dimittit et cetera; ergo plus ualet: propter quod dictum est, Iudicium quidem ex uno in condemnationem, gratia autem ex multis delictis in iustificationem . Donat  etiam gratia, ut contra concupiscentiam carnis spiritus concupiscat: et si quando fidelis homo in hoc certamine uenialiter uincitur, debita dimittit oranti; et quando damnabiliter uincitur, dat humiliorem penitentiam, cui tribuat indulgentiam. Donat postremo uitam eternam et anime et corpori, ubi qualia et quanta bona sint cogitare quis possit? Quomodo ergo plus nocuit primi hominis iniquitas, quam profuit secundi hominis, hoc est Christi, bonitas; cum ille temporaliter nocuerit, Christus autem et temporaliter adiuuet, et liberet ac beatificet in eternum? Que cum ita sint, sententia nostra catholica, non Manichea est; et ideo nec Pelagiana est, quia catholica est.

XCuIII. IUL. Friuolam sane expositionem in hoc loco tuam optimo iure despicerem, et irrepercussam preterirem, quasi nimis humo coherentem, nisi uererer, ne pellacie magis quam constantie crederetur. Loqueris ergo hoc modo: »Quid est, multo magis abundauit; nisi quia omnes qui per Christum liberantur, temporaliter propter Adam moriuntur, propter ipsum autem Christum sine fine uicturi sunt« ? Quo sermone, si quid consequenter diceretur attenderes, omnem arcem tuam, id est traducem, cecidisse faterere. Dicis enim, ideo multo magis abundasse Christi gratiam, quia per eam uita conferatur eterna, cum per Ade peccatum subeunda sit corruptio temporalis. Si ergo nichil aliud intulit Adam preter corporis mortem, contra quem Christus copiosiore beneficio uitam contulit sine fine durantem; apparet non peccatum Ade ad posteros transisse, sed mortem.

AUG. Apparet te propterea irrisisse quod dixi, uel potius te irridere finxisse, ut his qui te non intelligunt, uidereris dicere aliquid, cum diceres nichil: primum quia eis dixi Adam temporali morte nocuisse, quos Christi liberat gratia; quos enim occulti quidem, sed iudicii iusti ueritate non liberat, etiamsi paruuli moriantur, eterna morte plectuntur. Quomodo ergo hinc apparet, non peccatum Ade ad posteros transisse, sed mortem; nisi quia hoc uis putari, quod perstrepunt uerba tua, non quod sequitur uerba mea? Nos enim dicimus utrumque transisse, et a Christo utrumque clamamus auferri, reatum scilicet peccati plenissima remissione peccatorum, mortem uero beatissima resurrectione sanctorum; que propterea non statim regeneratis datur, ut exerceatur fides, qua [1 1Kb] id quod non uidetur speratur: hoc enim et in se ipsis et in paruulis suis cum sperant fideles, utique sunt fideles. Ecce quod dicimus, ecce cui catholice ueritati contradicitis: sed magis contra uos, quam contra illam dicitis, quidquid hereticis disputationibus dicitis.

XCIX. IUL. Constabit autem consequentissime, mortem perpetuam, id est penam sempiternam, ad nos non fuisse transmissam, ac per hoc peccatum traducis  esse non posse. Ut enim breuiter, quid tenendum constet, appareat: ab Apostolo dona Christi peccato primi hominis preferuntur; tu per hoc peccatum tuum, id est traducis, unam dicis an duas, transisse mortes? Si unam, et corporalem, ut hic confessus es; constat gratiam Christi antecellere peccato primi hominis: et iam nascitur nemo peccator; quia, si, ut [1 1Kb] supra dixisti, regnum peccati est, ut in secundam homo mortem, id est, in penam perpetuam precipitetur, et per Adam mortem corporis solum aduectam dicis; nec peccatum per Adam ad posteros, nec mors eterna transmittitur.

AUG. Iam responsum est: nichil dicis. Regnum enim peccati etiam in eternam precipitat mortem, nisi per Christi gratiam remittatur: uerumtamen ista quoque mors temporalis nulla esset, nisi Adam non moriendi possibilitatem peccati merito perdidisset: hanc enim peccatori denuntiauit Deus dicens, Terra es, et in terram ibis . Hanc sine merito peccati suscipere dignatus est Christus, ut per illam quidem moriendo iret in terram, sed resurgendo terram leuaret in celum: ac sic eterna morte destructa, temporalem fidelibus ideo non auferret, ut aduersus eam resurrectionis fides in huius uite agone certaret.

C. IUL. Sin autem dixeris, per peccatum Ade naturalem factam esse iniquitatem, duasque accidisse mortes, unam eternam, alteram temporalem; per Christi autem gratiam unam interim auferri a persona, non a natura, id est, perpetuam, temporalem uero remanere: Apostolus conuincitur falsitatis, qui dixit multo magis profuisse gratiam, quam nocuisse peccatum: Apostolus autem argui non potest; tu igitur iure reprobaris.

AUG. Ego dixi, una resurrectione beatorum ambas mortes tolli; et istam, ne sit anima sine corpore suo; et illam, ne aggrauetur, uel affligatur anima etiam corpore suo. Sic autem ista fidelibus ad tempus relinquitur, ut habeat per illam fides adiumentum; quemadmodum postea reis tollitur, ut quod de suo corpore non recedunt, miserie sit incrementum. Ac per hoc eis qui regenerantur in Christo, et de isto seculo maligno electi exeunt, manifestum est plus prodesse gratiam, quam nocuisse peccatum, quod per unum hominem in mundum intrauit, et cum morte per omnes homines pertransiit. Apostolus itaque redargui non potest, quia uerum dixit: sed tu non intelligis, aut contra id quod intelligis, asserere quod falsum est, heretica contentione conaris.

CI. IUL. Apostolus dixit, magis gratiam Christi, quam Ade abundasse culpam: non igitur natura ab eo, non generatio, non fecunditas, sed uoluntas, electio mali, morum prauitas [2 1Kb] accusatur.

AUG. Si nichil nocuit generatio, nichil prestat regeneratio: si non est natura uitiata, non habent Christum paruuli saluatorem: si malum [3 1Kb] et bonum meritum  singulorum in eorum propria est uoluntate, quo merito Christus regnum Dei paruulis confert, qui in neutram partem sua uoluntate usi sunt? Postremo, quoniam duos posuit Apostolus, unum ad peccatum, non diabolum, sed Adam; et unum ad iustitiam, non Abel, sed Christum; ut non exemplis imitatio, sed generationi regeneratio referretur; si non traiicit peccatum in homines generatos Adam, non donat Christus paruulis regeneratis iustitiam; quia nec generati, nec regenerati paruuli usi sunt propria libertate. Ite nunc si uultis, et clamate si audetis, iustitiam paruulis non donari; nec eos habituros esse iustitiam, quando habitabunt in illo regno, ubi erunt, sicut scriptum est, celi noui, et terra noua, in quibus iustitia inhabitat : aut ex uestro, quo inebriati estis, meracissimo dogmate, delirate, in illo regno iustitiam paruulos habituros quidem, sed proprie uoluntatis meritis, non diuine gratie largitate. Quod si dicere non audetis , cur fateri dubitatis siue non uultis, sic eos ex Adam potuisse habere peccatum sine meritis proprie uoluntatis male, quemadmodum a Christo recepturi sunt iustitiam sine suis meritis precedentibus uoluntatis bone?

CII. IUL. Ac per hoc, si quem in rebus adhuc humanis locum ueritas habet, et non strepitu [1 1Kb] iniquitatis totus omnino mundus obsurduit, ratione, disputatione, et Apostoli fide, atque ipsa eius sententia teste, perdoctum esse fatebitur, inter Traducianos et Catholicos tantum esse discrimen, quantum inter Paulum et Manicheum, quantum inter sapientiam et stultitiam, quantum inter rationem et insaniam, quantum inter constantiam dictorum [2 1Kb] , et eam fluctuationem quam noua feditate perpeteris, ut in iisdem pene uersibus quod dixeris neges, quod negaueris asseueres.

AUG. Iam responsum est: rogo te, si aliquid dicere non potes, tace si potes; sed quod peius est, nec hoc potes.

CIII. IUL. »Et non, inquit, sicut per unum peccantem, ita est et donum. Nam iudicium ex uno in condemnationem; gratia autem ex multis delictis in iustificationem« . Quibus Apostoli uerbis admoues expositionem tuam ita se habentem: »Ex uno ergo, quid,« inquis, »nisi delicto? Quia sequitur, Gratia autem ex multis delictis. Dicant isti, quomodo ex uno delicto in condemnationem, nisi quia sufficit ad condemnationem etiam unum originale peccatum, quod in omnes homines pertransiit. Gratia uero ideo ex multis delictis in iustificationem, quia non solum unum illud soluit, quod originaliter trahitur; sed etiam cetera, que in unoquoque homine motu proprie uoluntatis adduntur. Si enim ob unius delictum mors regnauit per unum, multo magis qui abundantiam gratie et iustitie accipiunt, in uita regnabunt per unum Iesum Christum. Itaque sicut per unius delictum in omnes homines ad condamnationem, ita et per unius iustitiam  in omnes homines ad iustificationem uite« . Post que Apostoli uerba, quasi aliquid confeceris, insultando de nobis loqueris: »Adhuc permaneant in uanitate mentis sue, et dicant unum hominem non propaginem traiecisse, sed exemplum prebuisse peccati. Quomodo ergo per unius delictum in omnes homines ad condemnationem, et non potius per multa sua cuiusque delicta: nisi quia etiamsi illud unum sit tantum, idoneum est perducere ad condemnationem, etiam nullis additis ceteris; sicut perducit paruulos morientes, qui ex Adam nascuntur, si in Christo non renascantur? Quid ergo a nobis querit iste, quod non uult ab Apostolo audire, per quid peccatum inueniatur in paruulo; utrum per uoluntatem, an per nuptias, an per parentes? Ecce, audiat per quid, audiat et taceat, per quid peccatum inueniatur in paruulo: Apostolus, Per unius delictum, inquit, in omnes homines ad condemnationem« . Nihil te quidem magis timere quam interrogationem perscrutatricem animi tui et dogmatis nouimus: inde est quippe, quod omnibus opibus negationem examinis a mundi potestatibus comparatis; intelligitis enim agendum uobis ui esse, cum deserimini rationis auxilio.

AUG. uis non timere potestatem? Bonum fac . Non est autem bonum, contra apostolicum sensum exserere et asserere hereticum sensum. Quid adhuc queris examen, quod iam factum est apud apostolicam Sedem; quod denique iam factum est in episcopali iudicio Palestino, ubi Pelagius, uestri auctor erroris, procul dubio damnatus esset, nisi ista, que tu defendis, dogmata uestra damnasset? Damnata [1 1Kb] ergo heresis ab episcopis non adhuc examinanda, sed cercenda est a potestatibus christianis.

CIu. IUL. Sed non tua opinio apud prudentes tantum ualebit, ut cum tu sis caput horum et causa malorum, de conflictu medio Apostoli te obiectione subducas; et putes illum pro te esse feriendum: quo potissimum contra uos preceptore armamur ac principe. Ut ergo quid tibi dicendum sit, consequenter agnoscas: si mihi et tibi super hoc esset nulla dissensio, quod Apostolus naturali peccato Manicheorum dogma firmaret, tunc tuum caput petenti, illum constanter opponeres: nunc uero cum inuiolabilis apud me Magistri Gentium dignitas perseueret, eiusque uerba tua ledi expositione non patiar, que, secundum regulam prolatam rationis, stulto, impuro, et impio assero dogmati repugnare [2 1Kb] , nichilque eum pro peccato naturali dixisse conuinco; qua tu impudentia ingeris, ut uel pro te mihi ille respondeat, qui non interrogatur, quoniam nec de eius sapientia dubitatur; uel me uociferaris nolle audire ab Apostolo, quod in te ab Apostolo nobis tradita intelligentie sanitate detestor?

 AUG. Numquid non post Apostoli uerba a me interposita nichil aliud quam tacere debuisti? Et tamen contra illa nichil dicens, nec secundum illa aliquid dicens, mihi non taces, et iactas inter cetera, quod ego sim caput horum et causa malorum: quasi ego prior uel crediderim, uel esse disputauerim originale peccatum. Tam quippe imperitos hec tua credis esse lecturos, qui nesciant quam multi ante nos Ecclesie clarique doctores, sic ista Apostoli uerba intellexerint et exposuerint, quemadmodum tota ex ipso initio sui catholica intelligit uel credit Ecclesia: que doctorum uerba si mala sunt, sicut uos dicere non timetis; quomodo ego sum, queso te, caput horum et causa malorum; nisi quia tu es caput harum, quas mihi rabiosus ingeris, calumniarum? Nam si sano cerebro considerares humane uite miserias, a primis fletibus infantium usque ad extremos gemitus morientium; uideres profecto, quod nec ego, nec tu, sed ille Adam fuerit caput horum et causa malorum: quod nolens uidere, clausis oculis clamas et iustum Dei esse iudicium, et non esse originale peccatum. Que duo inter se quam sint contraria, procul dubio cerneres, non dico si horum malorum caput non esses, quia utique non es; sed si sanum caput haberes, quod habere posses, si doctores sequendo catholicos caput Pelagium non haberes.

Cu. IUL. Exprimatur igitur uis argumentorum tuorum. Postquam dixit Paulus, quia multo magis abundasset gratia Saluatoris ad medendum, quam preuaricatio primi hominis ad nocendum, sequitur: Et non sicut per unum peccantem, ita est et donum: nam iudicium ex uno in condemnationem, gratia autem ex multis delictis in iustificationem. Quod tu »delictum unum ad condemnationem sufficiens, originale esse« contendis, »in omnes« uidelicet »homines pertransiens: gratiam autem ideo ex multis delictis in iustificationem dici, quia non solum illud unum soluit, quod originaliter trahitur, sed etiam cetera que in unoquoque homine motu proprie uoluntatis adduntur.« Ad quod confirmandum paulo post argumentaris, quia si hoc unum delictum ad condemnationem sufficiens Apostolus dixisset imitatione susceptum, addere debuisset, omnes homines ad condemnationem non per unum ire delictum, sed per multa sua queque uoluntate commissa. In quibus [1 1Kb] quoniam elaqueandus est Apostoli sermo a cassibus Manicheorum; ut sit attentus lector, admoneo. Ais ergo secundum nostrum sensum, quo asseritur prima culpa formam prebuisse peccantibus, debuisse Apostolum, sicut gratiam ex multis delictis in [2 1Kb] iustificationem dixit operari, ita ex multis peccatis dicere regnasse mortem. Porro hoc argumento contra te omnino luctaris: conuinco enim secundum dogma tuum, inconsequenter Apostolum pronuntiare, Gratia autem ex multis delictis in iustificationem, qui dixerat, Ex uno peccato iudicium in condemnationem. Ut enim egredientes de nostris finibus,  in uestra regione uersemur: si libertas arbitrii primo est euersa peccato, et in omni deinceps hominum genere manca adeo remansit, ut non sit ei possibile nisi tantummodo malum facere, non autem habeat [1 1Kb] in facultate electionem partis alterius, id est, recedere a malo et facere bonum; sed iniquitatis necessitate depressa appetentie criminum parere compellitur: si perrupta omni lege iustitie, facta sunt naturalia que fuerant uoluntaria; si lex peccati habitat in membris, que tyrannidem in imaginem et opus Dei, nuptiarum uerecundia et iucunditate sortita est; si frutex diaboli in uisceribus pangitur ante animam, et cum incrementis naturalibus adolescit, frondescit, et pestifera fruge ingrauescit: si hec, inquam, ut dicitis, una primi hominis culpa progenuit; consequentius dicitur ex uno delicto in condemnationem genus ire mortalium, quam ex multis delictis gratiam liberare; ut magis proprie intelligatur dici posse hec gratia ex uno delicto liberare, quos liberat. Nulla enim alia motu proprie uoluntatis adduntur, si omne malum, fracta arbitrii libertate, exclusa honestate desiderii, infectrix seminum culpa primi genitoris operatur.

AUG. Unde fieri potest ut homo qui conaris apostolica uerba peruertere, possis loqui nisi peruerse? Nam utique, cum ad illud delictum, quod generatio trahit, usus uoluntatis accesserit, quem non habent paruuli, in multas et uarias cupiditates arbor multorum pullulat peccatorum: quod antequam fieret, etiam ipsum unum trahebat ad damnationem, si ante uoluntatis usum paruulus finiret hanc uitam. Neque enim quia maior damnatio debetur iam magno et multiplicato malo, ideo nulla paruo et nondum multiplicato debebatur. Quomodo ergo regeneratio, que multiplicatum per usum uoluntatis malum tollit, non plus [2 1Kb] prestat, quam nocuit generatio, que huius quamuis magni et multiplicis mali, nondum tamen auctum, et nondum multiplicatum traxit initium, quod solum sine ulla pullulatione remaneret, si nullus uoluntatis usus, quo augeretur et multiplicaretur, accederet? uoluntas autem, antequam bone libertati ad operandam ueram iustitiam gratia Dei subueniente reddatur, multis aliis etiam causis, preter originis uitium, mouetur ad peccandum, uel non mouetur; unde fit ut ipsi impii quibus uel nondum subuenit, uel nunquam subuentura est gratia, que iustificat impium, alii magis, alii minus peccent. Iudicium ergo ex uno in condemnationem, quia damnantur et hi qui unum illud generatione traxerunt: gratia autem ex multis delictis in iustificationem, quia non solum illud cum quo nascitur homo, sed quidquid aliud delictorum uoluntatis usus illi malo addidit, tollit. Hec est apostolicorum uerborum catholica ueritas, quam nulla heretica loquacitate deprauas, quantalibet nos prolixitate [3 1Kb] uanitatis et loquacitatis exerceas.

 CuI. IUL. Ac per hoc, si est naturale peccatum tantorum auctor malorum, gratia Christi nequaquam multa delicta donando iustificationem operatur: sed uni peccato indulgendo negotium benignitatis exsequitur; quod cum se spondet acturam [1 1Kb] , fidem faciet promissis, si hec que dicuntur per peccati uulnus inuecta curauerit: ceterum si et post remedia que detulit, eadem tamen diabolicorum morborum series perseuerat; uoto [2 1Kb] eius gratificatio, presumptioni uenia debetur, quia ad curandum innatas pestes uirtus ei defuit, non uoluntas.

AUG. Iam responsum est: intellige, et tace. Aliter gratia certantem facit, atque adiuuat; aliter uictorem sine hoste ullo, uel externo, uel interno, in eterna pace conseruat: ista laboriosa militia est in presenti seculo, illa beata requies in futuro. Sed si tu cum uitiis carnalibus in te ipso bellum non geris, erubesce: si geris, obmutesce.

CuII. IUL. Quid igitur hac disputatione confectum est? Sensui uidelicet tuo et Apostolo non conuenire. Apostolus enim ait, multa delicta gratie liberalitate donari: dogma uero tuum asserit, unum peccatum naturale, quod legem peccati uocas, in cunctis hominibus desideria iniquitatis effingere. In absoluto itaque est, a te naturam que est opus Dei, ab illo argui uoluntatem. Non autem aliter prorsus eloqui debuit, quam elocutus est, id est, ex uno condemnationem fieri posse peccato: quia et primus ille homo per unum peccatum delinquendi prebuit exemplum; et sicut illi ipsi ad condemnationem una preuaricatio abundauit, sic etiam ceteris ad reatum una potest culpa sufficere. Propter quod Ecclesiastes, Qui in uno peccauerit, multa bona perdit ; et Iacobus, Si totam legem obseruaueris, offendas autem in uno, factus es omnium reus .

AUG. Ergo peccatum Ade ipsum solum lesit, non et genus humanum. Non enim in tantum eris absurdus, ut dicas, peccato eius lesos esse uel ledi homines nescientes, uel non credentes utrum fuerit, et quid egerit: quia etsi nescientes homines aliquid imitantur, eo tamen peccato ledi et fieri peccatores, quod ante annorum millia factum esse nesciunt, nimis insipienter dicis; nisi hoc peccatum ad omnes generationes transisse fatearis. Dicentes autem quod Ade peccatum ipsum solum leserit, et non genus humanum, nisi damnaret Pelagius, damnaretur ab eis iudicibus, qui Manichei utique non sunt.

CuIII. IUL. Gratia uero Domini Iesu Christi non est ita data, ut per singula peccata, quasi per singula uulnera, singula quoque indulgentie remedia prouideret, diuersisque baptismatibus peccatis uariis ueniam preberet: sed pro efficacissime potestate medicine, que criminibus, id est, male uoluntatis operibus admouetur, ita communiter subuenit, ut diuersas species reatuum unius ui consecrationis abstergat.

AUG. Quomodocumque dicas datam gratiam Domini  Iesu Christi, separas ab ea paruulos, quos ea saluos fieri negas: ut scilicet uobis ipsa uocabula pro uestro arbitrio diuidentibus, Christus ad paruulos pertinere uideatur propter regnum Dei, quo nonnisi baptizatos posse peruenire conceditis; iehsu autem sit ab eis prorsus alienus, quoniam non in illis operatur, unde hoc uocatur. Scriptum est enim, uocabis nomen eius Iesum; continuoque causam subiiciens, quare Iesum: Ipse enim saluum faciet, inquit, populum suum a peccatis eorum . Quod in paruulis fieri negantes, et a nomine Iesu illos, et ab eius populo separatis: et audetis indignari, quod uos potius ab eodem populo separamini? Quantum autem attinet ad delicta uoluntaria, sicut ex multis iudicium mittit in condemnationem, sic ex multis gratia in iustificationem. Quare ergo dictum est, Iudicium ex uno in condemnationem, gratia autem ex multis delictis in iustificationem; nisi quia hoc loco non est opposita uoluntati uoluntas, aut imitationi imitatio; sed generationi regeneratio? Sicut enim generatio iudicium habet ex uno in condemnationem; ita regeneratio gratiam ex multis delictis in iustificationem. Clarum est quod uoluit intelligi Apostolus: uos si subditas aures aperiatis, contentiosa ora claudetis.

CIX. IUL. Prudenter ergo, cum de Adam loqueretur, nominauit unum peccatum, quod uoluit intelligi formam preuaricationis fuisse: ideo, inquam, unum et non multa memorauit, quia sciebat unum tantum Ade peccatum in legis historia contineri. Gratiam uero ex multis delictis in iustificationem, imbutos a se laudauit emittere, ne beneficii pauperis suspicio nasceretur: et si dixisset, Gratia ex uno in iustificationem; non tam omnia uideretur abolere, quam singula. Quod ergo premisit unum peccatum, fidem seruauit historie: quod subdidit, ex multis gratia in iustificationem, munificentiam mysterii commendauit et copiam.

AUG. Quid autem opus erat ut de Adam loqueretur, cum Christi gratiam commendaret; nisi quia per illum generatio, per istum regeneratio est?

CX. IUL. Que expositio, ut rationi concinit, ita uos destruit: hoc enim ipso confiteri tibi necesse est, in omnibus superioribus uerbis Apostolum de peccato Manichee traducis non locutum, quando in commemoratione gratie multa absolui peccata monstrauit.

AUG. Manicheos tu adiuuas, quibus inducendi aliam naturam malam das locum, negando in originali malo esse causam miserie paruulorum: quam miseriam in paradiso utique non haberent, si perseuerante ibi nature humane rectitudine ac beatitudine [1 1Kb] nascerentur.

CXI. IUL. De istorum enim peccatorum genere, que multa esse, et dimitti omnia per gratiam commendauit, ostendit se etiam illud unum superius dixisse peccatum: tu autem hec multa ea consentis esse, que committuntur ab unoquoque homine motu  proprie uoluntatis: et illud ergo unum de eodem genere est.

AUG. Simul cum illo uno, dico esse multa, non preter illud: potest autem et hoc recte dici de eodem genere esse, si ad originem referatur; quia et ipsum ex primi hominis uoluntate manauit, quando illius peccatum intrauit in mundum, et per omnes homines pertransiit.

CXII. IUL. Ut intelligatur ab unoquoque motu proprie uoluntatis attractum; et iam non fecunditas seminum, sed studiorum prauitas arguetur. Ceterum si illud unum originale uoluisset intelligi, non utique in sequentibus peccata multa dixisset, que per gratiam dimissa testatur.

AUG. Quare non dixisset, nisi quia hoc uolunt Pelagiani? sed non uult ueritas, qua Pelagiana redarguitur nouitas, et uincitur uanitas. Multa enim delicta, ex quibus gratia mittit in iustificationem, simul cum illo uno multa sunt; ex quo uno iudicium [1 1Kb] , etiamsi alia non addantur, mittit in condemnationem. Sic ergo Adam unum delictum potuit generatis inserere, Christus autem regeneratis multa dimittere; quoniam plus iste profuisse, quam ille nocuisse monstratur.

CXIII. IUL. Et quamuis que acta sunt, ad defensionem ueritatis exuberent: tamen ad ea que inferimus, ut sit lector intentus, admoneo. Apparebit enim irrefutabiliter, nichil in his locis apostolum Paulum de natura, sed de conuersatione mortalium disputasse: uim nempe gratie Christi et peccati primi e regione constituens, comparansque effectus utriusque, laborauit ostendere, magis Christi profuisse mysterium, quam primi hominis nocuisse peccatum. Id autem docuimus in sensu traducis non posse constare. Ut ergo multa que enumerauit, ita hoc peculiariter ad laudem uoluit gratie pertinere, quod ait, Iudicium ex uno in condemnationem, gratia autem ex multis delictis in iustificationem uite. Quod hoc modo naturalis mali [2 1Kb] assertor exposuit: »Ideo,« inquit, »ex uno in condemnationem, quia sufficiens est illud unum peccatum, quod originaliter trahitur, ad condemnationem ducere, sicut ducit paruulos, qui ex Adam nascuntur, si in Christo non renascantur; etiamsi alia peccata nulla sint. Gratia autem ex multis delictis in iustificationem; quia non solum illud dimittit, quod originaliter trahitur, sed etiam cetera que ab unoquoque, motu proprie uoluntatis adduntur« . Ecce professus es, licet impietate Manichea, esse quidem naturale peccatum, uerumtamen unum, ob quod ais nascentes debere damnari.

AUG. Qui dixit, »Omnes sub peccato nascimur« , Manicheus non erat. Sed uos, responde quid sitis, qui tot imagines Dei, sine ullius peccati merito, separatis a regno Dei, negatis damnari iudicio Dei, et facitis duas eternas felicitates, unam que sit in regno Dei, alteram  que sit extra regnum Dei: dicite, obsecro, In ea felicitate que extra Dei regnum erit, ullusne regnabit, an nullus? Si nullus, liberior erit procul dubio sine ullo rege illa felicitas: si uero ullus in ea regnabit, quis erit rex imaginum Dei, qui non erit Deus? Porro si deus erit, uos introducitis alterum deum; et me dicitis Manicheum? Quod si Deus ipse ibi regnabit, cuius ille imagines sunt; etiam ipse imagines eius in ueri Dei sui regno [1 1Kb] felices erunt. Et ubi erit [2 1Kb] , Nisi quis renatus fuerit ex aqua et Spiritu, non potest introire in regnum Dei ? An tandem aliquando extra regnum Dei in felices futuros fatemini paruulos non renatos? Dicite ergo huius infelicitatis meritum, uerbosi et contentiosi, qui negatis originale peccatum.

CXIu. IUL. Proba ergo, hoc in eis, quod gratie Christi apostolus Paulus adscripsit, impleri, uidelicet ut ex multis delictis iustificationem operetur, id est, ut iustitiam peccatorum plurium una semel remissione contribuat: aut ergo doce paruulos multis obnoxios esse criminibus, ut eis quoque illud persuadeas conuenire, in quo laudem munificentie Christi Apostolus collocauit, ut ex multis eos constet liberatos esse peccatis; aut confitere, Paulum nichil in his locis de paruulis, nichil de hominum disputasse natura, quando ea dimitti gratie liberalitate testatus est, que te quoque annuente nequeunt in nascentibus inueniri.

AUG. Quid est quod loqueris [3 1Kb] , quid est quod tibi obstrepit loquacissima uanitas, ne intret in aures tuas manifestissima ueritas? Utique iehsu, qui ex multis delictis saluum facit populum suum, non pretermittit etiam originalia singula paruulorum; quia in eisdem multis et ipsa sunt.

CXu. IUL. Gratia, inquit, ex multis delictis in iustificationem. Tu paruulos non plus quam uni obnoxios dicis esse peccato. uides ergo in eorum persona laudem gratie claudicantem [4 1Kb] ; quia non inuenit multa peccata, quorum remissione laudetur. Quod dixit itaque apostolus Paulus, Gratia autem ex multis delictis in iustificationem, falsissimum esse in paruulorum statu proditur. Quo hinc tu igitur conaberis exsilire [5 1Kb] ? Procul dubio dicturus es , hoc quod ait Apostolus, Gratia autem ex multis delictis in iustificationem; apud homines perfecte etatis impleri, qui multis delictis per motum proprie uoluntatis conuincantur obnoxii, in paruulis autem non ex multis, sed ex uno delicto fieri iustificationem.

AUG. Non erat magnum ut intelligeres ab hac iustificatione, quam Saluator ex multorum delictorum dimissione suis confert, uos potius subtrahere paruulos,  quibus nullum peccatum remitti posse contenditis: non autem nos, qui cum dicimus per unum peccantem missos omnes in condemnationem, nullam excipimus etatem; quia hoc delictum etiam maioris etatis homines habent: itemque cum dicimus ex multis delictis iustificare gratiam, nullam nichilominus excipimus etatem; quoniam qui multa peccata dimittit , profecto ulla non pretermittit, hoc est, nec pessimorum plura, nec aliquorum pauciora, nec singula paruulorum. Hoc ergo ut uideretis, non erat magnum, nisi inuideretis paruulis medicum Christum, eumque illis Iesum prorsus esse nolletis, horrenda impietate, mira cecitate [1 1Kb] , blasphema loquacitate. Quid est autem insanius, quam uelle gratiam Christi ad eos tantummodo pertinere, quorum sunt multa peccata? Hac quippe ratione, uel potius mentis excecatione, non solos huic gratie subducitis paruulos, quos nullum ex origine reatum trahere existimatis, sed omnes omnino qui multa peccata non habent: quoniam sic putatis intelligendum quod ait Apostolus, Gratia autem ex multis delictis in iustificationem , ut ad istam gratiam nemo pertineat, nisi cui dimittit multa peccata. Ac per hoc, quoniam nullum peccatum, sicut opinamini, paruulus habet, profecto cum creuerit, et peccare iam ceperit, non dico si pauca peccata, sed si adhuc unum forte commiserit, et ad Christi Baptismum uenerit, nullo modo ad istam gratiam pertinebit; quia non ex multis delictis in iustificationem mittitur, sed ex uno. Puto quod non usque adeo cordis in uobis preualet surditas, ut uos hec tanta erubescere non compellat absurditas. Porro, si pertinet ad istam gratiam etiam cui unum peccatum dimiserit; sic dixit Apostolus, Gratia ex multis delictis in iustificationem, ut totius populi peccata uoluerit, qui per illam iustificatur, intelligi, aliis illic habentibus plura, aliis pauciora, aliis etiam singula, que utique multa sunt omnia.

CXuI. IUL. uerum tali expositione, qua quidem nec peruertere sensum [2 1Kb] , nec subfugere ualebis, tamen non solum prestigias tuas, sed etiam illius, quam in nos inflammabas, figmentum inuidie perdidisti. Grauiter quippe nos in fidem commisisse iactabas, qui dicimus gratiam quidem Christi uniformiter esse tradendam, nec debere uerba eius et instituta concuti; sed equaliter cunctis a se imbutis adoptionis et sanctificationis et promotionis dona conferre: uerum non omnes accedentes in unis [3 1Kb] reatibus inuenire; sed eos quidem qui propria uoluntate peccauerint, sine cuius opere nullum potest esse peccatum, liberare de reatu, et de malis facere bonos; innocentes autem infucata primeuitate felices, pro nullo opere male uoluntatis arguere, cuius apud eos nouit  experientiam non fuisse?

AUG. O dementiam singularem! Hoc disputare est, an insanire? Cum miseria se natos esse paruuli flendo testantur, quos non uis Christum habere Iesum; et felices eos dicis, quos tamen eius non [1 1Kb] admittis in regnum: quod regnum si christiana caritate diligeres, ab illo separari magnam esse miseriam iudicares.

CXuII. IUL. Sed de bono facere meliores: atque ad unum quidem collem omnes, quos susceperit, sanctificationis euehere [2 1Kb] , sed non omnes in eadem uitiorum palude deprehendere; uerum alios inuenire in statu innocentium, alios in studiis noxiorum. Hoc ergo quia dicimus, quod fidei sanitate, presidio rationis [3 1Kb] , atque intelligentie pietate munitur, per quod et Christi gratia iure laudatur, nec Deo applicatur ullus reatus; tu dicis auctoritatem nutare Sacramenti, atque acumine pistillo omni obtunsiore asseris, auferri auctoritatem gratie, nisi ei calumniandi flagitium adscribatur, nisi iustitie instituta peruerterit, nisi his qui scientiam non habent, aliene conscientie crimen impegerit; postremo nichil eam efficere, si non in omnibus uniformiter predicetur operari.

AUG. Quid est quod acumen, non meum, sed omnium catholicorum disputatorum, cum quibus inconcussum teneo, quod frustra labefactare conamini, pistillo comparandum putasti? An quod uos fragiles conterat, sentire cepisti [4 1Kb] ? Et tamen qui uelut defensione iustitie Dei niteris, ut euertas quod de paruulorum non regeneratorum damnatione tota Christi sentit Ecclesia, nunquam dicturus es graue iugum super paruulos unde sit iustum, si non trahunt originale peccatum. Nec aduertis, uos potius peruertere instituta iustitie, et hoc omnipotentis Dei, a quo uel sub quo istam penam sine ullo merito innumerabilibus omnium hominum millibus, hoc est, imaginum Dei, a die exitus de uentre matris eorum, dicitis irrogari. Postremo, nunquam dicturus es, unde sit iustum ut paruuli nulla sua, nulla plerumque etiam suorum culpa, sine Baptismate mortui, a parentibus et propinquis fidelibus separentur, et ad Dei regnum non admittantur, nec inter uasa facta in honorem, sicut alii paruuli baptizati, sed inter uasa facta in contumeliam , sine ullis malis meritis deputentur. Displicet enim heretice prudentie uestre, quod catholica fides credit, posteaquam ierunt omnes ex uno in condemnationem, in aliis fieri misericordiam gratie, in aliis iudicium ueritatis manere, per inuestigabiles Domini uias, que uniuerse sunt misericordia et ueritas .

CXuIII. IUL. Id ergo totum, per quod stultitia sordentes decipiebas animos, tua expositione euanuisse manifestum est.

 AUG. Euanuisti, sed tu, qui uidere uel confiteri non uis remissionem peccatorum etiam ad illos pertinere, qui unum habent: ad quam medicinalem gratiam non pertinent paruuli, si nullum habent: quos impie necatis [1 1Kb] , quia eis saluatorem negatis.

CXIX. IUL. Nam cum Apostolus pronuntiat, Gratia autem ex multis delictis in iustificationem, et hoc tu dicis in paruulis quidem non posse constare; in illis autem, qui iam perfecte etatis sunt, solis ideo impleri, quia ad unum illud alia quoque motu proprie uoluntatis addiderint; confiteris sine dubio, diuersam esse operationem gratie pro diuersitate uenientium. In his quippe, qui motu proprie uoluntatis utuntur, suppetit ei materia gloriandi; quia ex multis criminibus in iustificationem, quos adoptarit, educit: in paruulis autem, secundum te, ieiunius, angustius, exilius, nec uirtute magna, nec medicina idonea, nec honestate salua, nec pudore securo, unum illud peccatum se promittit auferre, quod nec debuit imputare; et ex hoc uno, quos liberat, in iustificationem conatur emittere.

AUG. Iam responsum est: eadem multum dicis, non inueniendo quid dicas. Cum dicitis nullum peccatum paruulis imputandum, iniustum facitis Deum, qui eis graue iugum a die exitus de uentre matris imposuit . Quod etsi Scriptura non diceret, quis tam cecus est mente, qui non uideat miseriam generis humani a fletibus incipere paruulorum? Iniustam facitis etiam Dei legem, que octauo die non circumcisi animam damnat infantis : uanum quoque iudicatis esse preceptum, ubi sacrificium pro peccato, infante nato, iubetur offerri . Si autem reatus iste originis, et Scriptura sancta proditur, et ipse se prodit; etiam hoc peccatum inter illa est multa peccata, ex quibus iustificat gratia, que paruulos quoque ex hac miseria beatificat. Et hoc non in isto seculo, quod uniuersum Deus hominibus uoluit esse penale, ex quo primos homines foras de paradisi felicitate dimisit; sed in futuro eterno, unde nunc Christus membris suis sancti Spiritus pignus impertit.

CXX. IUL. Confessus es ergo aliter operari gratiam in maioribus, aliter in minoribus. Nec quidquam putes [2 1Kb] responsioni tue relictum loci, si inferas, magnam quidem, sed in remissione peccatorum esse distantiam; ut etsi unum peccatum, tamen inueniat quod remittat. uerum nichil hac argumentatione promoues: neque enim refert in qua specie uarios unius gratie fatearis effectus, dummodo uarios posse esse fateare.

AUG. Aliud est uarios effectus gratie dicere, quia et Scriptura sancta multiformem dicit gratiam Dei ; et aliud est gratiam remissionis peccatorum paruulis denegare, eosque in Ecclesia ueritatis, si non eruuntur de potestate tenebrarum, mendaciter exorcizari exsufflarique contendere, cum magna iniuria Creatoris, si non indigent auxilio  Saluatoris, ut de potestate deceptoris eruantur.

CXXI. IUL. Ego enim hoc contentus sum, quod mihi es tu dare compulsus, quia quod predicauit Apostolus in liberalitate gratie, non possit cunctis equaliter etatibus conuenire: tu si quid attuleris, quod [1 1Kb] et in prima nascentium etate remissionem confirmes exsequi; illud tamen non admouisti [2 1Kb] , quia non compleatur in paruulis unde Apostolus gratiam Christi pronuntiauit esse laudabilem. Nam cum medicinam mysterii, peccato primi hominis, quem formam [3 1Kb] fuisse docebat, sequentibus anteferret, ait, Iudicium ex uno delicto in condemnationem, gratia autem ex multis delictis in iustificationem. Illud ergo per quod pretulit gratiam, quia ex multis uidelicet delictis iustificationem operatur, nec secundum te constat in paruulis; atque ad hoc, quamuis reluctareris, attractus es, ut non equaliter in diuersis etatibus gratiam faterere uersari.

AUG. Iam responsum est: uana loqueris. Gloriosa est gratia Dei, etiam cum dimittit singula quorumque peccata; quia et ipsa singula ad eam multitudinem pertinent peccatorum, ex qua iustificat homines qui saluum facit populum suum a peccatis eorum : ad quem populum dignissime non pertinetis, quia paruulos ad eum pertinere non uultis.

CXXII. IUL. Quod cum receptum est a te, apparuit nullam fuisse necessitatem nature humane calumniam concitandi, ob hoc solum, ne Baptismatis magis gratia uarios habere pro etatibus diceretur effectus. Quo persuasionis colore sublato, si quid neruorum habes, si quid ingenii, si quid uirtutis, annitere probare naturale peccatum, quod uides ratione, auctoritate, equitate destructum. Quo enim es deceptus intuitu, ut commixtionem corporum, quam Deus instituit [4 1Kb] , et conciliatricem ipsius commixtionis uoluptatem sexuum, que tam in hominibus quam in pecoribus uigens, auctorem suum eum quem corporum indicat conditorem, diaboli opus et fruticem uocares?

AUG. Erubesce: tu es ille laudator libidinis. Erubesce, inquam: libido ista, que tibi multum placet, contra quam necesse est ut pugnet, qui non uult ei sollicitanti consentiendo perpetrare peccatum, non erat in paradiso ante peccatum. Aut ergo nulla ibi erat, aut uoluntatem mentis nec precedebat, nec excedebat. Non est talis modo: hoc in se ipso sentit omnis homo; et tu homo es. Cohibe renitendi studium, et agnosce uitium [5 1Kb] unde trahitur originale peccatum. Hoc in hominibus propagatis inuenerunt nuptie, non fecerunt: hoc [6 1Kb] necessitate utuntur, castitate bene utuntur, idcirco nulla ratione culpantur. Hoc in pecoribus ideo non est malum, quia non in eis caro concupiscit aduersus spiritum: quod malum  in hominibus sanandum est bonitate diuina, non humana uanitate laudandum.

CXXIII. IUL. Que autem ratio fuit, ut primo [1 1Kb] innocentiam crimine sauciares alieno, dehinc rem studiorum miscere seminibus conareris?

AUG. Eadem per eadem dicis: sed procul dubio sunt uana [2 1Kb] que dicis. Natura bona sunt semina, sed uitiantur et semina, eisque uitiatis propagantur et uitia. Saltem species te corporum doceat, quorum cum sit opifex summe bonus et nullo uitio deprauatus, uitiosa tamen multa nascuntur: et utique si nemo peccasset, nulla in paradiso talia nascerentur.

CXXIu. IUL. Ut Baptismati ueritatem proprie operationis auferres? ut Deo, qui totus equitas est, qui sine iustitia Deus esse non potest, perspicue iniquitatis crimen adscriberes?

AUG. uos hoc potius facitis: quoniam si paruuli sine ullius peccati merito premuntur graui iugo, iniquus est Deus: sed quia ille non est iniquus, tu es calumniosus et cecus.

CXXu. IUL. Tam, inquam, perspicue, ut ipse hanc iniustitie speciem, quam eius mentiris adherere iudiciis, legis sue auctoritate damnauerit.

AUG. In eius lege scriptum est, animam paruuli, si die octauo non circumcidatur, interituram de populo suo : quo merito? dic, si potes. Sed omnino non potes; et tamen originale peccatum negando non taces.

CXXuI. IUL. Que ergo tot [3 1Kb] blasphemiarum necessitas fuit, si nec ista quam amplexabaris fuit? Que quidem nichil habens momenti, tamen uelut quedam tabula uidebatur, quam in tanto naufragio contineres, quam uictis remisisti, sero licet, lacertis. Ut enim res repetitione clarescat: ideo Manicheus credebaris ab ineptis quibusque tolerandus, ne gratie Christi non in omnibus una efficientia uideretur: ad hoc tu nunc, sine adactu nostro [4 1Kb] , expositionis tue processibus intulisti, dicens Apostoli sententiam, que ait, Gratia autem ex multis delictis in iustificationem, in hominibus quidem maioris etatis posse, in paruulis uero non posse compleri; sed esse in paruulis aliud breuius, exilius, egentius; quod licet tu excogites, tamen nequaquam dixisse Apostolum confiteris.

AUG. Relegatur quod tibi responsum est, ut intelligatur te nichil dicere, et tamen tacere non posse, homo linguose. Gratia ex multis delictis mittit in iustificationem, cum saluum facit iehsu populum suum a peccatis eorum. In eisdem multis inuenit etiam singula paruulorum: quemadmodum etiamsi peccata originalia nulla essent, in eisdem multis inueniret [5 1Kb] peccare incipientium etiam singula grandiorum, quibus ad Christi Baptisma uenientibus nullo modo diceretur, Non potestis modo baptizari, quia nondum habetis  multa delicta; gratia enim ex multis delictis mittit in iustificationem. uerissime quippe responderent, In multitudine delictorum, ex quibus iustificat gratia, etiam nostra delicta sunt singula, ubi habent aliqui plura, aliqui pauciora, que simul cum singulis nostris multa sunt omnia.

CXXuII. IUL. Igitur et secundum te, in adoptione [1 1Kb] quidem per omnes etates gratie est equalis effectus: in remissione uero peccatorum non in omnibus est una taxatio. Sed egi hactenus parce nimis atque patienter:

AUG. Si tam multa loqueris parce loquens, ut unum meum librum  , nec ipsum totum, tuis octo libris insecteris; nimium profusa et luxuriosa est parcimonia tua. Sed si hactenus parce egisti; quare in tam multis contra ueritatem clamans, anime tue non pepercisti?

CXXuIII. IUL. Premissa scilicet disputatione probare contentus, te quoque qui nobis seditionem per hoc maximam concitabas, dicere remissionis peccatorum non in cunctis unam constare rationem; ut etiamsi unum hoc naturale peccatum persuadere posses, tamen liqueret necessario dici, non semper accedentium ad gratiam unum statum esse; et hoc Apostoli dictum, ex multis delictis in iustificationem, in adulta solum, non autem etiam in prima etate compleri.

AUG. Secundum tua uaniloquia, nec in adulta etate completur: quoniam multi adulti habent singula , quibus contigit uenire ad Baptismum, quando peccare ceperunt; aliqui habent etiam paucissima, non tamen multa: non ergo pertinebunt ad hanc gratiam Christi; quoniam ex multis delictis illa iustificat, que non habent isti: quod si quisquis sapit, ineffabiliter desipit. Agnosce Christum ex multis delictis iustificantem, saluumque facientem populum suum, et in iisdem multis intelligens posse quorumlibet et pauca et singula computari, noli ab hoc populo sortem subtrahere paruulorum; etiam ipsis crede necessarium esse Iesum, qui hoc non uocatur, nisi quia saluum facit populum suum, in quo utique sunt et paruuli, a peccatis eorum.

CXXIX. IUL. Nunc uero assero consequenter nichil Apostolum de Manichea traduce suspicatum: ostendit quippe ad grauem iniuriam pertinere mysteriorum, si compararentur per cuncta peccatis, id est, si non efficacius prodesset gratia, quam culpe forma nocuisset. Maximam ergo christiane fidei dignitatem in eo Magister Gentium collocauit, quod eam affirmauit antestare delictis: ob hoc illi cure fuit, ut morbis ueteribus medicine preferret effectum.

AUG. Hanc medicinam negatis paruulis, quos falsa et inimica defensione saluos esse contenditis. Sed Deus eorum, qui ex ore infantium atque lactentium medicine sue perficit laudem, profecto et uos destruit,  qui eis adhibetis inimicam defensionem, cum destruit inimicum et defensorem.

CXXX. IUL. Inde gratiam ostendit esse laudabilem, si ei per omnia conueniret quod dixit, Iudicium ex uno in condemnationem, gratia autem ex multis delictis in iustificationem. Qua tu ergo licentia gratiam Christi ea laudatione fraudabis, qua illam Apostolus uoluit predicari; ut deiicias titulum dignitatis, per quem solum honorem eius uas electionis uoluit agnosci?

AUG. Hec ad paruulos non peruenit, si nullo delicto, secundum uos, obligati sunt: sed quia obligati sunt, profecto gratia ex multis delictis multitudinem fidelium suorum iustificans, etiam ad unum delictum sanandum peruenit eorum, ut ex ore infantium destruat ora fallentium inimicorum et defensorum.

CXXXI. IUL. Ille dixit, Gratia ex multis delictis in iustificationem: ille peccati efficientie [1 1Kb] medicine copiam pretulit; qui sensus Catholicorum dogmati congruit, intelligentium in his remissionem peccatorum fieri, in quibus possunt multa deprehendi, id est, motu proprie uoluntatis attracta: in quibus autem non sit hic motus proprie uoluntatis, id est, in paruulis, non minus nulla esse, quam multa.

AUG. Nulla ergo ad eos Saluatoris pertinet medicina, et Christus non est eis iehsu: et tu qui hoc dicis, audes uocari christianus! Deinde, si, ut definis, in his fit remissio peccatorum, in quibus possunt multa deprehendi; quoniam sic accipis quod ait Apostolus, Gratia ex multis delictis in iustificationem: non pertinent ad remissionem peccatorum, qui, secundum uos, non habentes originale peccatum, ad lauacrum regenerationis cum singulis ueniunt paucisue peccatis. uidete que dicitis; et non erubescitis, non expauescitis, non tacetis? Si autem homines peccare incipientes, et nondum habentes multa delicta, percipiunt tamen gratiam ex multis iustificantem delictis; cur in eisdem multis etiam singula quorumlibet computare non uultis, non ob aliud, nisi ut ab ea paruulos impie separetis; uobisque pernicies pessime iniquitatis incumbat, ut ab illa etiam grandiores primum peccare incipientes, nondumque habentes multa, sed singula, uel pauca peccata, alienos esse dicatis?

CXXXII. IUL. Apostolus ergo ubi pretulit gratiam peccato, nostrum dogma communit.

AUG. Imo uestrum dogma subuertit: quia ista gratia quam peccato pretulit, ex multis delictis iustificat, et ideo pertinens ad pusillos cum magnis, nec ullum preterit pusillorum, qui remittit omnia omnium suorum, id est, pusillorum atque magnorum.

CXXXIII. IUL. Nunc tu ede, ubi equauerit peccato gratiam; ut quoniam fides tua non capit remedia prelata uulneribus, saltem capiat in angustum non excedentia comparationem redacta: quod si scriptum  uspiam repereris; Paulum tamen ab hac constabit abhorrere sententia: et ut compendio totus Apostoli sensus eluceat, ait, Gratia ex multis delictis in iustificationem: multa autem delicta nec secundum te paruuli habent, qui secundum Apostolum, nullum [1 1Kb] habent.

AUG. Multa delicta nec secundum te habent, qui primum peccare ceperunt: et tamen eos negare non potes ad hanc ex multis delictis iustificantem gratiam, cum ad Baptisma ueniunt, pertinere. Multa ergo delicta sunt totius populi, in quo sunt et paruuli; ad quem populum ciuitatis Dei cum peruenit gratia ex multis delictis iustificans, inuenit ibi et multa aliquorum, et pauca aliorum, et singula paruulorum; que simul utique multa sunt omnia, et multitudine sua redarguunt multa et inania uerba tua. Si autem secundum Apostolum, sicut putas, nullum delictum habent paruuli; unde ergo secundum Apostolum mortui sunt? Quia et secundum te, etiam pro ipsis mortuus est Christus: Unus enim pro omnibus mortuus est; ergo omnes mortui sunt; et pro omnibus mortuus est . Iuliane, non hoc Augustinus, sed Apostolus dixit; imo ipse per suum Apostolum Christus: cohibe te a uaniloquio, cede Deo.

CXXXIu. IUL. Constat hic igitur Magistrum Gentium non de nascentibus disputasse, sed de his qui iam motu proprie uoluntatis utuntur.

AUG. Digere crapulam contentionis, et expergiscere, et intellige delictum, et unius, et unum, de quo dictum est, Si enim ob unius delictum multi mortui sunt : multi quippe isti ipsi sunt omnes, de quibus alio loco dicit, Sicut in Adam omnes moriuntur : et ibi uidebis et paruulos, quia et pro ipsis etiam, te confitente, mortuus est Christus: utique cum dixisset Apostolus, quia unus pro omnibus mortuus est, continuo quid necessario sequeretur, ostendit dicens, Ergo omnes mortui sunt; et pro omnibus mortuus est.

CXXXu. IUL. Iam uero quod addidit Apostolus, Sicut per unius delictum in omnes ad condemnationem; ita et per unius iustitiam in omnes homines ad iustificationem , tantum opis impertit nobis, quantum in dogma tuum mouet fragoris. Ponens quippe in contrariis partibus omnes, quibus uerbis non potest ulla esse coniunctio, ad Scripturarum nos morem remittit, ut intelligamus omnes dici solere pro multis. Nam in ipsa fronte uerborum magna barbaries est: qui enim omnes ad iustificationem ueniunt, si perrexerint omnes ad condemnationem? aut qui omnes ad penam, si omnes rapiuntur ad gloriam? Generalitas unius partis, locum excludit alterius.

AUG. Ergo et ubi dictum est, In quo omnes peccauerunt , multi sunt intelligendi, non omnes: quod si ita est, cogeris dicere, non omnes peccatores unius illius hominis imitatione peccasse, sed multos. Quod si dixeris, ideo non omnes, sed multos eius imitatione peccasse, quia multi, non omnes peccauerunt; uolens eos qui non peccauerunt, intelligi paruulos:  respondebitur tibi, quia nec [1 1Kb] mortui sunt in illo paruuli, ac per hoc non pro illis Christus mortuus est, quia nonnisi pro mortuis ille mortuus est, sicut Apostolus clamat: atque ita, et contra te ipsum uenies, et a gratia Christi penitus paruulos separabis, pro quibus Christum mortuum non esse dicturus es. Consequenter etiam baptizandos negabis in Christo. Quicumque enim baptizati sumus in Christo, sicuti ait idem apostolus, in morte [2 1Kb] ipsius baptizati sumus : illi autem baptizantur in morte Christi, pro quibus mortuus est Christus. Nullo modo igitur ab originali peccato alienabis paruulos, nisi eos simul a gratia Baptismatis Christi feceris alienos [3 1Kb] . In eo uero quod tibi uidetur, duo ista inter se esse contraria, ut omnes eant in condemnationem per Adam, et omnes rursus in iustificationem per Christum, omnino erras. Nullus enim hominum nisi per Adam trahitur ad damnationem, de qua per lauacrum regenerationis homines liberantur; et nullus hominum nisi per Christum ab hac damnatione liberatur: ideo ex utraque parte dicti sunt omnes; quia nemo ad damnationem generationis nisi per istum, nemo ad uitam regenerationis nisi per illum. Ac per hoc non generalitas unius partis locum excludit alterius; quia ex his ipsis qui generaliter moriuntur in Adam, quos uult uiuificat Christus. Non ergo tibi uidebuntur inter se ista contraria, si non sis tibi ipse contrarius.

CXXXuI. IUL. uerum ut hic quoque quantum muniamur aduertas: a loco medicantis locum intellige uulnerantis [4 1Kb] . Si Christus saluauit uniuersos, Adam quoque uniuersis nocuisse fingatur.

AUG. Numquid ideo non mittuntur omnes in damnationem per Adam, quoniam quos uult ab hac damnatione liberat Christus? Qui propterea omnes liberare dictus est etiam ipse, quoniam non liberat quemquam nisi ipse: sicut dictus est illuminare omnem hominem , quia nemo quemquam illuminat, si non ipse.

CXXXuII. IUL. Si Christus mutauit officia genitalium, Adam ea peruertisse credatur: si Christus aliquid correxit [5 1Kb] in sensibus carnis, estimetur eos Ade culpa turpasse [6 1Kb] : si Christus fecit medicinam ire per propaginem, dicatur Adam per generationem transmisisse delictum.

AUG. Iam ad ista responsum est: sed audi breuiter etiam nunc. Si Christianus catholicus esses, appareret tibi et Adam delictum generando transmittens, et Christus regenerando dimittens. Carnaliter autem generat Adam, spiritualiter regenerat Christus. Noli ergo querere in utroque propaginem carnis; quam propaginem non pertinere ad regenerationem spiritualem, si non contendis, attendis. Contra infirmitatem uero carnis nunc Christi gratia certamen instituit,  postea eius perficiet sanitatem: cuius sanitatis future atque perpetue nunc pignus Spiritum sanctum dedit , per quem diffunditur in nostris cordibus caritas , ut nos ad agonem interim relicta carnis non uincat infirmitas.

CXXXuIII. IUL. Sin autem his omnibus in eo, quem suscipiunt a natura, ordine permanentibus, adhortationibus, signis, exemplis, promissione uel munerum, uel penarum, ad fidem uoluntas sine inductione necessitatis allicitur, et hec per instituta, per mysteria, per dona; non oppressa, sed exspectata, sed libera, sed prouocata curatur; apparet, et si uno spiritu totus mundus uel rugiens uel rabiens [1 1Kb] refragetur, uoluntatem uniuscuiusque, non natiuitatem, tinctam imitatione fuisse peccati.

AUG. Quacumque te uertas, ab originali peccato non alienabis paruulos, nisi eos negaueris mortuos: quod si feceris, mortuum pro eis Christum simul negabis: si autem, ne hoc neges, mortuos paruulos confiteris; profecto in Adam mortuos non negabis [2 1Kb] : aut si non ibi, dic ubi.

CXXXIX. IUL. Quamuis nimis molliter egerim [3 1Kb] : etsi enim Christus ex eo quo uenit tempore, uniuersis hominibus doceretur et iter interclusisse mortis, et uitam donasse perpetuam, ut nemo prorsus ex eo die, quo uerbum caro factum est, aut in peccatum laberetur, aut pro peccato penam timeret; non tamen a conditione [4 1Kb] prime iniquitatis, que liberalitatis doceretur extreme: quoniam subuenire non merentibus, potest et solet Deus, cum laude clementie; punire autem non peccantes non potest, sine euersione iustitie.

AUG. Quia ergo graui iugo a die exitus de uentre matris, puniti sunt paruuli; agnosce iudicem iustum, et confitere originale peccatum. Punire enim nullius peccati meritum habentes, sicut etiam ipse confiteris, non potest sine euersione iustitie.

CXL. IUL. Attende igitur quid disputatio tota confecerit. Si gratia Christi et Ade culpa in diuersis effectibus equaliter censerentur, ut uel numero operationum pares essent, que operationum genere dissidebant; docendum erat, tantis profuisse gratiam, quantis culpa nocuisset: ut appensionis illius, qua trutinabantur, equitas et momenta constarent. Subuenire ergo debuit etiam illis omnino locis illisque partibus medicina, quibus insederat egritudo; id est, si aliquid in motibus genitalium, in sensibus ceuntium, in obscenitate membrorum, in infelicitate nascentium, antiquum crimen effecerat, immutatione horum que diximus, remedia contulisset: alioquin grande testimonium imbecille artis, nichilque profuture, nec locum egritudinis inuenisse, et languentibus euersisque naturalibus, inertia [5 1Kb] fomenta uoluntatibus admouisse.

AUG. Iam responsum est, cum de distantia presentis  et futuri seculi locuti sumus . Hic enim accipimus per pignus Spiritus, et certandi et uincendi uires: ibi autem, sine hoste ullo externo et interno, ineffabili hac sempiterna pace perfruemur. Quisquis ergo omnia que ibi habenda sunt, hic uult habere, fidem se indicat non habere.

CXLI. IUL. Ostendit autem inter hec ueritas, quia etsi prodesset effusa generaliter medicina motibus atque [1 1Kb] mortalibus, illis quoque qui eam nullo studio nec ulla intentione meruissent; non tamen continuo noceret culpa nascentibus, qui nichil ad eam assensionis admouere potuissent. Ac per hoc, etsi equalis esset gratie peccatique taxatio; clarebat tamen, ne tum quidem eiusmodi appensionem eo usque constare, ut quisquam nasci probaretur reus.

AUG. In illo graui iugo, quo etiam paruuli premuntur, quomodo est iustus Deus, si nullus nascitur reus?

CXLII. IUL. Nunc autem, cum Apostolus non solum non postposuerit culpe gratiam, uerum etiam preposuerit, dicens multo in plures abundasse beneficia, quam irrepsisse dispendia; per opinionem autem traducis, multo magis constet nocuisse peccata, quam profuisse gratiam: irrefutabiliter approbatum est, apostolum Paulum nichil sensisse de traduce, sed eius sententia Traducianos cum Manicheis magistris suis pariter fuisse destructos.

AUG. Non dixit apostolus Paulus, »multo in plures abundasse beneficia, quam irrepsisse dispendia:« non hoc dixit; prorsus falleris, si ipse non fallis. Multo magis enim abundasse gratiam dixit in multos, non in magis multos; sed magis abundasse. In comparatione namque pereuntium pauci sunt qui saluantur; sine comparatione autem pereuntium et ipsi multi sunt. Sed quare sint illi plures, quam illi, consilium Dei uelle nosse multorum est: nosse autem uel paucissimorum hominum, uel omnino nullorum. Posset autem omnipotens non creare, quos omnium rerum prescius malos futuros ignorare non posset, nisi uti etiam malis pluribus optime optimus posset: unde nos aliquid Apostolus docuit, id est, ut iram suam potentiamque monstraret in eis, que attulit in multa patientia uasa ire, et ut notas faceret diuitias glorie sue in uasa misericordie . Sed nolunt credere Pelagiani, quod in uno homine tota est massa uitiata, et tota damnata: a quo uitio et damnatione sola sanat et liberat gratia. Quare enim iustus uix saluus erit ? Numquid liberare iustum labor est Deo? Absit: sed ut ostendatur, quo [2 1Kb] merito fuerit damnata natura, non uult facile de tanto malo, nec ipse Omnipotens liberare; propter quod, et peccata procliuia sunt, et laboriosa iustitia, nisi amantibus: sed caritas, que hos amantes facit, ex Deo est .

CXLIII. IUL. uerum quia hic fui longior, pergamus ad reliqua.

AUG. Ita hoc dicis, quasi alibi breuior sis futurus;  cum loquacissime inquiras quemadmodum Apostoli manifestissimis uerbis nebulas ingeras uanitatis.

CXLIu. IUL. »Omnes autem dixit ad condemnationem per Adam, et omnes ad iustificationem uite per Iesum Christum; cum utique non omnes eos qui moriuntur in Adam, transferat Christus ad uitam: sed omnes dixit atque omnes, quia sicut sine Adam nullus ad mortem, ita sine Christo nullus ad uitam. Sicut dicimus de litterarum magistro, si in ciuitate solus est, Omnes iste hic litteras docet: non quia omnes discunt, sed quia nemo nisi ab ipso. Quos autem omnes dixerat, multos postea dixit; eosdem tamen omnes multosque significans. Sicut enim per unius inobedientiam peccatores constituti sunt multi, ita et per unius obedientiam iusti constituentur multi . Adhuc querat per quid peccatum inueniatur in paruulo. Respondent ei pagine sancte, Per unum hominem peccatum in mundum intrauit« . Sanctas quidem Apostoli esse paginas confitemur, non ob aliud, nisi quia rationi, pietati, fidei congruentes, erudiunt nos et Deum credere inuiolabilis equitatis, et opera eius bona honestaque defendere, et preceptis eius moderationem, prudentiam [1 1Kb] , iustitiam uindicare.

AUG. Ipsa te conuincit in paruulis equitas Dei: quoniam [2 1Kb] magna est iniquitas, si iugo graui premuntur et paruuli sine ullo merito uinculoque peccati.

CXLu. IUL. Ac per hoc, negare quemquam pro alterius peccato posse damnari, negare ullum peccatum ad posteros nature conditione transire: atque credere, atque asserere, hominem de instituta a Deo fecunditate genitum liberi arbitrii iustis legibus conueniri [3 1Kb] , ut uitet omne quod malum est, exerceat omne quod bonum est, nec, secundum uos, estimet amorem et necessitatem criminum substantie sue causis, id est, ipsis adhesisse seminibus; nec recipiat tam stultam, tam insanam, tam impiam sententiam, in contumeliam uidelicet nature, rationis, Dei, Apostoli uolumine contineri, quia dixerit per unum hominem peccatum in hunc mundum intrasse, et in omnes homines transisse mortem ; cum hoc diu caligare non siuerit, addens eos quos omnes dixerat, debere multos intelligi, qui imitatione, non generatione peccassent.

AUG. Potes dicere, non omnes gentes semini Abrahe fuisse promissas, ubi dictum est, In semine tuo benedicentur omnes gentes ; quia easdem dixit et multas, ubi legitur, Patrem multarum gentium posui te ? potes, inquam, hoc dicere, et in eo quoque loco Scripture prenuntianti quod rebus ipsis uidemus impleri tuo uaniloquio contradicere; et prohibere nos intelligere omnes gentes, ubi promisse sunt, quid aliud quam omnes gentes? quia per tuam dialecticam, omnes non pro omnibus,  sed pro multis que omnes non sunt, positas atque intelligendas doces. Si autem possunt quidem, ubi dicuntur multi, non omnes intelligi; sed tamen ubi dicuntur omnes, uereque sunt omnes, recte dicuntur et multi; ne ipsi omnes, pauci intelligantur; sicut illi sancti, quos ignis ardens urere est uetitus  , omnes inter innoxias flammas laudabant Deum, et tamen ipsi omnes pauci erant, quoniam tres erant : quid habet uirium argumentatio tua, qua propterea omnes non uis omnes intelligi, quoniam iidem ipsi dicti sunt multi? Quandoquidem qui uere sunt omnes, ideo nonnunquam dicuntur et multi, ut discernantur ab eis, quicumque ita sunt omnes, ut sint tamen pauci. Capilli quippe hominis omnes, etiam multi sunt; digiti uero etiam omnes, pauci sunt.

CXLuI. IUL. Totum denique quod egerat, enodauit dicens, Sicut enim per inobedientiam unius hominis peccatores constituti sunt multi; ita et per unius obedientiam iusti constituentur multi : ut sicut nemo premia uirtutis meretur, nisi qui ad ea, post incarnationem tamen Christi, sanctitatis eius imitatione contenderit; ita in Adam preuaricator nemo teneatur, nisi qui in transgressione legis primi [1 1Kb] hominis imitatione deliquerit.

AUG. Hoc est occultum et horrendum uirus heresis uestre, ut uelitis gratiam Christi in exemplo eius esse, non in dono eius, dicentes, quia per eius imitationem fiunt iusti, non per subministrationem Spiritus sancti, ut eum imitentur adducti; quem Spiritum super suos [2 1Kb] ditissime effudit: et quasi uigilanter additis, »post incarnationem tamen eius;« propter antiquos uidelicet, quos sine gratia eius fuisse dicitis iustos, eo quod non habuerint eius exemplum. Quid si ergo et post incarnationem Christi, nondum audito Euangelio, proposuerint sibi aliqui homines superiorum exempla iustorum, iusteque uixerint? quid agitis? ubi uos uidetis? Itane uero isti uirtutis premia non merentur? Si ergo ex iustorum imitatione iustitia; Christus gratis mortuus est : quia fuerunt iusti et ante ipsum, quos imitari possent, qui iusti esse uoluissent. Quid est etiam quod Apostolus non ait, Imitatores estote Christi, sicut et ego; sed ait, Imitatores mei estote, sicut et ego Christi ? Ergo se illis uoluit esse pro Christo? uidetisne que mala uos consequantur, quando Adam et Christum Apostolo proponente, uos imitationem imitationi, non [3 1Kb] regenerationem generationi uultis opponere?

CXLuII. IUL. Peruenire autem et ad innocentes gratiam Christi, ad quos Ade culpa non peruenit: propter quod, uigilanter inculcauit, Multo magis gratia Dei et donum unius hominis Iesu Christi in plures abundauit : ut illa superior cequatio  eius etatis que ratione utitur in contrariis studiis indicet imitationem; hec autem in gratie largitate prelatio, consecratos et prouectos approbet innocentes. Que cum ita sint, tibi, non mihi, Apostolum obuiare senti, contra te eum arma ferre cognoscito, qui dogma tuum, preceptorisque tui Fausti, a quo es uelut prima manu tinctus, hoc uno, si cetera deessent, uehementer euerteret, quia dicit per unius inobedientiam multos, non omnes, peccatores constitutos fuisse, et per unius obedientiam iustos non omnes constitutos fuisse, sed multos. Ut enim diligenter quam tibi sermo hic repugnet, lectoris intelligentie suggeratur: Apostolus pronuntiat, non omnes per Adam peccatores constitutos fuisse; tu dicis, omnes omnino per Adam peccato naturali ad ius diaboli pertinere: ambigi non potest, inter te et Apostolum magnam esse pugnam.

AUG. Omnes dicit, eosdemque multos; non multos dicendo negat omnes [1 1Kb] , ne sibi sit ipse contrarius, sicut uestra aut fallit improbitas, aut fallitur cecitas. Quia enim utrumque dixit Apostolus, et omnes, et multos; ostendi ego non inter se duo ista pugnare; quia ipsi omnes, ideo etiam multi sunt dicti, quia omnes aliquando dicuntur et pauci: tu autem dicendo non omnes, quos omnes dixit Apostolus, procul dubio conuinceris Apostolo esse contrarius.

CXLuIII. IUL. Nam cum tu et Manicheus dicitis, Omnes sunt naturaliter peccatores: Apostolus autem dicit, Multi sunt, non omnes, peccatores; remouet accusationem a seminibus que armatur in mores, et destruit originale peccatum. Utque hoc ipsum quod egimus, urgeamus: prescribit Apostolus, multos debere intelligi per Ade inobedientiam peccatores; multos autem per Christi obedientiam iustos; eos utique qui iusti sunt, ostendens ab illis qui criminosi sunt, esse discretos: tu qua impudentia argumentari niteris, ut ex his sermonibus probes naturale peccatum? Nam cum dicis omnes nasci criminosos per Adam, et propter hoc ad diabolum pertinere, sed aliquos inde per Christum postea liberari; non hoc sentis quod Apostolus, qui dicit, non omnes per Adam peccatores constitutos esse, sed multos.

AUG. Quoniam non est contrarium, sicut iam ostendimus, ut iidem sint multi, qui sunt omnes; ideo quos multos, eosdem omnes Apostolus dicit: non omnes autem, non Apostolus, sed tu dicis; ac per hoc Apostolo contradicis. uerum est autem quod Apostolus dicit: falsum ergo quod tu dicis. Et quod superius dixisti, »uigilanter inculcasse Apostolum, Multo magis gratia Dei et donum unius hominis Iesu Christi in plures abundauit« ; uolens intelligi, ideo plures dictos, quia peruenit gratia eius ad paruulos, ad quos imitatio primi hominis non pertinet: aut mendosus codex tibi mentitus est, aut ipse mentiris, aut ab aliquo falso, siue fallente, aut obliuione deceptus es. Non enim ait Apostolus plures, sed multos. Grecum attende codicem, et inuenies , non . Dixit ergo, multo magis abundasse gratiam  in multos, non in magis multos, hoc est, non in plures, sicut iam ostendimus: quoniam si plures dixisset, propter paruulos quos tenet gratia, cum primi hominis non teneat imitatio; falsum dixisset, et esset similis uobis. Si enim omnes imitatores Christi post eius incarnationem, regeneratis paruulis additis, conferantur cum peccatoribus, quos omnes uultis propter arbitrium libertatis ad imitationem primi hominis pertinere, ab ipso Adam usque in finem seculi uoluntate peccantes; qui eorum multo plures sint euidenter apparet, ut et uestra falsitate uincamini.

CXLIX. IUL. Si enim quale tu, tale aliquid ille sensisset, debuit utique dicere, Per unius inobedientiam peccatores constituti sunt omnes, sed per obedientiam Christi ex his aliqui ad iustitiam reuerterunt. Ita enim prorsus ei loquendum fuerat, si hoc quod tu fingis, uoluisset intelligi. uerumtamen cum hac sententia illud aliud nequiuisset asserere, multo magis profuisse Christi gratiam, quam Ade lesisset iniquitas. Etsi ergo penitus nesciremus, qui mos esset, quo [1 1Kb] per inobedientiam unius hominis multi peccatores constitui dicerentur: tamen maneret in solido, non hoc pertinere ad originale peccatum, quod Apostolus inculcauerat, multis, non omnibus conuenire.

AUG. De multis et omnibus, iam responsum est. Nec sic locutum fuisse Apostolum, quemadmodum dicis eum loqui debuisse, si hoc diceret quod nos dicimus, quid mirum est? Quandoquidem etiamsi, secundum uos, Apostolus per unius delictum ita multos peccatores constitutos esse dixisset, ut iidem multi non possent omnes intelligi, sed hi tantum qui ex imitatione primi hominis propria uoluntate peccarunt; non dixit per obedientiam Christi ex his aliquos iustificatos, quod tamen uerum est. Quid est ergo quod dicis, »Si tale aliquid quale nos sensisset Apostolus, eum dicere debuisse, Per unius inobedientiam peccatores constituti sunt omnes, sed per obedientiam Christi ex his aliqui ad iustitiam reuerterunt?« Quasi uos negetis, ex preuaricatoribus legis, quales tantummodo peccatores ad similitudinem preuaricationis Ade pertinere contenditis, aliquos per obedientiam Christi ad iustitiam fuisse conuersos. Possumus ergo et nos uobis dicere: Si tale aliquid quale uos sensisset Apostolus, debuit utique dicere, Per unius inobedientiam peccatores constituti sunt multi quidem, non omnes, sed etiam ex his per obedientiam Christi aliqui ad iustitiam reuerterunt. Aut etiam multo apertius ita loqueretur, si aliquid tale sensisset, ut diceret: Multi quidem Iudeorum per inobedientiam unius hominis peccatores sunt constituti, qui lege accepta, simili preuaricatione peccarunt, sed etiam ex his aliquos iustificauit Christi obedientia. Quod si tibi non preiudicauit, non ita loquendo, sicut dixi eum loqui debuisse, si hoc sentiret quod tu: nec mihi utique preiudicare debet, quia non ita locutus est, quomodo eum dicis loqui debuisse, si hoc sentiret quod ego. Cum ergo Apostolus ita sit locutus, sicut loquendum esse arbitratus est; uidendum est quis ei nostrum  consentiat, utrum ego qui dico uerum esse quod ait, Per unius delictum in omnes homines ad condemnationem; et uerum esse quod ait, Per unius inobedientiam peccatores constituti sunt multi ; quoniam non repugnat ut qui multi sunt omnes sint, et qui omnes sunt multi sint: an tu qui dicis, Ubi ait multos, multi sunt; ubi ait omnes, non omnes sunt.

CL. IUL. Patefacta igitur uel imperitia uel impudentia tua, que aut non curat aut non ualet quid dicatur exponere, ostensoque ueritatis ipsius, quam se esse Christus appellauit , lumine, nichil de apostoli Pauli sermonibus Manichee, id est uestre, coherere dementie: nunc expositioni operam demus, ut sicut ostensum est qualiter non possit, ita clareat qualiter et debeat Paulus et possit intelligi.

AUG. Ita desereris ueritate, et contra manifesta Apostoli uerba non potes inuenire quid dicas, ut quod in eis intellexerunt tot sancti clarique doctores, qui hoc in Ecclesia catholica didicerunt atque docuerunt , tu Manicheorum esse dicas, quod illos non fuisse cogeris confiteri, quantolibet ueneno Pelagiane pestis insanias.

CLI. IUL. Scribens itaque ad Romanos, eo iam tempore, quo Gentium ceperat esse permixtio, atque ideo tam ex Iudeis quam ex Gentibus complebantur Ecclesie, tumultus populi utriusque componit, inculcans quoniam nec gentes impietatem suam, qua mutauerant gloriam Dei in similitudinem imaginis hominis, et uolucrum, et quadrupedum, et serpentium, legis possint ignoratione diluere, que per uim rationis ingenite, etsi non ritum ceremoniarum Iudaicarum, tamen Deum innotescentem operibus, substantie uero profunditate secretum, potuerint ex his ab eo que sunt facta cognoscere. Legis autem normam, quantum ad uite probitatem respicit, proprius unicuique suggerebat affectus; uidelicet ut nichil tale inferret proximo, quale perpeti noluisset: atque ideo profanitatem Gentium iure optimo argui posse conuincit, etsi non per legem, per eam tamen iustitiam que condidit legem, et qua iudicante, hi qui sine lege peccauerunt, sine lege et peribunt. Iudeos uero, quorum magis intererat, quia in despectum Gentium maxime tumescebant, honorem sibi de legis purificationibus uindicantes, ac per hoc estimantes non sibi ita ut Gentibus profuisse Christi gratiam peccata donantem, quandoquidem legis ea institutione uitassent, magna disputationum uirtute confringit, allegans, eis tanto amplius per indulgentiam fuisse collatum, quanto post legis admonitionem sine ulla ignoratione peccassent; per quod approbat eos reos fuisse, et uehementer potuisse damnari in eius iustitie examine, apud quem qui in lege peccauerunt, per legem iudicabuntur: Non enim auditores legis iusti sunt apud Deum, sed factores legis iustificabuntur . Hoc ergo proposito, per totum librum disputans, tum superbiam reprimit Iudeorum, tum excusationem uanitatis Gentibus demit, ut doceat equaliter ambobus populis Christi profuisse medicinam.

 AUG. Hanc medicinam paruulis uos negatis, quos lex ipsa circumcidi octaua die iussit, eius gratiam prefigurans, cuius resurrectionem dominicus, id est, post septimum Sabbati dies octauus ostendit: nec ualetis ac uultis attendere, ita paruulum morientem sine Christi gratia periturum, quemadmodum dictum est, incircumcisi animam paruuli interire de populo suo : cuius interitus inuenire meritum non potestis, quamdiu non trahere peccatum originis paruulos dicitis.

CLII. IUL. Qui et crimina uoluntatis ignouit, a quibus liberum fuerat abstinere; et sui imitatione, qui erat uirtutum forma et norma, correctis [1 1Kb] gloriam beate eternitatis indulsit. Cum ergo utramque nationem pro uoluminis sui tempore et iure conueniat: in his tamen locis, de quibus questio est, cum Isrelitis omnino manum conserit, qui audebant de preputiatorum stirpe uenientes, eo usque despicere, ut affirmarent eos, nec suffragio fidei ad consortium suum transire potuisse: contra quod supercilium replicat Iudee gentis exordia, et in [2 1Kb] ipsa radice circumcisionis, ostendit non tanti esse preputium, ut aut iniustos eius relictio, aut iustos faciat eius ablatio.

AUG. Quando ista dicebat Apostolus, non de circumcisione, uel preputio; sed de preceptis legis in quibus est etiam, Non concupisces , agebat: quod et ipse commemorauit . Quid tergiuersamini? Priores peritis, dum caliginem offunditis imperitis.

CLIII. IUL. Non ergo per legem promissio Abrahe, ut heres esset mundi, sed per iustitiam fidei. Si enim qui sunt ex lege, heredes sunt; euacuata est fides, destructa est promissio. Lex enim iram operatur: ubi autem non est lex, nec preuaricatio. Ideo ex fide, ut secundum gratiam firma sit promissio omni semini; non ei tantum quod ex lege est, sed quod ex fide est Abrahe, qui est pater omnium nostrum , ante Deum cui credidit, qui uiuificat mortuos, et uocat ea que non sunt tanquam que sunt. Qui preter spem in spem credidit, ut fieret pater multarum gentium, secundum quod dictum est, Sic erit semen tuum. Et non infirmatus in fide considerauit [3 1Kb] corpus suum iam emortuum, cum fere centum annorum esset, et emortuam uuluam Sarre: in repromissione autem Dei non hesitauit diffidentia, sed confirmatus est fide, dans gloriam Deo; plenissime sciens quia quecumque promisit, potens est et facere: propter quod et reputatum est illi ad iustitiam .

AUG. Hec te commemorare non pudet, qui oppugnas gratiam qua ista promissa complentur? Contra Deum enim loquimini, dicendo, Nos facimus: quod ille se facturum esse promisit. In Isaac quippe, qui Abrahe promissus est filius, hi prefigurati sunt, non  qui se ipsos iustos, sed quos Deus fuerat ipse facturus? Unde uniuerse per prophetam dicit Ecclesie: Ego enim sum Dominus, qui facio te . Propter quod et filii promissionis uocantur, apertissime dicente Apostolo: Non potest autem excidere uerbum Dei: non enim omnes qui ex Isrel, hi sunt Isrel; neque quia semen Abrahe, omnes filii; sed in Isaac uocabitur tibi semen: hoc est, non hi qui filii carnis, hi filii Dei, sed filii promissionis deputantur in semine . Quod [1 1Kb] itaque Deus promisit, Deus facit. Hoc ergo totum sicut edificat eos quorum spes in Deo est, sic euertit eos qui confidunt in uirtute sua : ac per hoc, sicut catholicam fidem edificat, sic Pelagianum euertit errorem.

CLIu. IUL. Qui locus quam sit opinioni uestre totus infestus, et primo opere disputatum est, et si quid hinc recoli oportuerit, disseretur. Nunc autem aduertatur, promissionem, que facta est ad Abraham ob remunerationem fidei eius, in qua dicitur, quia pater multarum gentium constitueretur, ostendisse, nec unius illum populi genitorem debere defendi, qui multarum gentium pater sit predictus; nec ita solum credulitatis recepisse mercedem, ut alios similiter credentes a premii consortio putetur excludere. Non est autem scriptum, inquit, tantummodo propter ipsum, quia reputatum est illi; sed et propter nos, quibus reputabitur, credentibus in eum qui suscitauit Iesum Christum Dominum nostrum a mortuis; qui traditus est propter delicta nostra, et resurrexit propter iustificationem nostram .

AUG. Dicite nobis, o uani, non defensores, sed inflatores liberi arbitrii, qui ignorantes Dei iustitiam, et uestram iustitiam uolentes constituere, iustitie Dei non estis subiecti ; dicite, inquam, nobis: si noluissent gentes credere iusteque uiuere, euacuaretur promissio que facta est ad Abraham? Non, inquies. Ergo ut Abraham ob stipendium fidei consequeretur dilatationem seminis, preparata est gentium uoluntas a Domino; et ut uellent quod et nolle potuissent, ab illo factum est, qui ea que promisit, potens est et facere.

CLu. IUL. Cum ergo ille adhuc in preputio testis sit fidei pronuntiatus, et ob eius stipendium dilatationem fuerit seminis consecutus; qua, inquit, regula tu, Iudee, non putas ad consortium iustitie pertinere Gentiles, qui fidem Abrahe, paria de Dei uirtutibus credendo, restituunt?

AUG. Bene contra uos loqueris: quia utique si de Dei uirtutibus credunt, non sicut uos confidunt in uirtute sua, ut iustificentur, id est, ut iusti fiant; sed in illius, qui iustificat impium.

CLuI. IUL. Cur putes, inquit, sine consecrationibus legis, ad Abrahe stemma nationes non posse perduci; cum constet promissionem, que facta est ad Abraham, anteriorem fuisse quam legem, nec eam ablutionibus [2 1Kb] tributam fuisse, sed moribus?

 AUG. Hos mores, quos procul dubio bonos uis intelligi, si ut putatis, homo sibi facit; predicere ista debuit Deus prescius, non promittere; ut non de illo in hac causa diceretur, Que promisit, potens est et facere ; sed, Que presciuit, potens est et prenuntiare, aut, potens est et ostendere. Quando autem dicunt homines, Quod Deus promisit, nos facimus; se ipsos faciunt iactantia [1 1Kb] potentes, illum arrogantia mentientem.

CLuII. IUL. Si enim qui sunt ex lege, heredes sunt; euacuata est fides, destructa est repromissio . Qui sermo, nisi intelligatur, ingerit maximam questionem: dubio enim procul, dicit eos esse ex lege, quos supra dixerat ex circumcisione, quos sibi tantum nouerat arrogare, ut putarent preter se neminem assumi ad Abrahe seminis dignitatem: atque hoc disputatione collegerat, ut quia non solum hi qui ex circumcisione, sed et illi qui ex preputio sectari uoluissent uestigia fidei Abrahe, non immerito Abrahe filii censerentur.

AUG. Quid, si noluissent? euacuaretur promissio? Admoneo ut intelligatis, cui gratie sitis inimici, negando operari Deum uoluntates in mentibus hominum: non ut nolentes credant, quod absurdissime dicitur; sed ut uolentes ex nolentibus fiant. Non sicut facit doctor homo, docendo et hortando, minando et promittendo in sermone Dei: quod frustra fit, nisi Deus intus operetur et uelle per inuestigabiles uias suas. Cum enim uerbis doctor plantat et rigat, possumus dicere, Forte credit, forte non credit [2 1Kb] auditor: cum uero dat incrementum Deus , sine dubio credit et proficit. Ecce quod interest inter legem et promissionem, inter litteram et spiritum.

CLuIII. IUL. Cum ergo superius id egisset, ut intelligeremus a consortio iustitie non potuisse excludi Gentes, sed per eamdem fidem cum filiis circumcisionis in Abrahe stirpe numerari; nunc intulit, neminem de circumcisione ad eam promissionem, que Abrahe data est, pertinere: hoc autem omnino, nisi intelligatur, repugnat. Quod itaque ait, Si enim qui sunt ex lege, heredes sunt; euacuata est fides, et destructa est promissio; non hoc pronuntiauit, ut uidelicet nemo de Iudeis per fidem fieri credatur heres promissionis antique: sed deest sermo, cuius uicem implet intelligentia, non solos heredes esse qui ex lege sunt; ut si hoc modo dictum esset: Si enim qui sunt ex lege, soli heredes sunt, euacuata est fides. uere enim preputium uideretur excludi, si ad nullos preter eos qui ex circumcisione erant, benedictionis hereditas perueniret. Intelligenda igitur consuetudo Scripturarum est, quia non continuo quod non dicitur, denegatur, ut intelligentie opere uerborum dispendia suppleantur.

AUG. Sic intelligunt, qui non intelligunt. Cur non attenditis, rogo, ideo non esse heredes ex lege, quia lex iram operatur? Ubi enim non est lex, nec preuaricatio . Ideo autem ex promissione,  quia Deus quod promittit, ipse facit. Qui enim precepta legis implere se putat per arbitrium proprie uoluntatis sine spiritu gratie, suam iustitiam uult constituere, non iustitiam Dei sumere. Nam unde dicit idem apostolus, Ut inueniar in illo non habens meam iustitiam, que ex lege est, sed iustitiam que est ex fide, iustitiam ex Deo ? Quare suam dicit iustitiam, que ex lege est, eamque iustitiam reprobat; non autem suam, sed ex Deo iustitiam, que est ex fide? Numquid lex non est ex Deo? Quis nisi infidelis hoc dixerit? Sed ex lege dicit iustitiam suam, in qua homo putat sufficere sibi legem ad facienda diuina mandata, confidens in uirtute sua. Ex fide autem iustitiam, ideo dicit esse ex Deo, quia Deus unicuique partitur mensuram fidei : et ad fidem pertinet credere quod in nobis Deus operetur et uelle ; sicut operabatur in illa purpuraria, cuius aperuerat sensum, ut intenderet in ea que a Paulo dicebantur . Ac per hoc, nec ipsi Iudei qui crediderunt in Christum, in quibus et Paulus fuit, ex lege heredes omnino dicendi sunt [1 1Kb] , sed potius ex promissione. Ideo enim dictum est, In Isaac uocabitur tibi semen, quia non qui filii carnis, hi filii Dei; sed filii promissionis deputantur in semine .

CLIX. IUL. Collegit itaque Apostolus argumentum hoc modo: Si nulli essent heredes benedictionis, nisi qui ex lege sunt; ut preputium constabat exclusum, ita consequens erat, neminem qui fuisset ex lege, benedictione priuari: id est, si circumcisio tantum ualeret, ut sine ea fides nichil ualeret; sicut Gentes liquebat repulsas, ita probabatur de Iudeis ad perditionem [2 1Kb] nunquam quemquam ire potuisse.

AUG. Quomodo erat consequens, o grosse dialectice? quomodo erat consequens, si nulli essent heredes benedictionis, nisi qui ex lege sunt, neminem qui fuisset ex lege, benedictione priuari? Numquid quia nemo est heres, nisi baptizetur, propterea qui baptizantur, omnes heredes sunt? Sed hoc dixerim, non quia ibi est que inter uos uertitur questio; uerum ut ostenderem quam sis ipse acutus, qui me obtunsiorem dicis esse pistillo .

CLX. IUL. Nunc autem cum confiteamini preuaricatores in lege non esse benedictionis heredes, quia talibus lex iram operatur; constat [3 1Kb] promissionem illam non circumcisioni conuenire, sed fidei. Destrueretur autem promissio, si preter legem nemo iustus esset: quandoquidem post quadringentos et triginta annos promissionis allata lex , et ipsum Abraham, et Isaac, et Iacob, et omnes in medietate [4 1Kb] sanctos expertes benedictionis ostenderet, que non potuisset cuiquam sine lege conferri.

 AUG. Imo destrueretur promissio, si ex lege quisquam iustus esset. Si enim qui ex lege, heredes sunt; exinanita est fides, euacuata est promissio; lex enim iram operatur : ad hoc utique, ut ad iram euadendam, Dei gratia requiratur.

CLXI. IUL. Quod quia manifesto falsum est; et sub lege quippe peccatores penam merebantur, et ante legem iustitia et fides remunerationis sue fructibus priuate non sunt; constat, non ad truncatas ferro carnes, sed ad illustres probitate mentes, promissionis illius gloriam pertinere. Sequitur autem fulminea contra traducem sententia: Lex enim, inquit, iram operatur: ubi autem non est lex, nec preuaricatio. Persuade ergo legem datam esse conceptis, legem posse dari nascentibus; ut eos preuaricationis reos possit arguere. Ceterum nos cum Apostolo credimus, quem nichil contra rationem sensisse defendimus, non esse in ea etate preuaricationem, in qua lex esse non potuit; quia ubi non est lex, nec preuaricatio: que lex iram operatur, non uitio suo, sed eorum iniquitate, qui peccata uirtutibus anteponunt.

AUG. Non est ergo lex Christi, Nisi quis renatus fuerit ex aqua et Spiritu, non potest intrare in regnum Dei ? quam legem uides, etiam ad paruulos pertinere. uerum tu dic potius paruulus cuius anima interibat de genere eius, si die non circumcideretur octauo , cuius preuaricationis arguebatur, ut tali supplicio plecteretur? Nisi quia ipse in se ipso nichil peccans, tenebatur reus in similitudine preuaricationis Ade, in quo omnes peccauerunt . Que uerba apostolica, tam clara obscurare, tam recta curuare, ingenti quidem, sed inani labore conaris.

CLXII. IUL. Approbauit ergo Apostolus, quia non sit tantummodo scriptum propter Abraham, quod reputatum est illi ad iustitiam; sed et propter nos, quibus sine dubio reputatur, cum in Deum credimus, qui Iesum Christum ex mortuis excitauit: Qui traditus est, inquit, propter delicta nostra, et resurrexit propter iustificationem nostram .

AUG. Ab hac gratia separatis paruulos, quos nullum delictum ex origine tractum habere contenditis; unde fit consequens, ut non ad eos pertineat beneficium, quo propter delicta nostra est traditus Christus: et hec sentientes et dogmatizantes christianos catholicos uos dicere audetis!

CLXIII. IUL. Quam uehementer inculcat, apud iustum iudicem Deum aliena peccata aliis non nocere, qui commendans mortem Christi uigilanter enuntiat, propter nostra illum delicta, que et plura erant, et nostra erant, et non propter unum et alienum, et olim defuncti hominis, mortem oppetiisse?

AUG. Inobedientia quidem unius hominis non absurde utique delictum dicitur alienum, quia nondum nati nondum egeramus aliquid proprium, siue bonum, siue malum: sed quia in illo qui hoc egit, quando id egit, omnes eramus, tantumque fuit ac  tale delictum, ut eo natura uniuersa uitiaretur humana; quod satis indicat etiam ipsa generis humani tam manifesta miseria; hoc delictum alienum obnoxia successione fit nostrum: propter quod dictum est a doctore catholico, qui recte intellexit Apostolum, »Omnes homines sub peccato nascimur, quorum ipse ortus in uitio est« . Cuius intellectum, et aliorum eius in catholica ueritate sociorum, si sequi uolueritis, non cogemini alienare paruulos a beneficio mortis eius, qui traditus est propter delicta nostra; et unus pro omnibus mortuus est: ubi quod sequitur clamat Apostolus, Ergo omnes mortui sunt; et pro omnibus mortuus est : et uos reclamatis, Non sunt mortui paruuli; clamate et quod sequitur, Ergo non pro ipsis mortuus est; et uidete utrum uos non mortui iaceatis [1 1Kb] , qui mortuis, ne uiuificentur, Christi mortem negatis. Quia non eis, sicut putatis, peccatum debet unius [2 1Kb] et olim defuncti hominis imputari. Nec attenditis, primum hominem Adam sic olim fuisse defunctum, ut tamen post illum secundus homo sit Christus; cum tot hominum millia inter illum et hunc orta sint: et ideo manifestum est, ad illum pertinere omnem qui ex illo [3 1Kb] successione propaginis nascitur, sicut ad istum pertinet omnis qui in illo gratie largitate renascitur. Unde fit ut totum genus humanum quodam modo sint homines duo, primus et secundus.

CLXIu. IUL. Qui ergo dicit multa delicta, nichil de uno Manicheorum, id est, traducis suspicatur.

AUG. Sed utique, homo contentiose, multa delicta essent, que multi haberent, etiam singula singuli, proprie uoluntatis, si ad lauacrum regenerationis uenirent, cum primum peccare cepissent; quos omnes secundum istam, non rationem, sed distortionem tuam, ab hac gratia, que ex multis delictis iustificat, facitis alienos; quoniam non uultis eius esse participes quoslibet homines, quorum delicta sunt singula. Quanto magis ergo multa sunt, eis additis que habent alii plura, alii pauciora? a quibus tamen omnibus liberat ista gratia, de qua dictum est, Ex multis delictis in iustificationem . »Fuit enim Adam, et in illo fuimus omnes; periit Adam, et in illo omnes perierunt.« Ambrosius hoc dixit : calumniose, non erat Manicheus. Paruulos contagium mortis antique prima natiuitate contrahere, Cyprianus dixit : calumniose, non erat Manicheus. Omnes in uno Adam peccasse, Hilarius dixit: calumniose, non erat Manicheus  . In qua Ecclesia ista didicerunt, calumniose, non erat Manichea: et quia catholica erat, atque catholica perseuerat, ideo uos contra ista sentientes et contendentes ferre  non potuit; et ut catholica permaneret, infirmitatem paruulorum suorum uestra damnatione muniuit

CLXu. IUL. Iustificati itaque ex fide, pacem habeamus ad Deum per Dominum nostrum Iesum Christum, per quem et accessum habemus in gratiam istam, in qua stamus, et gloriamur in spe glorie Dei . Qui uobis uidetis, inquit, iustificationem per peccatorum ueniam fuisse collatam, firmam tenete concordiam, et paribus animis Mediatoris dona laudate, cuius munere collatum nobis est ut in hanc gratiam haberemus introitum; et eos quos iustitia reos tenebat, quia reos nos non natura fecerat, sed uoluntas, libertati reddidit, et eripuit ultioni; prestititque, ut qui sperabamus eterna supplicia, modo gloriemur in spe glorie Dei.

AUG. Non per solam peccatorum dimissionem iustificatio ista confertur, nisi auctoribus uobis. Iustificat quippe impium Deus, non solum dimittendo que mala facit, sed etiam donando caritatem, ut declinet a malo, et faciat bonum per Spiritum sanctum, cuius subministrationem [1 1Kb] iugem poscebat Apostolus eis, quibus dicebat, Oramus autem ad Deum, ne quid faciatis mali . Contra istam gratiam geritis bellum; ut liberum non sermone defendatis, sed presumptione decipiatis uoluntatis arbitrium.

CLXuI. IUL. uerum ut magis exprimeretur uirtus istius securitasque doctrine, quid conferat fidelibus philosophia christiana persequitur: Non solum autem, sed et gloriamur in pressuris; scientes quoniam tribulatio patientiam operatur, patientia autem probationem, probatio autem spem; spes autem non confundit, quia caritas Dei diffusa est in cordibus nostris per Spiritum sanctum, qui datus est nobis . Id est, Non solum nobis hec beneficia contulerunt, ut amplitudine quandoque munerum gaudeamus: sed iam in presentiarum, in mediis angorum estibus constituti, alacres sumus ipsius possessione uirtutis, et de persequentium furore ridemus, impiorum crudelitatem, eruditionem patientie magis, quam perturbationem letitie iudicantes; ut non solum propter premia non peccemus, sed hoc ipsum non peccare premium censeamus.

AUG. Si premium est non peccare, quis dat hoc premium? Puto quia non dicturus es, Ipse sibi homo: quamuis hoc te cogat dicere peruersitas heresis uestre. Si ergo Deus dat hoc premium, ut homo non peccet; donum potius uideo dicendum esse, quam premium, ne aliqua merita precessisse uideantur: cum eos qui dicunt gratiam Dei secundum merita nostra dari, Pelagius quoque ipse damnauerit  . Quomodo autem detur hoc donum, id est, non peccare, et tu paulo ante dixisti, Apostoli uerba commemorans: Quoniam caritas Dei diffusa est in cordibus nostris per Spiritum sanctum, qui datus est nobis. Ac  per hoc, in philosophia christiana, ut gloriemur in tribulationibus, non est nostrum, quia [1 1Kb] et hoc accepimus: alioquin tanquam de suo a se sibi parto glorianti homini dicitur, Quid enim habes quod non accepisti? Si autem et accepisti, quid gloriaris quasi non acceperis ? Et tamen gloriamur, non sic quasi non acceperimus [2 1Kb] ; sed gloriamur in illo qui hoc dedit, ut qui gloriatur, in Domino glorietur . Hec est gratia, quam catholica fides predicat: utquid eam, queso, uester error oppugnat, cum etiam uestro uos ore conuincat?

CLXuII. IUL. Deinde cum in testamentis agi ea, que sunt promissa, conspicimus; presentis uite inter ludicra omnino omnia bona malaque numeramus, fidem pollicitationis Dei de magnitudine in nos caritatis illius estimantes. Neque enim confutabit [3 1Kb] spem nostram eternorum frustratio commodorum; quandoquidem uadem beatitudinis future Dei caritatem tenemus, que effusa est in cordibus nostris per Spiritum sanctum, qui datus est nobis: id est, per dona sancti Spiritus, amorem suum Deus circa genus probauit humanum.

AUG. Non uis esse inter hec dona, etiam non peccare: sed confidens in uirtute tua, hoc tibi tu ipse uis dare. Noli irasci obsecro: Maledictus omnis qui spem habet in homine .

CLXuIII. IUL. Restituet ergo totum fideliter, quod fidelibus repromisit.

AUG. Restituet plane etiam hoc ipsum, ut fideles sint; quia fidem gentium promisit Abrahe: et quidam magnus fidelis dicit, Misericordiam consecutus sum, ut fidelis essem .

CLXIX. IUL. Qui enim Filio suo non pepercit, sed pro nobis omnibus tradidit eum, per quem nos operatione [4 1Kb] sancti Spiritus consecrauit, procul dubio cum illo omnia nobis donauit [5 1Kb] . Ut quid enim Christus, cum adhuc infirmi essemus, secundum tempus pro impiis mortuus est ?

AUG. Testimonia diuina commemoras, quibus uester error euertitur. Non enim dictum est, Christus etiam pro impiis; sed, pro impiis, inquit, mortuus est. Ut autem et ipse alibi confessus es  , etiam pro paruulis mortuus est: et tamen, qua fronte nescio, transiisse in eos originaliter impietatem primi [6 1Kb] hominis negas. Quomodo ergo pertinent ad eum, qui pro impiis mortuus est?

CLXX. IUL. uix enim pro iusto quis moritur: nam pro bono forsitan quis audeat mori. Commendat autem Deus caritatem suam in nobis: quoniam si cum adhuc peccatores essemus, Christus pro nobis mortuus est; multo magis iustificati nunc in sanguine ipsius, salui  erimus per eum ab ira. Si enim cum inimici essemus, reconciliati sumus Deo per mortem Filii eius; multo magis reconciliati, salui erimus in uita eius. Non solum autem hoc, sed et gloriantes in Deo per Dominum nostrum Iesum Christum, per quem nunc reconciliationem accepimus . Aperuit quanta totum Christus pietate gessisset, qui mori dignatus est pro nichil boni merentibus.

AUG. Hec uerba tua sic temperata sunt, ut etiam paruulos tangere uideantur; quoniam et ipsos nichil boni meruisse conceditis, quos nichil boni egisse fatemini: sed Apostolus non ita locutus est, qui dixit, Christum pro impiis et peccatoribus mortuum fuisse. Frustra ergo tu magnam Christi misericordiam extenuandam putasti: ille enim pro male merentibus mortuus est: a quo tanto beneficio Saluatoris paruulos separatis, quoniam saluos eos dicitis: ille autem dicit, Non est opus sanis medicus : non est ergo opus paruulis Christus, quibus utique secundum uos non est iehsu: quibus autem opus est, his procul dubio est iehsu. Sed discedite [1 1Kb] , maligni: opus est paruulis. Et ipsos ergo a peccatis eorum saluos facit, quoniam propterea tale nomen accepit: ubi angelus dixit, uocabis nomen eius Iesum; ipse enim saluum faciet populum suum a peccatis eorum .

CLXXI. IUL. Quippe qui rationem et legem criminum amore calcauerant, euntes post desideria sua, que ipsa conscientia, cuius est maxima uis, castigabat. uerum quia constabat, etiam Prophetas propter iustitiam crebro mortis enituisse contemptu, et plurimos pro magnis quibusque rebus dignitatisque insite fulgore rutilantibus securo ad interitum animo cucurrisse, ne non [2 1Kb] singularitas uirtutis Christi dilucidior [3 1Kb] eiusmodi esset exemplis, intulit Apostolus, per quod ostenderet caritatem et fortitudinem illius unico eminere fastigio: Assentio et ego, licet raro, licet uix, tamen pro rebus iustis et bonis mori elegisse nonnullos; sed illis negotiorum dignitas, id est, ipsarum rerum pro quibus dimicauerant claritudo, periculorum temperauit dolorem: Christus autem nichil habuit quod amaret in studiis impiorum, et pro his qui erant propria uoluntate deformes, non est aspernatus impendi: apparet autem illum omnium uirtutibus antecellere; quia etsi in tolerantia paucos, in causa tamen nullos potest habere consortes. Nihil igitur de eius munificentia desperemus: quia si pro nobis mortuus est cum adhuc essemus peccatores; multo magis iustificati nunc in sanguine ipsius, salui erimus per eum ab ira.

AUG. Nolite ergo eximere paruulos de numero peccatorum: quia et pro ipsis mortuum fatemini Christum.

CLXXII. IUL. Et post reconciliationem, quam cum Deo habere promeruimus, per operam [4 1Kb] uidelicet  Mediatoris; debemus percipere animo sempiterna gaudia, et non solum salutem sperare, sed etiam gloriam.

AUG. Rogo te, attende quod dicit Apostolus, propter quod factum est ut de primo homine loqueretur: de reconciliatione agebat, quam tu quoque per mediatorem Christum ex inimicitiis, quas cum Deo habuimus, factam esse concedis. Ecce uide uerba Apostoli: Iustificati igitur ex fide, inquit, pacem habeamus ad Deum, per Dominum nostrum Iesum Christum. Et paulo post: Si enim Christus, cum infirmi essemus, adhuc iuxta tempus pro impiis mortuus est. Item paulo post: Commendat autem, inquit, caritatem suam Deus in nobis, quoniam cum adhuc peccatores essemus, Christus pro nobis mortuus est: multo magis nunc iustificati in sanguine ipsius, salui erimus ab ira per ipsum. Adhuc attende: Si enim cum inimici essemus, inquit, reconciliati sumus Deo per mortem Filii eius; multo magis reconciliati, salui erimus in uita ipsius. Hanc reconciliationem, quam toties commendauit, etiam in nouissimo posuit, dicens, Per quem et nunc reconciliationem accepimus: ac deinde intulit, Propter hoc, sicut per unum hominem peccatum intrauit in mundum . Sicut ergo per hunc unum inimicitie, sic per unum Christum reconciliatio. Quisquis igitur a peccato in quo inimicitie facte sunt, liberos esse paruulos dicit, profecto eos negat ad hanc reconciliationem, propter quam Christus mediator factus est, pertinere: proinde separat eos et a iustificatione que fit in Christi sanguine, cuius fundendi causa, quando eum bibendum commendauit, nulla nisi in remissionem dicta est peccatorum . Unde fit consequens, ut paruulis peccata non habentibus mors Christi nichil prosit omnino: per hanc enim reconciliati sumus Deo, cum inimici essemus; quod paruuli, secundum uos, non fuerunt. Ut enim propter hanc reconciliationem moreremur peccato, in quo inimicitie fuerunt; quicumque baptizati sumus in Christo, sicut idem dicit apostolus, in morte illius baptizati sumus. Ad hec autem uerba ut perueniret: Si enim mortui sumus, inquit, peccato, quomodo uiuemus in eo? Statimque ut ostenderet mortuos nos esse peccato: An ignoratis, inquit, quoniam quicumque baptizati sumus in Christo Iesu, in morte ipsius baptizati sumus ? Ubi est libertas et fortitudo animi uestri? Quare timetis dicere, quod credere non timetis, paruulos in Christo baptizari non oportere, quos peccatum, cui moriantur, dicitis non habere?

CLXXIII. IUL. Propterea sicut per unum hominem in hunc mundum peccatum intrauit, et per peccatum mors; et ita in omnes homines mors [1 1Kb] pertransiit, in quo omnes peccauerunt . Ad edomandam superbiam Iudeorum, qui sibi necessariam peccatorum ueniam non tantum, quantum Gentilibus estimabant,  prerogatiua legis sanctitatem suo generi uindicantes; in morbum humane conuersationis inuadit, et multitudinem delinquentium retro petit: ut quantum dominationis in hoc mundo iniquitas occupauerit, antiquitatis ipsius prodat auctoritas; quamque multa et ueternosa crimina, ab obscenitate precedentium per manus mutue imitationis posteris tradita, Christi gratia sustulisset, ostenderet. Atque ob hoc recordationem facit primi hominis; non a quo peccatum ceperat, constat enim prius mulierem deliquisse; sed qui per priuilegium sexus, magisterium occupasset delicti: per hunc ergo, intrauit peccatum, et per peccatum mors, sine dubio illa que peccatoribus, id est, eterna, promittitur: et ita, inquit, in omnes homines mors pertransiit, in quo omnes peccauerunt. Aperuit prorsus qualiter hec mors transiisset ad posteros, ob imitationem scilicet, non generationem.

AUG. Iam quidem responsum est tibi, cur non mulierem nominauerit, ex qua fuit initium peccati, sed unum hominem; aut ut ipsa quoque in illo intelligeretur propter unam carnem, aut quod a uiro incipit generatio, per quam uolebat ostendere in mundum intrasse peccatum. Sed homines, qui dicitis mortem que in peccato est, ob imitationem, non generationem, ad posteros transiisse, cur non aperte dicitis baptizari in Christo Iesu paruulos non debere? Si enim baptizandi sunt in Christo, quoniam quicumque baptizantur in Christo, in morte ipsius baptizantur; procul dubio peccato et ipsi moriuntur: hinc quippe probauit Apostolus, peccato nos esse mortuos, quia in morte Christi baptizati sumus. Cum enim dixisset, Si mortui sumus peccato, quomodo uiuemus in eo? mox ut ostenderet mortuos nos esse peccato, An ignoratis, inquit, quoniam quicumque baptizati sumus in Christo Iesu, in morte illius baptizati sumus? Quisquis igitur peccatum non habet, non est cui [1 1Kb] moriatur in Baptismo: quisquis autem, cum baptizatur, non peccato moritur, non baptizatur in morte Christi; ac per hoc, non baptizatur in Christo. Quid tergiuersamini? Libere aperite inferos uestros: libere ad uos intrent, qui nolunt in delicto mortuos, in Baptismo uiuificari paruulos suos.

CLXXIu. IUL. Postquam enim dixerat, in omnes homines pertransiit; subdidit statim, in quo omnes peccauerunt: hoc, in quo omnes peccauerunt, nichil aliud indicat, quam quia omnes peccauerunt, secundum illud Dauidicum: In quo corrigit adolescentior uiam suam? id est, quomodo corrigit uiam suam? In custodiendo sermones tuos . In eo ergo corrigi dicitur, per quod et corrigitur. Ita et Apostolus in eo dixit pertransiisse mortem, in quo omnes propria uoluntate peccauerunt: non ut hoc, in quo, aut Adam, aut peccatum uideatur ostendere; sed in quo omnes peccantes intelligatur exprimere.

AUG. Aperi oculos: in Adam omnes moriuntur, in quo si non sunt mortui paruuli, nec in Christo uiuificantur,  utquid cum eis ad Baptismum uiuificatoris et saluatoris simulatione damnabili curritis, quos uiuos sanosque clamando [1 1Kb] uiuificari sanarique non uultis?

CLXXu.---IUL. Omnes autem pro multis poni, innumera Scripturarum exempla testantur, secundum illud, Omnes declinauerunt, simul inutiles facti sunt: et post pauca, Qui deuorant, inquit, plebem meam, sicut cibum panis ; ostendens ab illis omnibus, quos malum pronuntiauerat operari, hanc plebem fuisse discretam. In Euangelio refertur, Et clamabat omnis populus: Crucifige! crucifige ! Et tamen generalitate uerbi huius nequaquam aut Apostoli, aut Nicodemus, aut sancte mulieres includuntur. Hic ipse Apostolus, quos nunc dixit omnes, paulo post multos nominat.

AUG. Ad hoc iam responsum est, non repugnare omnibus multos, quia ipsi omnes non pauci, sed multi sunt. Et quod de Psalmo commemorasti, Omnes declinauerunt, simul inutiles facti sunt; prorsus uerum est: filios quippe hominum, qui declinauerunt omnes, discreuit a filiis Dei, quos non declinantes deuorabant; Deus enim respexit super filios hominum: hi omnes declinauerunt; ab eis quippe excepti sunt filii Dei. Ex his ergo declinantibus omnibus filiis hominum, erat etiam ille omnis populus qui clamabat: Crucifige! crucifige! Ad hunc quippe populum nullo modo illi, qui iam in Christum crediderant, pertinebant. Hinc te exue, si potes, quod unus pro omnibus mortuus est; et aude dicere, non omnes mortuos, pro quibus mortuus est Christus; cum statim tibi Apostolus fauces premat, et opprimat audacissimam uocem, quid sequeretur ostendens, et dicens, Ergo omnes mortui sunt. Noli sic laudare Apostolum; noli sic exponere, ut nolis audire, Si unus pro omnibus mortuus est, ergo omnes mortui sunt . In hos omnes [2 1Kb] cum peccato mors pertransiit, per illum in quo omnes moriuntur: ibi sunt et paruuli, quia et pro ipsis Christus mortuus est: qui propterea pro omnibus mortuus est, quia omnes mortui sunt. Quidquid argumenteris, quidquid tergiuerseris [3 1Kb] , quidquid apostolicorum uerborum coneris euertere siue peruertere, a morte que in peccato est, paruulos non ostendis immunes: quia et pro eis Christum mortuum negare non audes.

CLXXuI. IUL. Quid ergo egerimus appareat; omnes, plurimos Apostolus dixit; quos ideo ait obnoxios morti, quoniam uoluntate propria peccauerunt. Non igitur originale, sed uoluntarium crimen accusat: et reuera nichil aliud indicant uerba, si eorum fides et proprietas expendatur. Nam si peccatum crederet ad posteros generatione transiisse, id est, ad eos qui ibi non fuerant, ab illo fuisse iaculatum, falsissime omnes peccasse pronuntiaret.

AUG. Possem tibi dicere, Quomodo secuti sunt posteri Adam peccantis exemplum, qui non ibi fuerunt,  nec ipsum peccatum uel uiderunt, uel audierunt, uel crediderunt? Sed non hoc dico: »Fuit enim Adam, et in illo fuimus omnes; periit Adam, et in illo omnes perierunt [1 1Kb] : propter quod in illo omnes moriuntur« . Apostolum audiapertissime loquentem, non te tortuosissime garrientem.

CLXXuII. IUL. Quod enim unus facit, et ad alios dirigit, non uere hoc omnes fecisse dicuntur: aut enim pertransiit ad eos, et ipsi non peccauerunt; aut ipsi peccauerunt, quo sermone negotium operationis exprimitur, et ad eos non pertransiit nisi imitatione sola.

AUG. Si quis intemperantia sibi podagram faciat, eamque transmittat in filios, quod sepe contingit [2 1Kb] ; nonne recte dicitur, in eos illud uitium de parente transiisse? Ipsos quoque hoc in parente fecisse, quoniam quando ipse fecit, in illo fuerunt; ac sic ipsi atque ille adhuc unus fuerunt? fecerunt ergo, non actione hominum, sed ratione iam seminum. Quod ergo aliquoties inuenitur in corporis morbis, hoc in illo unius [3 1Kb] primi genitoris antiquo magnoque peccato, quo natura humana uniuersa uitiata est, factum esse nouerat, qui lucidissima locutione, quam uos conamini tenebrare, dicebat, Per unum hominem peccatum intrauit [4 1Kb] in mundum, et per peccatum mors; et ita in omnes homines petransiit, in quo omnes peccauerunt . Gratiam quippe Christi commendare intenderat, a contrario formam constituens, et regenerationis principem principi generationis opponens.

CLXXuIII. IUL. Illud autem quod te opponere credidisti, uel in isto libro, cui nunc respondeo, uel in his quos ad Marcellinum scripseras, tum transiisse peccatum, »quando omnes homines,« ut tuis uerbis utar, »ille unus fuerunt« ; sine difficultate ueritas deterit, et irrisioni cuiusce [5 1Kb] prudentis exponit. Nam tali argumento preter impietatem tuam nichil aliud indicatur; impietatem, inquam, qua credis ita esse animarum traducem, in Tertulliani olim et Manichei profanitate damnatam, sicut est etiam corporum tradux: quod tam nefarium est, ut cum a nobis in ea epistola, quam ad Orientem misimus, uobis fuisset obiectum, tu in his libris, quos nuper ad Bonifacium misisti, negando a te propulsare coneris. Ais enim, »Dicunt autem nos animarum traducem confiteri; quod in cuius libris legerint nescio« : ut a te uidelicet nichil dici tale deieres [6 1Kb] . Porro, ut falsitas tua tuorum uerborum collatione prodatur, quomodo traducem animarum, profanam reuera opinionem, tuis dicis sensibus non teneri; cum profitearis,  omnes homines illum unum fuisse? Si enim non credis partem anime seminibus illigatam; quo ore scribis, omnes homines Adam solum fuisse, cum homo utique nisi anima et corpus simul esse non possit?

AUG. Putas hominem non posse dici solum hominis corpus: cum scias ipsum Filium Dei unicum, Dominum nostrum Iesum Christum, sub Pontio Pilato crucifixum, et sepultum, sicut tota eius Ecclesia confitetur, et hereses multe, in quibus et uestra est; et tamen solum corpus Christi sepultum est. Debuit ergo secundum te iehsu Christus Filius Dei unicus [1 1Kb] Dominus noster non dici sepultus; quoniam non ex solo corpore, sed ex uerbo Dei et anima rationali et corpore est Christus Dei Filius unicus Dominus noster: sed cum uenisset ad hec uerba confessio, Sub Pontio Pilato crucifixus est; subiici debuit, et corpus eius sepultum. Nec de ipso primo homine, de quo agitur, dicere Scriptura debuit, Finxit Deus hominem puluerem terre : quia solum hominis corpus ex terra est. Ipsum denique Deum errasse clamate, qui mortem minando, dixit homini, Terra es, et in terram ibis : cum potius ex tua doctrina debuerit dicere, Terra est corpus tuum, et in terram ibit. Quia ergo »fuit Adam, et in illo fuimus omnes« , quod ante nos catholici doctores secundum Scripturas sanctas in sancta Ecclesia didicerunt, atque docuerunt; ideo dixi, »Omnes ille unus fuerunt;« quia et illi duo, masculus et femina, non iam duo erant, sed una caro . Et ego de omnibus genitis dixi, quoniam quando peccatum est, omnes ille unus fuerunt: nondum quippe inde fuerat ullus in matrem seminatione transfusus; et utique filii a uiris transfunduntur in feminas. Et [2 1Kb] qualibet ergo, et quantalibet parte, omnes qui ex illo nati sunt, ille unus fuerunt, siue secundum solum corpus, siue secundum utramque hominis partem; quod me nescire confiteor, nec me pudet, ut uos, fateri nescire quod nescio: nec ideo tamen nescio, de omni homine scriptum esse, Homo uanitati similis factus est; dies eius uelut umbra pretereunt ; quia et alibi eadem sancta Scriptura dicit, uerumtamen uniuersa uanitas omnis homo uiuens : quod iusto Deo creante non fieret, si peccatum originale non esset.

CLXXIX. IUL. Deinde etiamsi hoc solum ad carnem referas; nec sic potest hec intelligentie tue fatuitas excusari, qua dicis, »Omnes ille unus fuerunt;« cum eo tempore quo peccauit Adam, iam duo essent homines, non unus, id est, ipse et uxor eius; de quorum substantia, non culpa, genus hominum, secundum quod Deus instituerat, pullulauit.

AUG. Iam dixi, et ecce iterum dico: ego de his dixi, »Omnes ille unus fuerunt,« quos fuerat seminaturus, id est, generaturus Adam. Ex illo ergo uno principaliter erant tracturi nascentes originale peccatum,  qui genuit. Illa autem  quod excepit, concepit, peperitque posterior quamuis peccauerit prior. Unde et sancta Scriptura in lumbis patris Abraham dicit fuisse filios Leui, et in illo a sacerdote Melchisedech fuisse decimatos : ad Hebreos Epistolam lege, et linguam corrige.

CLXXX. IUL. Denique Abeli [1 1Kb] filio parentum peccatum nichil nocuisse, sanctitas eius Scripturis omnibus celebrata testatur.

AUG. Cur ergo non ipsum posuit Apostolus imitandum, qui primus iustus fuit; sed cum de duobus hominibus ageret, quorum unus in condemnationem mitteret, alter in iustificationem, Adam dixit et Christum? Si autem Abel legem non habebat in membris repugnantem legi mentis , quam sicut iustus debellabat interiore certamine, et si caro eius non concupiscebat aduersus spiritum , nichil ei nocuerat peccatum parentum. Sed quisquis talem dicit fuisse Abel, dicat eum carnem non habuisse peccati: cum procul dubio Dominus Christus non habuisset similitudinem carnis peccati, nisi aliorum omnium hominum esset caro peccati.

CLXXXI. IUL. E regione Cain, inuidus, parricida, de eadem natura progenitus, non eadem uoluntate prouectus, excarnificante animum tremore uastatur. Ergo in hunc mundum peccatum intrasse per unum, Apostolus dixit, et per peccatum mortem, et ita in omnes homines mortem pertransisse qui peccauerunt: que sententia catholico dogmati conueniens, nichil uobis impertit auxilii.

AUG. Mortem cum peccato pertransisse ostendit Apostolus, dicendo, Et ita in omnes homines pertransiit. Propter hoc et infantes cum baptizantur, eruuntur de potestate tenebrarum: alioquin cum magna iniuria Dei, sicut iam diximus, et sepe dicendum est, exorcizatur et exsufflatur imago Dei, si non ibi ille exorcizatur et exsufflatur princeps mundi, qui mittitur foras , ut sit illic habitatio Spiritus sancti. Scelus autem quod fecit Cain, ad originis causam non pertinet, quoniam uoluntate commissum est [2 1Kb] .

CLXXXII. IUL. His enim est ordinata uerbis, quibus exemplum precedens, et studium sequens imitantis ostenditur.

AUG. Iam tibi dictum est: Abel ergo ei debuit opponi a contraria parte, non Christus.

CLXXXIII. IUL. Ceterum si generationem peccato aut infectam, aut obnoxiam uoluisset ostendere; non dixisset per unum hominem intrasse peccatum, sed per duos.

AUG. Iam responsum est. Nihil dicis, et tamen dicis et dicis, quoniam rectum non potes inuenire quod dicas.

CLXXXIu. IUL. Nec dixisset, In eo transiit mors,  in quo omnes peccauerunt; sed, In eo in quo de primi hominis et de prime mulieris diabolica uoluptate et carne fluxerunt: quod si pronuntia uisset; non uestrum dogma firmasset, sed omnes suas sententias subruisset Apostolus. Ergo peccantium uoluntatem et peccati accusat exemplum: ac per hoc, uos et ratio depreliatur, et Paulus.

AUG. Ergo in Abel primo iusto ponere debuit iustificationis exemplum, sicut in Adam primo peccatore positum putatis esse peccati. Cur enim nos pigeat eadem tibi respondere, cum te non pudeat eadem toties frustra repetere?

CLXXXu. IUL. Usque ad legem enim peccatum in hoc mundo: peccatum autem non imputabatur, cum lex non esset; sed regnauit mors ab Adam usque ad Moysen, etiam in eos qui non peccauerunt, in similitudinem preuaricationis Ade, qui est forma futuri . Qualitatem peccati appellationum uarietate discernit, ut aliud ostendat esse peccatum, aliud preuaricationem; uultque in hoc duntaxat loco, omnem quidem preuaricationem peccatum uideri, non omne autem peccatum preuaricationem; ut per uocabulum preuaricationis peccato crescat inuidia, magisque rei esse uideantur, qui fuerint precepta transgressi, quam qui sine legis admonitu [1 1Kb] rationis ingenite [2 1Kb] dissimulatione deliquerint. Ante eam ergo legem, que per Moysen data est, et consignata litteris, cuius sanctione actuum forma prescripta est, quam ignorare populo sub ea degenti non licuit [3 1Kb] , medium illud tempus inter Adam et Moysen, mortales uaria studiorum prauitate pollutos, peccati Apostolus, non preuaricationis accusat.

AUG. Quid est ergo, Regnauit mors ab Adam usque ad Moysen, et in eos qui non peccauerunt, in similitudinem preuaricationis Ade? Quomodolibet enim distinguatis, contra uos dixisse Apostolus inuenitur. Nam si, Regnauit mors et in eos qui non peccauerunt, distinxeritis [4 1Kb] ; quomodo sit iustum, nisi propter originale peccatum? Et ideo tanquam quereretur, quare regnauerit et in eos qui non peccauerunt: responsio reddita est, In similitudinem preuaricationis Ade; id est, non propter sua propria peccata, sed quoniam sui similes genuit preuaricator Adam; sicut exposuerunt hec uerba etiam qui ante nos catholici doctores fuerunt. Quamuis enim peccatum illud primum atque unum, quod per unum hominem intrauit in mundum, commune sit omnium, propter quod dictum est, In quo omnes peccauerunt; tamen sua propria paruuli peccata non habent. Et ideo de illis etiam hoc ueraciter dici potuit, quod non peccauerunt; sed regnauit in eos mors in similitudinem, ut dictum est, preuaricationis Ade. Si autem, Regnauit mors ab Adam usque ad Moysen, et in eos qui non peccauerunt, in similitudinem  preuaricationis Ade, id est, et in eos qui peccauerunt quidem, sed non in similitudinem preuaricationis Ade peccauerunt; neminem secundum uos inuenitis, quia omnes qui peccauerunt in similitudinem eius peccasse, id est, exemplum eius secutos esse contenditis. Fouea igitur uulpecule ex utraque parte conclusa est: non est qua intret, ut lateat; aut si iam ibi latebat, non est qua exeat, ut euadat.

CLXXXuI. IUL. Ut quibus lex data non est, intelligantur non esse precepta trangressi; rei autem conuincantur, quoniam negligentes rationem, quam proprii in unoquoque protestantur affectus, uel humane societatis uel pudoris iura temerauerint; atque ideo mutua quidem imitatione, non tamen legis, que necdum lata erat, dicuntur transgressione peccasse. Usque ad legem ergo peccatum fuit, non preuaricatio: post legem autem, non solum peccatum, sed etiam preuaricatio. Regnauit autem mors eterna, quam Ade, si peccasset, adscripturum se Deus spoponderat. Igitur illa mors peccato debita, mors penalis, regnauit et ante legem, in eos qui peccauerunt, sicut in Sodomitis, et his qui diluuii tempore propter iniquitatem, uoluntariam tamen, uel uaria sunt etate consumpti, regnauit: et post legem, in his quos reos preuaricationis inuenit.

AUG. Quoniam mortem nisi eternam non uis esse penalem; si mors penalis non est, que a corpore animam separat, cur eam timet natura, quam sic laudas, ut neges esse uitiatam? Quid cause est ut infans ubi paululum ab infantia progredi ceperit, iam formidet occidi? Cur non ita ut in somnum, sensus est procliuis in mortem? Cur magni habentur qui mortem non metuunt, hique tam rari sunt? Cur etiam ipse qui concupiscentiam se dixit habere dissolui, et esse cum Christo , non uult tamen spoliari, sed superuestiri, ut absorbeatur mortale a uita ? Utquid Petro dictum est de ipso glorioso fine, Alter te cinget, et feret quo tu non uis ? Si ergo frustra mors timetur, ipse timor eius est pena: si autem anima separari a corpore naturaliter non uult, ipsa mors pena est, quamuis eam in usum bonum gratia diuina conuertat.

CLXXXuII. IUL. Quoniam ea iudicante iustitia, que non imputat peccatum, nisi a quo liberum est abstinere, hi qui sine lege peccauerunt, sine lege iudicabuntur, et hi qui in lege peccauerunt, per legem iudicabuntur . Quod autem ait Apostolus, Sed regnauit mors ab Adam usque ad Moysen, etiam in eos qui non peccauerunt, in similitudinem preuaricationis Ade; fecit translucere quod senserat, id est, Iudeos sub lege peccantes similiter ut Adam preuaricatos fuisse definiens, quia et illi primo homini, licet non libris, auribus tamen commendata lex fuerat abstinendi a gustu arboris: in quo obedientie exploratio fuit; de qua contra preceptum edendo, preuaricationis crimen incurrit. Ergo et post datam legem ministerio Moysi, peccans populus, in similitudinem preuaricationis Ade deliquisse conuincitur;  quia, ita ut ille, legis transgressione peccabat: in media autem etate duarum legum, prime date, non scripte, secunde uero et late et litteris tradite, qui peccauerunt, non a peccato ostenduntur alieni, sed non in similitudinem preuaricationis Ade, quia legem non acceperant, perhibentur errasse.

AUG. Ubi negas similitudinem preuaricationis Ade, te ipse conuincis, quod hi qui sine lege peccauerunt, non primi hominis exemplo sunt rei: non est igitur imitatio, sed generatio, qua per peccatum mors in omnes homines pertransiit. Neque enim, si tam prolixa tempora que ante legem fuerunt, transiluisset hec mors, que per peccatum primi hominis intrauit in mundum, et a Iudeis serpere inciperet, qui preuaricatores legis effecti sunt, ut seruaret similitudinem preuaricationis Ade, diceretur de illa, Per unum hominem intrauit, et per omnes homines pertransiit. Cui enim, non dico stulto, sed fatuo, persuadebitis, mortem per unum hominem intrasse, et per omnes homines pertransisse; quam dicitis tot gentes et tot secula pretermisisse [1 1Kb] , et ad eos qui legem acceperant, intactis ceteris, peruenisse, cum et in eos mortem regnasse dicatis, qui non in similitudine preuaricationis Ade, sed sine preuaricatione, quia sine lege, peccauerunt? Prorsus non est unde uestrum corrigatis errorem, nisi redeatis ad catholicam fidem, que homini primo principi generationis hominem secundum principem regenerationis opponit.

CLXXXuIII. IUL. Qui Adam forma dicitur futuri, id est, Christi: uerum forma a contrario, ut sicut ille peccati, ita hic iustitie forma credatur. Sed sicut incarnatio Christi, iustitie fuit forma, non prima, sed maxima; quia et antequam uerbum caro fieret, ex ea fide que in Deum erat, et in Prophetis et in multis aliis sanctis fulsere uirtutes; ueniente autem temporum plenitudine, exacta in Christo iustitie norma resplenduit, et qui predictus fuerat pater futuri seculi, tam precedentium sanctorum, quam etiam sequentium remunerator eminuit [2 1Kb] :

AUG. Agnoscimus heresim uestram: definiuit enim Pelagius, quod non ex fide incarnationis Christi antiqui uixerint iusti; quia uidelicet nondum in carne uenerat Christus. Cum profecto id futurum non prenuntiassent, nisi priores utique credidissent. Sed in hanc absurditatem cecidistis, dum defenditis esse potuisse per naturam legemque iustitiam: utrumlibet autem si uerum est, ergo Christus gratis mortuus est.

CLXXXIX. IUL. Ita etiam in parte contraria Adam dicitur forma peccati, non prima, sed maxima.

AUG. Unde ergo non prima, sed maxima? quandoquidem propter exordium generis humani, non negas primam, nec inuenis cur dicas maximam, nisi fatearis tanto grauius Adam peccasse, quanto ibi maior non peccandi facilitas erat, ubi uitiata natura nondum erat, nec lex peccati in membris repugnabat legi mentis: cum qua pena omnis homo nascitur, periturus in eternum, si non renascatur; et perditus, nisi  ab eo quesitus inueniatur, qui uenit querere quod perierat .

CXC. IUL. Maximam autem dico, non quia diabolum magis reum fuisse diffitear: sed quia cum institutionis ratio peteretur, accomodatius Apostolus hominis, quem plurimum successio humanitatis aspexit, quam erie substantie fecerit mentionem. uerum in ipsa humanitate primam mulierem deliquisse constabat; sed quia patrum in omnibus efficacior est et maior auctoritas, eum dixit formam fuisse peccati, non a quo cepit delictum, sed qui per potestatem sexus uirilis, magis fuisse probatur imitabilis. uides nempe, ut consequentia intellectus ueritatem sibi inesse testetur.

AUG. Non imitationem imitationi, sed regenerationem generationi opposuisse Apostolum, ipsa Christi forma demonstrat; qui [1 1Kb] homini primo homo secundus opponitur. Si ergo non pertinent ad iustitiam Christi, qui renascuntur; non pertinent ad peccatum Ade, qui nascuntur; et non est Christus forma a contrario: sed quia forma est, procul dubio sicut renati ad iustitiam Christi transeunt, etiam paruuli, quamuis operari iustitiam non ualentes; ita cum transitu peccati ex Adam nati sunt, siue nascuntur, quamuis nec peccatum adhuc ualeant operari. Agnosce formam, et noli esse contradictione deformis.

CXCI. IUL. Nunc intuere, quantum a tua expositione discordent, ut cetera eiusdem loci, ita illa uerba, quibus Apostolus pronuntiat, etiam in eos regnasse mortem, qui non peccauerunt in similitudine preuaricationis Ade, qui est forma futuri. Si enim de naturali peccato ageret, de quo dixerat, ut uidetur tibi, In quo omnes peccauerunt: qui essent hi, quos statim pronuntiat, non solum in preuaricatione Ade [2 1Kb] ? sed ne in similitudine quidem culpe illius obnoxios deprehendi?

AUG. Sed tu sic intelligis, qui non intelligis: Apostolus autem rationem reddidit, quare mors regnauerit et in eos qui non peccauerunt, addendo et dicendo, in similitudinem preuaricationis Ade; id est, propterea regnasse ostendens mortem et in eos qui non peccauerunt, quoniam quamdam similitudinis formam ex Ade preuaricatione traxerunt. Adam quippe induunt qui nascuntur, sicut Christum induunt qui renascuntur.

CXCII. IUL. Regnauit, inquit, mors etiam in eos qui non peccauerunt in similitudine preuaricationis Ade: uides eum distinctionem fecisse perspicuam, inter eos qui similiter ut Adam, et eos qui dissimiliter errauerant.

AUG. Si dissimiliter errauerant, ubi est ergo imitationis exemplum? Regenerationem redde generationi, non imitationem imitationi; et inuenies formam, quam commendauit Apostolus ueritatis, non quam finxit Pelagius uestri auctor erroris.

CXCIII. IUL. Que diuisio naturali peccato non  potest conuenire: quod si esset, omnes prorsus equaliter colligaret; nemo ergo esset cui malum hoc non inesset, et nullus inueniretur de quo uere posset dici, quia in similitudinem peccati illius non deliquisset, in cuius omnes ueritate peccassent.

AUG. Quod retinendo clamas, hoc uerum est, et contra uos est: omnes prorsus originale peccatum equaliter colligauit; nemo esset cui malum hoc non inesset, nisi per Christum gratia diuina prodesset. In eos enim qui non peccauerunt, id est, qui sua peccata propria non fecerunt, ut mors regnaret, similitudo meruit preuaricationis Ade, qui est forma futuri, id est, Christi. Sicut enim primo homine, qui nascuntur; ita secundo homine, qui renascuntur, induuntur.

CXCIu. IUL. Colligit autem Apostolus, et pronuntiat, esse alios qui peccauerint, sicut Adam; alios quos nec similitudo antique preuaricationis asperserit: absolute ergo claret, morum crimina esse, non seminum. Atque ut breuiter, que sunt acta, repetamus; ait Apostolus, per unum hominem intrasse peccatum: hoc ratio ostendit imitationi, non generationi congruere, que est opus duorum.

AUG. Quam multum eadem dicis, et nichil dicis: nec uides, quia si peccatum imitationis a genere humano ceptum, isto significaretur loco; per unam potius quam per unum in mundum diceretur intrasse; que ita prima peccauit, ut eam uir quoque ipsius fuerit imitatus. Sed quia generationem, non imitationem, uolebat intelligi, Per unum, inquit, hominem peccatum intrauit in mundum: aut ambos singulari numero includens, propter quod dictum est, Igitur iam non sunt duo ; aut eum potissimum commemorans, a quo est principium generandi, cum seminatio exorditur, ut conceptio subsequatur. Hec sepe iam diximus: sed iterationibus tuis, nostras quoque uel rarius, tamen iterando, non cedimus.

CXCu. IUL. Secutus est, Et ita in omnes homines mors pertransiit.

AUG. Quid est, ita pertransiit; nisi quomodo intrauit, id est, cum peccato, siue per peccatum?

CXCuI. IUL. Fecit distinctionem, ne quis ita putaret transisse peccatum; ut mors que precucurrit [1 1Kb] iudicante iustitia, secuta probaretur materias ultionis, quas in unoquoque peccatore de studio male uoluntatis inuenerat [2 1Kb] . Ostendit igitur, non naturam accusandam esse, sed studia.

AUG. Frustra te uersas, et reuersas. Adam respice, et Christum: ille forma est futuri; non est ergo a contrario iste conformis, qui iustitiam suam in renascentes paruulos traiicit, si peccatum in nascentes ille non traiicit.

CXCuII. IUL. Subiunxit, in eo regnasse mortem, in quo omnes peccauerunt: quo sermone, non nascentis ruina, sed opera agentis [3 1Kb] expressa est. Approbauit  se itaque prauitatem arguere, nec innocentiam sauciare.

AUG. In illo peccauerunt omnes, in quo moriuntur omnes: cuius a contrario forma est, in quo uiuificantur omnes. Sicut autem in Adam omnes moriuntur, sic in Christo omnes uiuificabuntur . Quod ideo dictum est, quia sicut nemo nisi per Adam uergit in mortem, ita nemo nisi per Christum surgit in uitam. O homo qui nichil potes dicere, posses saltem tacere!

CXCuIII. IUL. Post hoc autem intulit, usque ad legem regnasse peccatum: ostendens, regnum peccati lata lege cecidisse.

AUG. Si lata lege cecidit regnum peccati, ergo per legem iustitia est. Si per legem iustitia est, ergo Christus gratis mortuus est . Apostoli est uox ista, non mea. Iam erumpite in apertum, inimici crucis Christi. Quid timetis magnum populum Christi, et Christi magnum iudicium non timetis? Aperte dicite, Iustificari natura, iustificari lege possemus; gratis mortuus est Christus. Sed formidantes multitudinem christianam, Pelagianum uerbum supponitis, et querentibus a uobis, quare mortuus sit Christus, si natura uel lex efficit iustos; respondetis, Ut hoc ipsum facilius fieret: quasi posset, quamuis difficilius fieri tamen, siue per naturam, siue per legem. Christe, responde, uince, atque conuince; clama, Sine me nichil potestis facere : ut taceant qui clamant, Etsi difficilius, tamen possemus et sine te facere: aut si tacere non possunt, se ipsos in latebras aliquas ducant, ut alios non seducant. Cur ergo ait Apostolus, Usque enim ad legem peccatum in mundo fuit; nisi quia peccatum auferre nec lata lex potuit, sed ille de quo dictum est, Ecce Agnus Dei, ecce qui tollit peccata mundi ?

CXCIX. IUL. Generatio autem que cepit ab Adam, et post legem permanet: que si esset fons peccatorum et frutex diaboli, sicut tu argumentaris, non utique usque ad legem, sed et post legem, et post Christum hoc crimen uigeret. Peccatum itaque de quo Apostolus pronuntiat, quia usque ad legem fuerit, nec potuerit manere post legem, actionis, non natiuitatis esse conuincitur.

AUG. Ecce aperte dicis, non ideo dixisse Apostolum, Usque ad legem peccatum in mundo fuit, quia nec lex potuit auferre peccatum; sed quia peccatum non potuit manere post legem: nec expauescis uocem Dei, per hominem Dei intendentem in Christum, atque dicentem, Ecce Agnus Dei, ecce qui tollit peccatum mundi? Quid desipis? quid insanis? Non natura, non lex; sed ecce qui tollit peccatum mundi: et audes dicere, peccati regnum lata lege cecidisse, et post legem non potuisse manere peccatum? cum dicat Apostolus, Si per legem iustitia, ergo Christus gratis mortuus est: cum dicat Apostolus, Quia in lege nemo iustificatur : cum dicat Apostolus, Lex subintrauit, ut abundaret delictum : cum dicat Apostolus, Si data esset lex que posset uiuificare, omnino ex lege esset iustitia: sed conclusit  Scriptura omnia sub peccato, ut promissio ex fide Iesu Christi daretur credentibus . Si aures habetis, ora iam claudite: si recte aperire ora uultis, prius aures diuinis uocibus aperite. Sane memineris te dixisse, generationem cepisse ab Adam; qui soles dicere, generationem nonnisi a duobus incipere, et ideo non eam uoluisse intelligi Apostolum in eo peccato, quod per unum hominem intrasse dixit in mundum. Quis te posse crederet obliuisci, quod toties dixeras falsum? Sed tamen oblitus es, ut aliquando diceres uerum. Expergiscere [1 1Kb] ; audi uel te ipsum: ab Adam cepit generatio, ac per hoc, per generationem intrauit peccatum, quod per unum hominem intrauit in mundum [2 1Kb] . Etenim tu dixisti, Generatio autem que cepit ab Adam, et post legem permanet. Conuenienter igitur Apostolus unum hominem posuit, a quo peccatum intrauit in mundum, quod generatione traheretur; non diabolum, a quo illud peccatum intrauit in mundum, quod imitatio sequeretur.

CC. IUL. Peccatum autem, inquit, non imputatur, cum lex non est : qua sententia, sicut et omnibus dictis suis, opinionem traducis interemit.

AUG. Plane cum lex non est, non [3 1Kb] imputatur peccatum; sed ab hominibus, qui inscrutabilia iudicia Dei nesciunt. Nam si Deus peccatum non imputat, cum lex non est; qua tandem iustitia Dei qui sine lege peccauerunt, sine lege peribunt ?

CCI. IUL. Nam si ante legem non imputata est peccati tradux, post legem [4 1Kb] autem non fuit, nunquam omnino quo noceret humano generi uirus [5 1Kb] obtinuit. Ante legem enim imputatum non est naturale peccatum: sub lege imputatum non est, quia in nullo unquam loco legis uel monstratum hoc uel imputatum docetur. Apparet ergo Apostolum, peccatum ante legem libere uoluntatis, post legem autem preuaricationem totidem libere uoluntatis arguere.

AUG. Si in lege non ostenditur originale peccatum, cur ergo in lege anima paruuli octauo die non circumcisi de genere suo dicta est interire ? cur infante nato, offerebatur sacrificium pro peccato ? Iam, queso, tace: attende infantem, et imitare non fantem [6 1Kb] .

CCII. IUL. Ac per hoc, constat nichil eum de peccato traducis elocutum: que quamuis copiosa essent, ad probandum nichil Apostolum de naturali  sensisse peccato, ex abundantia tamen etiam distinctionem inculcauit, non omnes omnino Ade preuaricatione pollutos; quandoquidem etiam de his, in quibus pro iniquitate regnaret interitus, inuenirentur plurimi, qui a preuaricatione Ade docerentur alieni.

AUG. Calumniose, linguose: Omnes homines sub  peccato nascimur, quorum ipse ortus in uitio est , qui dixit, Manicheus non fuit; sed sicut uestri doctoris  ore laudatur, inter scriptores ecclesiasticos flos quidam speciosus enituit. Quomodo autem dicis, non omnes Ade preuaricatione pollutos, et, quod peius est, Apostolo imputas, quod tu insipienter sapis? cum ille dicat, Regnauit mors ab Adam, usque ad Moysen, et in eos qui non peccauerunt, uolens intelligi paruulos, qui nulla propria peccata fecerunt: et addat, in similitudine preuaricationis Ade , ostendens cur in eos regnauerit mors: quod iam superius satis egimus . Quomodo enim per unum hominem peccatum intrauit in mundum, et per peccatum mors; si in aliquos ad hoc unius hominis peccatum non pertinentes regnauit tamen mors? In quos enim mors regnauit, pertinent ad peccatum per quod intrauit: qui uero ad peccatum, per quod mors intrauit, non pertinent, quo iusto iudicio ad mortem pertinent? Non autem pertinent ad peccatum, quod per unum hominem intrauit in mundum, qui [1 1Kb] non in preuaricationis illius similitudine peccauerunt, sicut ipse dixisti: non igitur in eos regnauit mors. Quid est ergo, Regnauit mors etiam in eos qui non peccauerunt in similitudine preuaricationis Ade; nisi quia regnauit mors et in eos qui non peccauerunt, quoniam nulla peccata propria commiserunt? Regnauit autem in similitudine preuaricationis Ade; quia licet nulla ipsi propria peccata commiserint, pertinent tamen ad peccatum per quod mors intrauit in mundum, trahentes similitudinem preuaricationis, non preuaricationem peccato proprio perpetrando, sed de preuaricatore, per quem natura humana tota est uitiata, nascendo.

CCIII. IUL. uide ergo utrum adhuc dubium uel tibi debeat esse quod dicimus, innocentes uidelicet ante proprie uoluntatis usum, rude opus Dei, non peccasse in Adam, quando, Apostolo teste, etiam de iniquis, qui in similitudine preuaricationis Ade non deliquerint, plurimi esse doceantur.

AUG. Iam responsum est: opus est ut taceas; nam non potes nisi peruersa dicere, conando Apostoli uerba peruertere. Ille enim, et in eos qui non peccauerunt, id est, paruulos peccata propria non habentes, dixit tamen regnasse mortem in similitudinem preuaricationis Ade, qui est forma futuri: quia ita Christus traiicit in eos iustitiam, sicut Adam peccatum; ita Christus uitam, sicut Adam mortem. Alioquin a forma Christi alieni erunt, et christiani non erunt: quod quidem sentitis, sed aperte dicere formidatis.

CCIu. IUL. Sed uideamus et cetera. Sed non sicut delictum, ita gratia: si enim in unius delicto multi mortui sunt, multo magis gratia Dei et donum, in gratia unius hominis Iesu Christi, in plures abundauit . Superari dicit malum delicti copia gratie; et eorum qui saluantur numerum illis, quos preuaricatione  periisse asserit, anteponit.

AUG. Iam sepe diximus: non ait, Plures; sed, multos: nec, Magis multos, sed, magis abundauit; quoniam in eternum uicturi sunt, in quos transiit uita Christi; quibus ad tempus nocuit mors in eos transiens per Adam: ecce quomodo multo magis in eos abundauit gratia, quam peccatum.

CCu. IUL. Si ueritatem Apostoli uerbis uindicas [1 1Kb] , nec eum impudenter putas fuisse mentitum; doce quemadmodum de naturali peccato dicenti hec sententia non incutiat publice falsitatis pudorem. Nam si esset originale peccatum, quod omnem omnino naturam hominum ad ius diaboli faceret pertinere, qui erat locus ad equiparandum partium numerum, eorum uidelicet qui saluantur, et illorum qui intereunt? In Euangelio Dominus cum beatorum ostenderet raritatem: Quam arcta et angusta, inquit, uia que ducit ad uitam, et pauci sunt qui inueniunt eam! quam lata et spatiosa uia que ducit ad perditionem, et multi sunt qui intrant per eam !

AUG. Hoc est quo sensus iste uester euertitur, quoniam pauci sunt qui saluantur, in eorum comparatione qui pereunt: nam sine illorum comparatione per se ipsos etiam ipsi multi sunt; eorum quippe multitudinem dicit Apocalypsis numerare neminem posse . Ideo Paulus si eos non multos, sed plures dixisset, non possemus eos dicere pauciores; uerbum enim comparationis est, plures: quod uerbum uos supponitis, non Apostolus ponit. Sed nec sic uobis ratio constabit: uestra quippe illa imitatio [2 1Kb] , quam uobis uidemini uelut acute inuenisse, contra uerborum apostolicorum clarissimam ueritatem, ut non per generationem, sed per imitationem, peccatores [3 1Kb] omnes ad peccatum primi hominis pertinere credantur, multo plures unius delicto, uel ob unius delictum, perire affirmat, quam gratia unius hominis Iesu Christi liberari. Quis enim non [4 1Kb] uideat, peccatores plures esse, quam iustos? quos peccatores, non aliquos, sed omnes, non quidem per generationem, sed tamen per imitationem, ad unius delictum dicitis pertinere. Sed etsi non omnes peccatores, sed tantum preuaricatores legis, peccato primi hominis per imitationis uinculum dicatis astrictos; etiam sic, ex quo lex Dei per multas gentes predicatur; quam lata et spatiosa uia est, que ducit ad interitum, et multi preuaricatores ingrediuntur per illam! quam arcta et angusta uia est que ducit ad uitam, et pauci sunt qui inueniunt eam! in comparatione utique multorum qui pereunt, etiamsi paucis qui liberantur, et paruuli qui baptizati moriuntur addantur. Quomodo ergo Apostolus diceret, Multo magis gratia Dei in plures abundauit? quod uos dicitis, ille non dixit: sed ille dixit, Multo magis abundauit in multos; quia etiam qui saluantur, ut iam dictum est, in comparatione pereuntium pauci; sine comparatione autem illorum, tam multi sunt, ut eos quisquam numerare non possit.  Multo magis autem in eos abundat gratia; quia temporaliter per Adam, misere atque mortaliter uiuunt; per Christum uero beatissime, et sine fine uicturi sunt. Turbata est uestra inuentio: iam tandem intentio corrigatur.

CCuI. IUL. Hoc nempe quod dicitis, multos et paucos, ad quantitatem infinitam pertinet; quoniam in comparatione mutua, aut multitudo inuenitur, aut paucitas. Conferens itaque Deus multitudini pereuntium eos qui saluandi sunt, paucos eos uocauit: et hic Apostolus conferens his qui ita peccassent ut Adam, illos quos saluat Christi gratia, multo plures esse pronuntiat.

AUG. Non pronuntiat plures, sed multos. Grece locutus est, dixit, non : lege, et tace.

CCuII. IUL. Assere ergo hoc peccato Manicheorum, id est, traducis conuenire.

AUG. Doctores catholici, non Manichei deceptores, dixerunt omnes in Adam peccasse: illi hoc dixerunt qui intellexerunt Apostolum, quod uos negatis contra Apostolum. Ergo et uos deceptores estis: et uos enim sicut Manichei, sed diuerso morbo, insanitis.

CCuIII. IUL. Nam si uniuersitatem, quam fecunditas humana protulit, regno diaboli peccatum naturale transcripsit, et inde in extrema etate mundi aliqui liberati per Christum putantur; que ueritas est, aut que auctoritas eius magistri, qui contra tam clarum testimonium totius mundi, dicit in plures iustitiam abundasse quam culpam? Quid ergo ei creditur de inuolutis dogmatibus disserenti, si de rebus tam perspicuis mentiatur? Quod quia sentire sacrilegum est, id autem dici dogma tuum compulit, honore Apostoli Manicheorum uilitas conteratur.

AUG. uos potius perspicua nubilare contenditis, non solum non intelligendo quod Apostolus dixit, uerum etiam mutando et supponendo quod ille non dixit. Plures enim non dixit ille, sed multos: qui tamen multi, pauci inueniuntur, quando pereuntibus comparantur. Calumniose, frontose, uerbose, hoc dixit Apostolus, quod intellexit Ambrosius, qui non erat Manicheus: Omnes homines sub peccato nascimur, quorum ipse ortus in uitio est . Audi  florem speciosum; et de tuo corde istam spinarum deformitatem, hoc est feda acumina improbe contentionis, euelle.

CCIX. IUL. Non mentitur Apostolus: ergo in plures abundauit Christi gratia, quam Ade culpa, cuius imitatione dicuntur peccasse qui sub lege peccauerunt: sub lege autem usque ad Christum Iudei tantummodo deliquerunt. Confer ergo Iudaicam nationem solam, perfecte duntaxat etatis sub lege positam, et per hoc in similitudinem preuaricationis Ade peccantem, qui accepta lege peccauit, ac de multitudine uocatarum gentium per predicationem Euangelii, eorum millia qui gratie sunt liberalitate saluati: tuncque intelliges apostolum Paulum uere pronuntiasse, ad plures gratiam Dei et donum [1 1Kb] Iesu Christi peruenisse,  quam societatem preuaricationis antique.

AUG. Cum Apostolus inuenitur non plures dixisse, sed multos, tui [1 1Kb] huius argumenti machina tota subuertitur: quamuis non soli Iudei, sicut tibi placet, sed omnes preuaricatores esse reperiantur, qui legem cum ipso Euangelio predicatam preuaricando damnabiliores fiunt: qualibus preuaricatoribus, simul cum Iudeis, ita plenus est mundus, ut in omnium comparatione sint pauci, qui paruulis quoque baptizatis additis liberantur; quod et responsione superiore comprehendi. Euidenter contra uos clamat Doctor Gentium, Sicut in Adam omnes moriuntur, ita in Christo omnes uiuificabuntur : qui omnes non pauci, sed multi sunt. Ac per hoc, multi moriuntur in Adam, multi uiuificabuntur in Christo: sed plures moriuntur in Adam, quam in Christo uiuificabuntur: plures itaque ad illius mortem, ad huius uero uitam, comparatione illorum pertinent pauciores; sed etiam ipsorum per se ipsos ea est multitudo, quam numerare nemo possit . Quid est ergo, Omnes in Christo uiuificabuntur, nisi quia nemo uiuificabitur, nisi in illo? Cuius rei similitudinem de magistro posui litterarum; si unus sit in ciuitate, a quo ibi dicantur omnes litteras discere, non quia omnes discunt, sed quia nemo nisi ab ipso . Quam locutionem nec tentasti refellere, quia uidisti esse rectissimam, et omnibus notam.

CCX. IUL. Exposita liberalitate gratie, in hominum saluatorum copia, comparat donum atque peccatum: et eruditissime ad laudem doni, applicat quod multis uulneribus una uirtute medicetur, Et non sicut per unum, inquit, peccatum, ita et donum.

AUG. Per unum peccantem, dixit; non, Per unum peccatum: ut quod deinde dicit, Iudicium ex uno delicto in condemnationem, nonnisi illius unius peccantis hoc delictum possit intelligi. Quod quidem uos non uultis: sed quid facturi estis; quandoquidem hoc dixit Apostolus, etiam nolentibus uobis? Corrigimini ergo: non enim habetis hic aliud, quod facere debeatis.

CCXI. IUL. Nam iudicium ex uno in condemnationem; gratia autem ex multis delictis in iustificationem : id est, peccata quidem que grauia sunt, etiam singula possunt sufficere ad accusationem et damnationem [2 1Kb] reorum.

AUG. Quare dixisti grauia, quod non dixit Apostolus, nisi quia uidisti, si unum delictum leue sit, non sufficere ad damnationem, de qua loquebatur? Non ergo ex quocumque uno cuiuscumque delicto est hoc iudicium; sed ex uno illo delicto, quod factum est per unum peccantem, id est, Adam, iudicium est in condemnationem. Et adhuc peruertere recta uerba Apostoli uultis, ne uestra que peruersa sunt corrigatis?

CCXII. IUL. Gratia autem non eodem confertur modo, ut peccatis eque admota singulis crebro repetatur: sed infusa semel uno uirtutis sue impetu atque compendio diuersa et plurima delet crimina.  Ideo ait, ex multis delictis in iustificationem: id est, ex multis delictis liberatos homines ad gloriam perducit iustificationis indulte. Non ergo hic unum Ade peccatum, ut suspicaris, intelligit; sed ad hoc solum numerum admouit unius et plurium, ut ad laudem gratie respiceret; quia non [1 1Kb] quoties peccatum ab unoquoque mortalium fuerat, toties etiam frequentaretur gratia, quasi baptismata singula nisi peccatis singulis non possint mederi.

AUG. Ita hoc loqueris, quasi dixerit Apostolus, Gratia autem semel ex multis delictis in iustificationem. Non hoc dixit: attende quod dixit, et corrige quod dixisti. Gratia, inquit, ex multis delictis in iustificationem. Quid huc pertinet, quod semel et simul unicuique omnia dimittuntur in Baptismo? Nonne et illa condemnatio, ad quam iudicium perducit extremum, procul dubio semel fit, omnium que remissa non fuerint peccatorum? Et magis ipsa damnatio semel, quam remissio peccatorum per gratiam Christi semel fit. Quoniam si post Baptismum quisque peccauerit, non eadem sunt peccata; sed per eamdem gratiam peccantibus remittuntur; non semel, nec septies, sed etiam septuagies septies . Eadem gratia quotidie dimittit orantibus etiam quotidiana peccata, cum dicunt, Dimitte nobis debita nostra; ueraciter addentes, sicut et nos dimittimus debitoribus nostris . Gratia ergo ex multis delictis, siue singula in singulis, siue in quibusdam pauca, in quibusdam plurima inuenerit, siue que ante Baptismum, siue que postea committuntur, et penitendo, orando, eleemosynas dando sanantur, in iustificationem mittit, quos a damnatione liberat: hec enim omnia, ipsa sunt multa, ex quibus multis iustificat gratia. Que si non subueniat, profecto etiam ex uno delicto, non quod proprium quisque committit, hoc enim loco non inde loquebatur Apostolus, sed quod per unum peccantem intrauit in mundum, itur in damnationem; hoc enim Apostolus euidentissime expressit. Neque enim ait sicut tu, Non sicut per unum peccatum; tanquam singulum cuiusque uolens intelligi: sed ait, Non sicut per unum peccantem. Aperi oculos, et lege; et noli tanquam cecis aliud pro alio uelle supponere.

CCXIII. IUL. Sed hoc curauit exprimere: Cum, inquit, peccata singula reos suos lethaliter uulnerassent, innumerabiliter confossos homines hec gratia singulari et semel tradita uirtute saluauit.

AUG. Per unum peccantem, dixit; ubi Adam intelligitur: non per unum peccatum, ubi tu [2 1Kb] uerbo mutato atque supposito, uis intelligi singula singulorum.

CCXIu. IUL. Si enim ob unius delictum mors regnauit per unum; multo magis qui abundantiam gratie et donum iustitie accipiunt, in uita regnabunt per unum Iesum Christum . Consequenter quod cepit affirmat: duas enim posuit sententias, utrique uolens conuenire quod in fine subiunxit. Per unum enim qui fuit forma peccati, et in cuius similitudine preuaricantur sub lege peccantes, pronuntiat regnare  mortem; et per unum regnare in uita abundantiam quosque gratie consecutos, que gratia uirtutem imitantibus prodest. Non remansit ergo de uno questio, quia hoc quod subditum est: eos uidelicet in uita regnare, qui abundantiam gratie perceperint, etiam primum illud absoluit, ut nemo uidelicet cogatur in mortem, nisi qui exemplum peccantis adamauerit.

AUG. Cuius exemplum peccantis adamauerit? Nempe primi hominis: hunc enim formam dicis esse peccati, propter imitationem, non propter generationem; proinde, sicut [1 1Kb] dicis, »nemo in mortem cogitur, nisi qui exemplum peccantis huius adamauerit:« non ergo coguntur in mortem, qui non in similitudine preuaricationis eius, sicut existimas, peccauerunt. Quomodo ergo dicis, mortem regnasse et in eos qui peccauerunt quidem per liberum arbitrium, sed non in similitudine preuaricationis Ade, quia sine lege peccauerunt? Non itaque peccauerunt eius exemplo: quoniam non peccantes in similitudine preuaricationis eius, non exemplum peccantis adamauerunt: quantum enim ab hac similitudine peccantis [2 1Kb] huius, tantum ab imitatione exempli huius alieni sunt. Cum igitur et in eos regnauerit mors, quid est quod dicis, »ut nemo cogatur in mortem, nisi qui exemplum peccantis adamauerit,« eius uidelicet, quem propter imitationem formam uis fuisse peccati? Ecce non adamauerunt peccantis exemplum, qui non in preuaricationis eius similitudine peccauerunt; et tamen etiam regnauit in eos mors. An uis redire ad catholicam ueritatem, ut in eos quoque mortem regnasse fatearis, qui non peccauerunt, propria non faciendo peccata, sed regnum mortis in similitudine preuaricationis eius, de cuius stirpe sunt nati, tanquam hereditario miserie iure subierunt? Sic quippe intellexerunt hec apostolica uerba doctores Ecclesie, qui uiderunt ea non posse recte intelligi, nisi in eis intelligatur obnoxie successionis origo peccati; propter quod dixerunt, paruulos secundum Adam carnaliter natos, contagium mortis antique prima natiuitate contrahere : nec Manichei fuerunt, sed uos Pelagianos, Dei spiritu, qui per eos locutus est, damnauerunt.

CCXu. IUL. uita autem in qua regnaturi sunt sancti, eterna monstratur: ergo et mors que iniquitatem uoluntariam sequitur, eterna credatur. Itaque, sicut per unius delictum in omnes homines in condemnationem; sic et per unius iustitiam in omnes homines in iustificationem uite. Sicut enim per unius inobedientiam peccatores constituti sunt multi; ita et per unius obedientiam iusti constituentur multi . Omnis est soluta perplexitas, impudenter de uniuersitate calumnia concitatur, ineptissime in scirpo nodus queritur. Pronuntiat Apostolus, non omnes esse, sed multos [3 1Kb] , qui per inobedientiam primi hominis, peccata didicissent; et multos esse, non omnes, qui per alterius obedientiam, iustitiam essent adepti. Nihil  hic de exortu humanitatis agitur, mores in diuersis studiis publicantur: inobedientia et obedientia studiorum operam, non generationis, ostendit. Certe ubi opportunius, si quid secundum te saperet Apostolus, pronuntiaret omnes ad condemnationem ire nascendo, paucos autem ad uitam credendo, quam in hoc loco, ubi summa disputationis complenda erat? Debuit enim dicere, Sicut per inobedientiam unius hominis peccatores constituti sunt omnes; imo non per inobedientiam, sed, sicut per generationem primi hominis peccatores nati sunt omnes; ita et per unius obedientiam iusti constituentur multi.

AUG. Imo debuit dicere, Sicut per inobedientiam suam peccatores constituti sunt multi; ita per obedientiam suam iusti constituentur multi: aut, si imitationem, quam uos in magnis angustiis constituti et persequente ueritate coarctati, inuenisse uos putatis, qua exire possetis, hoc loco ille commendare uoluisset, debuit dicere, Sicut per imitationem inobedientie unius hominis peccatores constituti sunt multi; ita et per imitationem obedientie unius hominis iusti constituentur multi. Ecce et ego dixi quomodo debuerit Apostolus loqui, si hoc uellet dicere, quod uos dicitis: ne putes aliquid magnum esse, pro uoluntate nostra uerba componere, non auctoris uoluntatem in uerbis eius exponere. Dixit ergo, per inobedientiam unius hominis, quem generationis principem nouerat, peccatores constitutos esse multos; quoniam illa inobedientia est natura humana uitiata: et per obedientiam unius hominis, qui regenerationis est princeps, iustos constitui multos; quia illius obedientia natura humana sanatur, qui factus est obediens usque ad mortem crucis , ut iusti constituantur per eius gratiam, etiam qui non hic per suam conuersationem iusti esse potuerunt; sicut hi qui continuo post lauacrum regenerationis exspirant, siue grandioris, siue infantilis etatis. Unde maluit uerbum futuri temporis ponere, et constituentur dicere, non, Constituti sunt, quoniam iusti illa iustitia, que sine ullo peccato erit, in futuri seculi eternitate uicturi sunt. Cum autem de peccatoribus non dixit, Constituentur, sed, constituti sunt, seculum hoc quod preterit, ubi iam uitiata est humana natura, uerbo temporis preteriti expressit. Iam uero de multis quia ipsi sunt omnes, satis tibi responsum est. Tu autem quos Apostolus dixit omnes, non potuisti nisi [1 1Kb] contradicendo exponere, et dicendo, Non sunt omnes; ad quod te nulla necessitas cogeret, si catholicum quam Pelagianum sensum tenere maluisses. Omnes enim propterea dicuntur et multi, ut discernantur ab eis, qui cum sint omnes, sunt tamen pauci.

CCXuI. IUL. Quod si ita intulisset, non minus docebatur impia esse, quam inepta sententia, qua et comparatio ipsa in diuerso proposito personarum stolidissima doceretur, cum res non similes ad collationem uenirent, natura uidelicet et uoluntas; ut in parte mali seminum necessitas poneretur, in parte uero boni studii sola libertas; imo iam non libertas,  quoniam non suppetebat facultas eligendi boni et cauendi mali, si naturalis reatus fuisset. Dicit ergo Apostolus sapiens et eruditus Ecclesie doctor, per inobedientiam exstitisse transisseque peccatum [1 1Kb] , multiplicarique iustitiam.

AUG. Ubi est quod dixeras, non peccatum transisse, sed mortem ? Ecce nunc dicis, per inobedientiam [2 1Kb] , que unius hominis commemorata est, non solum exstitisse, uerum etiam transisse peccatum. An quid prius dixeris fortassis oblitus es? Gratulandum est obliuioni tue, qua uerum compelleris dicere. Nam quod tibi uidetur, in collatione contrariarum partium non debere ex una parte poni necessitatem seminis, et ex altera studium uoluntatis, stolidum esse reperires, si uideres, sic in mala parte illos qui pertinent ad hominem primum, connexione generationis, sine studio sue uoluntatis, peccati traxisse contagium, quemadmodum illi paruuli, qui pertinent ad hominem secundum, sine studio proprie uoluntatis, per pacem regenerationis iustitie participes fiunt. Si autem semen ex utraque parte deposcis: sicut per Adam semen carnale uitiatum est, sic uiget spirituale per Christum. Quod semen insinuauit nobis Ioannes apostolus, dicens, Et non potest peccare, quia semen eius in ipso manet . Quod in futuro seculo bono potius apparebit, ubi qui erunt, peccare non poterunt; non in hoc seculo maligno, ubi et hi qui pertinent ad seculum peccata non habiturum, habent unde quotidie petant a Patre ueniam peccatorum.

CCXuII. IUL. Ac per hoc, destruit opinionem peccati naturalis, et docet alias esse causas substantie, alias uoluntatis. Ac ne intelligentia hec nostro magis imputetur ingenio, quam apostolico dogmati, ea que huic loco addidit, audiamus. Lex autem subintrauit, inquit, ut abundaret delictum: ubi autem abundauit peccatum, superabundauit gratia; ut sicut regnauit peccatum in mortem, ita et gratia regnet per iustitiam, in uitam eternam, per Iesum Christum Dominum nostrum . Assere igitur quemadmodum peccatum tuum, id est, traducis, ceperit abundare post legem, que post ministerium Moysi [3 1Kb] incrementa susceperit.

AUG. Imo tu assere, quomodo, sicut superius dixisti , regnum peccati lata lege ceciderit; cum dicat Apostolus, lata lege abundasse peccatum. Ego autem quod dixi assero: quia etsi non asseram, clarum est. Peccatum quippe originale fuit et ante legem: quia per unum hominem peccatum intrauit in mundum, et cum illo mors per omnes homines pertransiit . Erat et uoluntarium: quoniam qui sine lege peccauerunt, sine lege peribunt . Subintrauit autem lex, ut abundaret peccatum : quia his generibus  peccatorum, que ante legem fuerunt, etiam illud accessit, quod preuaricatio nuncupatur. Ubi enim lex non est, nec preuaricatio . Ubi ergo his omnibus generibus peccatorum abundauit peccatum, superabundauit gratia : quia in his qui ad eam pertinent, omnium istorum generum reatum delet, et insuper donat ut delectatio peccati iustitie delectatione uincatur; atque ad eam postea perueniatur uitam, ubi nullum erit omnino peccatum. Quomodo ergo res non similes in collationem uenire non debent, sicut paulo ante dixisti; cum ex contrariis fiat ista collatio, et ex una parte generatio ponatur, et ex altera regeneratio; ex una regnum mortis, ex altera regnum uite; ex una abundantia, ex altera remissio peccatorum; ex una delectatio peccati, per nature uitium usque ad consuetudinis malum [1 1Kb] , ex altera prelium contra concupiscentiam carnis, per sancti Spiritus adiutorium, usque ad uictorie pacem, que nullum intrinsecus, nullum extrinsecus patietur inimicum? Hec tene, si uis sanus esse: et noli contra hec, que ad sanam doctrinam pertinent, insanire.

CCXuIII. IUL. Certe in his locis Apostolum de peccato naturali disseruisse contendis. Ad [2 1Kb] hoc supra dixerat, usque ad legem fuisse, ut intelligeretur post legem esse desiisse: nunc autem de eodem dicit, quod ceperit crescere et abundare post legem. Catholico intellectui quem sequimur, utrumque hoc conuenire monstrauimus: tuo uero dogmati qua impudentia uindicatur, ut unum idemque peccatum lege lata, superius quidem defecisse, nunc autem creuisse dicatur? Quomodo ergo post legem abundat naturale peccatum? Acriusne ceperunt genitalia commoueri, ut de augmentis et nouitate motuum peccato tuo uirtus uideatur adiuncta? An lex data nascentibus est, ut qui de libidine, quam dicis diabolicam esse et radicem fructumque peccati [3 1Kb] , geniti erant, admonerentur emendare quod facti erant [4 1Kb] , et gestum corrigere quem habuerant, cum eos generarent parentes? Cogerent postremo que facta erant, infecta esse; quod illi audire uidelicet renuentes, inobedientie crimen incurrerent? At hoc a nullo stultorum, nedum a lege quam Deus dedit, poterat imputari [5 1Kb] .

AUG. Numquid alicubi diximus, peccatum originale creuisse post legem? Aut hoc intelligi uolumus in eo quod ait Apostolus, Lex subintrauit, ut abundaret delictum? Abundauit enim, non quia illud genus creuit, quod ante iam fuerat; sed quia genus aliud peccati accessit, quod sine lege non erat, id est, preuaricatio, sicut paulo ante monstrauimus. Concupiscentia est autem carnis, et libido genitalium, contra quam sanctorum castitas pugnat. Hanc tibi multum placentem, quoniam cum ipsa sua pugna, cui repugnat etiam pudicitia coniugalis, nonnisi ad  filios procreandos ea bene utens, aliis autem motibus eius obsistens; hanc ergo cum ista sua pugna quia etiam in paradisi pacem conaris admittere uel  immittere, ipse in paradisum non disponis intrare. Quantalibet autem abs te defensione muniatur, et laudibus adornetur, aut uitium est, aut uitiata est: nec immerito, militibus Christi, a quibus debellatur, odiosa est; cum qua ipse concludis, ut eam et expugnare te dicas, et laudare non erubescas. Per hanc humana que nascitur, caro peccati est: propter quod per illam nasci noluit ille, qui natus est in similitudine carnis peccati ; ac per hoc, quamuis in carne uera, non tamen in carne peccati. Ex hac concupiscentia, suscepta tua, tibi quidem pulchra nimis, sed feda omnibus sanctis, generatione trahitur originalis peccati uinculum, sola regeneratione soluendum: illud factum est per Adam, hoc fit per Christum; illud per quem peccatum intrauit in mundum, hoc per eum qui tollit peccatum mundi. Sic agnoscit Adam et Christum, qui ex Adam transiit ad Christum.

CCXIX. IUL. Quid ergo additum post legem est peccato naturali, quod quidem non solum prohibitum [1 1Kb] aut condemnatum, uerum etiam nec leuiter uituperatum aut tenuiter ostensum probatur in lege?

AUG. Ostenditur et in lege, sed si uobis auferatur uelamen . Quid enim aliud ostenditur damnatione anime illius qui octauo die non circumciditur ? quid aliud ostenditur, quando infante nato sacrificium pro peccato iubetur offerri ? quod iam supra memoraui.

CCXX. IUL. Certe ne tu quidem adeo desipis, ut dicas peccati traducem post circumcisionem factam esse maiorem: quomodo ergo abundauit post legem, que nec arguitur in lege, nec proditur? At hoc uide [2 1Kb] , quam sane intelligentie concinat, que peccatum in sola delinquentis uoluntate constituit. Usque ad legem dicit Apostolus fuisse peccatum , ut post legem intelligatur fuisse preuaricatio, promulgata uidelicet precepta transgrediens; atque hoc genere abundauit lege [3 1Kb] subintreunte peccatum; quoniam reatui eius de preuaricatione creuit inuidia; et opus male uoluntatis, sicut ante legem peccatum erat, ita post legem cepit esse transgressio: quamuis non eo proposito legem Deus tulerit, ut mortales fierent eius sanctione peiores. Neque enim lex peccatum aut causa peccati; sed mandatum sanctum, et iustum, et bonum . uerum quia delinquentium prauitas, eo se ferro, quo curari debuit, uulnerauit, obstititque consilio Dei, ut inde periclitaretur unde debuerat sanari; dicit Apostolus, de effectu rerum, opinionem diuini consilii, quo data lex fuerat, iniuriam pertulisse. Et quia non fuit is prouentus emendationis humane, in quem lator legis intenderat, sed in plurimis euenere contraria: eo  usque ait profecisse studia peccantium, ut non ob aliud uideretur data lex esse, quam ut improbi improbiores fierent, et ad peccatum preuaricatio iungeretur.

AUG. Tu dicis ista, qui consilium Dei in danda lege non ipsum sapis, quod apostolus Paulus ostendit; et ad eas blasphemias ipse te impingis, ut dicas, »Opinionem diuini consilii, quo data lex fuerat, iniuriam pertulisse:« tanquam aliud factum sit, quam Deus futurum fuerat opinatus; neque hoc prouenerit lata lege, quod lator legis intenderat. Deum igitur omnium prescium futurorum, secundum tuam sapientiam, sua fefellit intentio? Non [1 1Kb] attendis quod scriptum est, Multe cogitationes in corde uiri; consilium autem Domini manet in eternum . Si ergo uis nosse, quantum homini fas est, quo consilio Dei omnipotentis et omnia prescientis lex data fuerit, intuere quod dicit Apostolus: Si enim data esset lex que posset uiuificare, omnino ex lege esset iustitia. Et tanquam diceremus, Cor ergo data est? Sed conclusit, inquit, Scriptura omnia sub peccato, ut promissio ex fide Iesu Christi daretur credentibus . Ecce quod est consilium date legis. Quis autem nescit, non legis, sed hominum uitio lege subintrante abundasse peccatum? Sed hoc uitium, quo prohibita plus delectant, et fit uirtus peccati lex , non sanat nisi uiuificans spiritus, non littera occidens: que tamen ad hoc utilis fuit, quia cum ipsa occideret, per preuaricationem, crescente per prohibitionem cupiditate peccandi, uiuificantem Spiritum fecit inquiri, et hominem de sua uirtute lethaliter confidentem, adiutorium gratie Dei compulit poscere, sub lege, quamuis sancta et iusta et bona, tamen deficientem, atque ad operanda que sancta, que iusta, que bona sunt, sibi subuenire propriis uiribus non ualentem.

CCXXI. IUL. Iure igitur hoc genere dicitur abundasse delictum, quod et ante legem, et post legem, uniuscuiusque committebat uoluntas; sed ante legem peccatrix, post legem autem etiam preuaricatrix. Tunc ergo crescit et abundat aliquid, cum in genere suo colligit incrementa: sicut peccato libere uoluntatis post Moysen cumulus transgressionis accessit: de eodem enim genere fuit, licet in tempore diuerso, id est, de mala uoluntate, que et ante legem, et post legem, non coactu insuperabili, sed studio uituperabili deliquit [2 1Kb] . Que cum ita sint, tibi nichil potest de apostolicis conuenire uerbis. Neque enim subintreunte lege peccatum traducis aut copiosius factum docetur, aut grandius: nec peccatis uoluntatis illud abundare iure dicitur, quod ad nascentium uoluntatem nequaquam attinere monstratur. Non ergo abundauit post legem, quod lex nec prohibere potuit, nec punire. Ubi autem abundauit peccatum, superabundauit gratia: ut sicut regnauit peccatum in mortem, ita gratia regnet per iustitiam in uitam eternam.

 AUG. Originale peccatum non quidem post legem creuit: sed tamen lex etiam ipsum, cuius abolitionem circumcisione infantis significaret, inuenit: sicut inuenit etiam peccata ignorantie, que nec ipsa data lege creuerunt; quandoquidem potius ipsa ignorantia diminuta est, quia scientia legis accessit. Sed peccatum, sine quo nemo nascitur, creuit uoluntatis accessu, originali concupiscentia trahente peccantis assensum [1 1Kb] . Abundauit autem peccatum, id est, nimis creuit, posteaquam per legem facta est cognitio peccati , et cepit etiam preuaricatione peccari. Quod si uelitis aduertere, et acquiescere ueritati; nulla necessitate cogemini, aperte Apostolo contradicere clamanti, Per unum hominem peccatum intrauit in mundum, et per peccatum mors; et ita in omnes homines pertransiit . Illo enim dicente, pertransiit per omnes, cum uos non per omnes pertransisse dicitis, quid aliud quam Apostolo contradicitis? et si Apostolo, utique Christo. Quid ergo miramini, quod abominatur uos Ecclesia Christi, qui sententiis lethalibus uestris infirmos paruulos subtrahere conamini medicamentis salubribus Christi?

CCXXII. IUL. Aperit se Apostolus clarius in processu, et docet, in perditione salutis humane, Deum copia sue miserationis admonitum, desperatis rebus efficaciorem solito medicinam tulisse; ut quos preceptis non correxerat, beneficiis obligaret; et ita deuotionem exigeret in futurum, ut non imputaret peracta; studerentque deinceps custodire iustitiam homines, quam compendio credulitatis fuerant assecuti. Abundantia ergo precedentium peccatorum, tam abundantis misericordie exegit auxilium: quoniam nisi tanta copia indulgentis [2 1Kb] fuisset, nulla alia disciplina morbis tam grauibus subueniret. uerum in hac diuini commendatione beneficii, uidit Apostolus obiectioni locum patere eorum qui dicere poterant, Si rite merita causarum de effectibus estimamus, et peccatorum copia, ut misericordia Dei afflueret, impetrauit; insistendum peccatis est, ut gratie non desit ubertas. Occurrens itaque opinioni eiusmodi: Quid ergo dicemus, inquit? permanebimus in peccato, ut gratia abundet? Absit: qui enim mortui sumus peccato, quemadmodum adhuc uiuemus in eo? An ignoratis quoniam quicumque baptizati sumus in Christo Iesu, in morte [3 1Kb] illius baptizati sumus? Consepulti ergo sumus illi, per Baptismum in mortem, ut quemadmodum surrexit Christus in gloria Patris, ita et nos in nouitate uite ambulemus.

AUG. Numquid ideo non uos apostolica ista uerba suffocant, quia et uos ea commemoratis, ne obliuiscamur quam firma conemini domus Dei fundamenta conuellere? Insane, cum dixisset Apostolus, Si mortui sumus peccato, quomodo adhuc uiuemus in eo? ideo subiecit, An ignoratis quoniam quicumque baptizati sumus in Christo Iesu, in morte ipsius baptizati sumus? ut baptizatos in Christo mortuos probaret esse peccato.  Usque adeone surdus es, ut ista non audias? usque adeo cecus, ut ista non uideas? Confitere ergo peccato mortuos paruulos baptizatos, confitere tandem originale peccatum; non enim aliud cui morerentur habuerunt: aut dic aperte, baptizari eos non oportere; aut cum baptizantur, non eos in Christo Iesu baptizari, aut non in morte ipsius baptizari: et dele si potes Apostoli uerba dicentis, Quicumque baptizati sumus in Christo Iesu, in morte ipsius baptizati sumus. Porro, si hec uerba delere non potes, sicut non potes: cum ergo audis, quicumque; noli uelle inde paruulos separare: permitte Christum etiam paruulis esse Iesum; quoniam non exceptis ipsis, sed cum ipsis saluum facit populum suum a peccatis eorum, propter quod dictum est ab angelo, uocabis nomen eius Iesum .

CCXXIII. IUL. Dicit nos mortuos esse peccato, eo iam tempore, quo ut acciperemus indulgentie donum, renuntiare nos mundo omnibusque peccatis professi sumus: atque ideo muneris memores debere sic uiuere, ut Christo consepulti esse doceamur; atque resurrectionem eius conspicua sanctitate gestemus: et quomodo ille, postquam resurrexit a mortuis, nullas infirmitates corporis, nulla flagella perpetitur; ita etiam et nos esse inuulnerabiles peccatis omnibus et uitiis adnitamur. Si enim complantati sumus similitudini [1 1Kb] mortis eius, simul et resurrectionis [2 1Kb] erimus; hoc scientes, quoniam uetus homo noster simul confixus est cruci, ut destruatur corpus peccati, ut ultra non seruiamus peccato. Qui enim mortuus est, iustificatus est a peccato . Clara fideles ratione constringit: Si uultis, inquit, resurrectionis eius fieri participes, uirtutem quoque mortis imitamini, ut mortui uitiis in uirtute uiuatis: tunc enim eritis in illa felicitate consortes, si mortis eius imaginem tuleritis, moriendo peccatis. uetus enim homo noster debet cruci eius affixus doceri, ut destruat corpus peccati, fortitudine uidelicet passionis. Corpus autem peccati, consuetudine sua Paulus, uitia, non substantiam carnis appellat. Sic enim sequitur, Ut destruatur corpus peccati, ut ultra non seruiamus peccato. Qui enim mortuus est, iustificatus est a peccato.

AUG. Quomodolibet interpreteris corpus peccati, non negabis paruulos in Christo Iesu baptizatos mortuos esse peccato, ne apertissime neges eos baptizatos in morte Christi Iesu; ac per hoc neges baptizatos in Christo Iesu. Quicumque enim baptizati sumus in Christo Iesu, in morte ipsius baptizati sumus. Dic ergo cui peccato moriuntur, cum paruuli baptizantur in Christo Iesu? Sed quid dicas, penitus non habebis, nisi cum tota Ecclesia Christi intelligas, atque respondeas, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt. Ecce qui peccato moriuntur, cum in morte Christi Iesu paruuli baptizantur. Rogo, nolite esse sicut equus et mulus, non habentes intellectum . Audite: Si mortui sumus peccato, quomodo uiuemus in eo? An ignoratis quoniam quicumque  baptizati sumus in Christo Iesu, in morte ipsius baptizati sumus? Quicumque igitur baptizati sumus in Christo Iesu, peccato mortui sumus; quia in morte ipsius baptizati sumus. Audite, Quicumque baptizati sumus: neque enim paruuli et non maiores, aut uero maiores et non paruuli; sed, quicumque, id est, siue paruuli, siue maiores, baptizati sumus in Christo Iesu, in morte illius baptizati sumus, ac per hoc, sumus mortui peccato. Aut ergo aperte dicite non esse Baptismum Christi paruulis necessarium, aut peccatum cui moriuntur, quando in Christo baptizantur, dicite paruulorum: aut quia nullum potestis aliud inuenire, tandem aliquando agnoscite originale peccatum.

CCXXIu. IUL. Nempe cum uiuentibus loquebatur, et his dicebat iustitiam per mysteria fuisse collatam. Quomodo ergo ait eum iustificatum esse, quem mortuum; nisi quia sine aliquo ostendit ambiguo, mortem hic abrenuntiationem uocare; et ideo a se nomen mortis assumi, ut ostendat ita fideles a peccatis, sicut mortuos ab actibus debere cessare?

AUG. Homo contentiose, si hoc loco apostolicorum uerborum mors abrenuntiatio uocatur, ut qui peccato abrenuntiat, peccato moriatur: recole quemadmodum in Ecclesia Christi, in qua baptizatus es, Baptismatis mysteria celebrentur; et inuenies quod abrenuntient et paruuli per ora gestantium, sicut credunt per ora gestantium [1 1Kb] : quod apud uos iam forsitan non fit. Sic enim profecistis in peius, ipsi errantes, et alios in errorem mittentes , qui uobis consenserint, non debere abrenuntiare paruulum baptizandum, quia non traxit originale peccatum: aut si debet abrenuntiare peccato, dicite, cui; et errorem uestrum aliquando corrigite.

CCXXu. IUL. Si enim mortui sumus cum Christo, credimus quia uiuemus cum Christo; scientes quia Christus suscitatus a mortuis iam non moritur, mors in eum iam non dominabitur: quod enim mortuus est peccato, mortuus est semel, quod autem uiuit, uiuit Deo. Ita et uos deputate uos mortuos [2 1Kb] esse peccato, uiuentes autem Deo, in Christo Iesu . Quomodo Christus, inquit, qui peccato mortuus est semel, id est, propter peccata nostra mortuus est semel, ultra non moritur, sed uiuit in gloria Dei: ita et uos, deputate uos peccato mortuos, solis uiuere et seruire uirtutibus.

AUG. O mira expositio! Apostolus dicit Christum peccato mortuum: et tu dicis, id est, propter peccata nostra. Ergo quod dicit ille, Sic et uos existimate uos mortuos esse peccato: hoc putandus est dicere, Existimate uos mortuos esse propter peccata uestra? Non utique hoc dicit isto loco; nec tu sic intelligis, sed peccato mortuos, ne peccato uiuerent, confiteris. Ostende ergo et Christum mortuum fuisse peccato, ne inconuenienter Apostolus dixerit, sic et uos. Propter auferenda enim nostra peccata, sed tamen peccato mortuus est: et hoc quomodo, qui nullum habuit  omnino peccatum, nec originale, nec proprium, nisi quia similitudo, cuius rei similitudo erat, nomen accepit? Nouimus enim Christum in similitudine uenisse carnis peccati ; quoniam in uera carne uenit, sed non sicut alii homines in carne peccati: mortuus est ergo ille similitudini [1 1Kb] peccati, quam gerebat in carne mortali; ac sic mysterium nostre salutis impleuit, ut nos peccato moreremur, cuius ille similitudinem gessit: ideo in morte ipsius baptizamur; quia sicut in illo uera mors facta est, ita in nobis uera fit remissio peccatorum. Sed hic sunt et paruuli: Quicumque enim baptizati sumus in Christo Iesu, in morte ipsius baptizati sumus. Non enim sic homines baptizantur in Christo, ut aliqui in morte ipsius, aliqui non in morte ipsius baptizentur; sed sicut ait, in quo loquebatur ipse Christus, Quicumque baptizantur in Christo Iesu, in morte ipsius baptizantur: ac per hoc, quicumque baptizantur in Christo Iesu, peccato moriuntur. Si [2 1Kb] quicumque; utique et paruuli: sed cui peccato paruuli moriuntur? Iam tandem queso confiteatur [3 1Kb] generatio, ne mentiatur regeneratio; confiteatur in paruulis caro peccati, ut non negetur etiam pro paruulis mortua similitudo carnis peccati.

CCXXuI. IUL. Ubi hic ergo accusatur natura? ubi humane substantie culpantur exordia? ubi motus generantis arguitur? Luce clarius est, quod sola a Magistro Gentium conueniatur uoluntas, ut abdicet occulta dedecoris , et in meliorem uitam actuum correctione proficiat. Sed iam accipiat expositio nostra compendium, nec interpretari in his locis dicta Apostoli perseueret; ipsum de suis disserentem sensibus audiamus. In fine disputationis eius apparebit, cuius dogmati fideique consentiat. Nos nempe dicimus, de peccato Apostolum uoluntatis humane, que in unoquoque peccante est, locutum fuisse: tu uero, de eo quod Fausto credis, generatione transmissum, et a cunctis sine uoluntate susceptum. Concertationes itaque nostre, si placet, facessant; et ut mediocriter agam, dissimulemus Apostoli dignitatem, qua prescribi posset, etiamsi uobis per omnia eius uerba concinerent, tamen illum pro officii sui splendore nichil tam deforme sensisse; ambiguitatem esse elocutionum, non sensuum prauitatem; hoc solum ei in presenti negotio concedatur, ut uir non perturbate mentis, magis scripta sua quam tu intellexisse credatur. Non ergo regnet, inquit, peccatum in uestro mortali corpore ad obediendum ei . Possem iam hic dicere, exhortationis testimonio probatum esse, de peccatis eum agere uoluntatis: quia mala si essent naturalia, per iustitiam defendi possent, per misericordiam postremo defleri; nullo autem pacto admonerentur cauenda. Quouis enim naturali malo, si ullum esse posset, hoc malum  erat maius insanie, qua tenebatur, quicumque deuotionem in cauendis rebus naturalibus exigebat. Apostolus autem nichil sanxit quod possit iure reprehendi. Peccatum itaque uoluntatis ostendit, quod inculcat debere uitari.

AUG. Quis ignorat non loqui Apostolum paruulis, sed eis qui possunt intelligere uerba dicentis, et adiuuante Dei gratia obedire preceptis? Sed utique agunt etiam cum filiis suis, ut quemadmodum crescit in eis rationis usus, ita exseratur obedientie fructus; ne in uacuum gratiam Dei susceperint , quando regenerati sunt, nescientes. uerumtamen illam pulchram susceptam tuam, que deformis est omnibus debellatoribus suis, concupiscentiam carnis dico, per quam nascitur, et cum qua nascitur homo: hanc ergo concupiscentiam carnis, cohiberi Apostolus precipit, nec regnare permittit, eamque peccati nomine appellat; quia et de primo peccato originem ducit, et quisquis eius motibus ad illicita consenserit, peccat: que tunc nulla erit in nobis, quando immortale corpus habebimus: ideoque cum posset dicere, Non regnet peccatum in uestro corpore, cur addidit uerbum, et ait, in uestro mortali corpore, nisi ut tunc speraremus istam, quam peccatum uocat, concupiscentiam non futuram, quando mortale non habebimus corpus? Nam tu dic nobis, cur non ait, Non sit peccatum in uestro mortali corpore; sed ait, Non regnet: nisi quia ista concupiscentia, que non potest nisi esse in carne mortali, in eis regnat, qui desideriis eius ad mala perpetranda consentiunt; et ab ea quocumque illexerit, uicti pertrahuntur maiore impetu, quia [1 1Kb] lege prohibentur, si gratia non iuuantur: in eis autem, qui Deo donante faciunt quod preceptum est, id est, commote atque instanti non obediunt, nec ei arma exhibent membra, inest quidem, sed non regnat. Probatur autem inesse [2 1Kb] , dum concupiscuntur mala: et probatur non regnare, dum iustitie delectatione uincente non fiunt. Quomodo enim precipimur ei non obedire, nisi iubenti, siue suadenti? Quomodo autem facere hoc potest, si non inest?

CCXXuII. IUL. Neque exhibeatis membra uestra arma iniquitatis peccato: sed exhibete uos Deo, tanquam ex mortuis uiuentes, et membra uestra arma iustitie Deo. Peccatum enim in uobis non dominatur: non enim sub lege estis, sed sub gratia . Eo, inquit, debetis seruire Deo fidelius, quo etiam liberalius. Peccatum quippe dominabatur uobis, cum reatuum impendebat ultio; postea autem quam gratia Dei beneficia [3 1Kb] consecuti estis, et depositis reatuum ponderibus respirastis, ingenuo pudore commoniti debetis gratiam referre medicanti.

AUG. Tu uestro more, qui de uestro descendit errore, non agnoscis gratiam nisi in dimissione peccatorum; ut iam de cetero per liberum arbitrium ipse homo se ipsum fabricet iustum. Sed non hoc dicit  Ecclesia, que clamat tota, quod didicit a Magistro bono: Ne nos inferas in tentationem : non hoc dicit, qui dicit, Oramus autem ad Deum, ne quid faciatis mali : non hoc dicit qui dicit, Rogaui pro te, Petre, ne deficiat fides tua . Isto enim modo gratia ut non peccemus facit, non que peccauimus diluit. Utroque enim modo adiuuat gratia, et dimittendo que male fecimus, et opitulando ut declinemus a malis et bona faciamus.

CCXXuIII. IUL. uerum quia eiusdem, quam supra exposuerat, questionis incurrebat occasio; ut opponeretur uidelicet, liberatos a lege, que intentabat iram, securos posse sub gratie Dei benignitate peccare, subdidit protinus: Quid ergo? peccabimus, quoniam non sumus sub lege, sed sub gratia? Absit: an ignoratis quoniam cui exhibetis uos seruos ad obediendum, serui estis eius cui obedistis, siue peccati, siue obeditionis iustitie ? Iamne ei credimus, de cuius disseruerit hactenus conditione peccati? Cui, inquit, exhibetis uos seruos ad obediendum, eius serui estis, siue peccati, siue iustitie. Ubi hic ergo indicatur ab Apostolo peccatum illud, quod ante uoluntatis tempora, ante obedientium studium, ante scientie et conscientie etatem, ipsis fingitur superuolasse seminibus? quod certe nisi in Manicheorum libris, inueniri non potest.

AUG. Non sunt Manicheorum libri, ubi legitur, Fuimus enim et nos natura filii ire, sicut et ceteri : quod [1 1Kb] uos nouo more, sed impudentissimo ore, interpretamini ex greco, ut Apostolus dixisse uideatur, non natura; sed prorsus, hoc est, fuimus prorsus filii ire. Et forte hoc emendare audebitis in codicibus uestris: non enim uultis acquiescere, quod nisi hec, quanto uerior, tanto antiquior fides esset, hoc omnes latini codices non haberent. Nec ideo tamen Apostolus monere non debuit, obediendum esse iustitie, non peccato, quia omnes homines sub peccato nascimur, quorum ipse ortus in uitio est . Cum enim generationis reatus regenerationis indulgentia fuerit absolutus, obediendum est iustitie spiritui, cui consentire, nec obediendum est concupiscentie carnis, contra quam certare debemus: ita sane ut ipsam quoque obedientiam piam donum Dei esse meminerimus, quod promisit per prophetam, dicens, Dabo eis cor cognoscendi me, et aures audientes : quod quid est aliud, quam, obedientes?

CCXXIX. IUL. Ceterum Apostolus ostendit , seruos se non dicere peccati, nisi eos quos constat uoluntate propria obedisse peccato, cuius mutatione [2 1Kb] , id est, uoluntatis, ceperunt seruire iustitie. Obedientiam ergo in medio collocauit; et ei imputauit quod uel uitiis prius, uel postea studuerunt parere uirtutibus.

AUG. Qui confidunt in uirtute sua , uani sunt, sicut uos; et destruentur, sicut uos.

CCXXX. IUL. Gratias autem Deo, quod fuistis, inquit, serui peccati; sed obedistis ex corde, in eam formam doctrine, in quam traditi estis: liberati [1 1Kb] autem a peccato, serui estis facti iustitie .

AUG. Surde, audi Apostolum gratias agentem Deo, quod eius doctrine ex corde obedierunt: quandoquidem, non dixit, Gratias Deo, quia predicata est uobis doctrina eius; sed, quia obedistis. Non enim omnes obaudiunt Euangelio ; sed quibus datum est, ut obaudiant: sicut, Nosse mysterium regni celorum uobis datum est, ait Dominus; illis autem non est datum . Non ergo ex corde, hoc est ex uoluntate, obedissent, si non prepararetur uoluntas a Domino: alioquin mendaciter ei de hac re Apostolus gratias agit, si hoc ipse non fecit.

CCXXXI. IUL. Ex corde, inquit, obedientie facta mutatio, liberauit uos a peccato, et sanctitati fecit adherere.

AUG. Sed hec mutatio dextere Excelsi est. Audi hominem Dei hanc in Psalmo gratiam confitentem, et disce quis mutet in melius hominis uoluntatem. Et dixi, inquit, Nunc cepi; hec est immutatio dextere Excelsi .

CCXXXII. IUL. Humanum est quod dico propter infirmitatem carnis uestre: sicut enim exhibuistis membra uestra seruire immunditie et iniquitati ad iniquitatem, ita nunc exhibete membra uestra seruire iustitie in sanctificationem . O preceptorem Spiritu Dei plenum! uere uas aureum, et tubam non concisis stridoribus, sed absolutis uocibus increpantem! Auctoritatem sermoni suo de exhortationis humanitate conciliat.

AUG. O te deceptorem spiritu heretico plenum, totum dantem hominis uoluntati, contra eum qui dicit, Quid enim habes quod non accepisti ? Homo Pelagiane, plantando et rigando ista dicebat Apostolus: sciens autem quod neque qui plantat, est aliquid, neque qui rigat, sed qui incrementum dat Deus , non precipiebat tantum, sed etiam orabat ad Deum, ut malum non facerent, quibus eius eloquia predicabat: aperte enim alibi dicit, Oramus autem ad Deum, ne quid faciatis mali .

CCXXXIII. IUL. Ne quid enim arduum et inaccessum homini precipere uideretur, uerbum de consuetudine usurpauit, ut humanum diceret, id est, facile, tractabile, et quod causarum comparatione mitescat. Non a uobis, inquit, reposco parem augustis rebus intentionem, nec quam magne sunt uirtutum opes, tam noua uobis, quibus eas capessatis, precepta constituo: nichil ferum ingero, nichil quod uix portari possit indico; ne si pro splendore iustitie tale aliquid imperarem, de carnis infirmitate conquesti allegaretis iugem uos laborem ferre non posse. Nunc itaque hac moderatione conuenio, ut tale studium uirtutibus adhibeatis,  quale adhibuistis ante criminibus: cumque iniuria sit honestarum rerum, si tali appetantur proposito, quale est deformibus impensum rebus; tamen discipline huic, in qua estis, sufficit, si uel tali intentione iustitiam sectemini, quali iniquitatem estis immunditiamque sectati.

AUG. Hoc tamen non facient, nisi illi formose suscepte tue, concupiscentie carnis repugnent robore caritatis: cum qua lege membrorum, repugnatura legi mentis, omnis homo nascitur; et cuius obligatione reus est [1 1Kb] , si non renascatur; quam mortales non uincunt suo spiritu, si non aguntur Dei Spiritu: Quotquot enim Spiritu Dei aguntur, hi filii sunt Dei . Ite nunc, et contra istam christianam atque apostolicam ueritatem extollendo precipitate liberum arbitrium, et in uestra uirtute, non assurgendo, sed cadendo, confidite.

CCXXXIu. IUL. Credamus itaque Magistro Gentium, et reddamus ei testimonium ueritatis sue. uere enim, sicut dixit, humanum est quod precepit, ut uoluntatis correctio emendaret uitia uoluntatis.

AUG. Sed correctio hec humana non fit nisi opitulatione diuina. Quis enim hominis corrigit uoluntatem, nisi ille cui dicitur, Deus uirtutum, conuerte nos ; et, Deus, tu conuertens uiuificabis nos ? A Domino enim gressus hominis diriguntur, et uiam eius uolet . Si autem non ab illo dirigantur, homo uiam Dei non uolet, etsi iubeat lex ut uelit.

CCXXXu. IUL. Sed ut hoc humanum, sic illud aliud [2 1Kb] si putasset, non solum inhumanum, non solum ferum, uerum etiam iniustum; non solum iniustum, uerum etiam insanum; ut peccatum si nosset innasci, exprobraret sue etatis hominibus uitia partus antiqui [3 1Kb] ; et ab his preciperet abstinendum, que innata credebat; atque cum interminatione prescriberet, debere me ea deponere, que ante habere ceperam, quam anima in corpus meum, in hunc uero mundum corpus intraret.

AUG. Ergo carnis concupiscentia non est innata; aut non ab ea precipit abstinendum, qui dicit, Contine te ipsum ; et, Desideria iuuenilia fuge . Cur non dixit, uoluntaria desideria fuge? Iuuentus utique nomen etatis est: etates autem natura, non uoluntas habet, et ea concupiscentia de iuuenili etate maxime accenditur; cuius utique uis in infante [4 1Kb] sopita est, sicut rationis, sicut ipsius uoluntatis. Sed discernit oculus christianus, non Pelagianus, quid de Creatoris institutione, quid de uitii contaminatione uel sumat natura, uel contrahat, Conditorem suo bono predicans, eodemque propter malum, quo uitiata est, indigens Saluatore: de reatu enim, cum quo homo  nascitur, non est quod ei precipiatur, nisi ut renascatur.

CCXXXuI. IUL. Iustius admoneretur ab his, quos emendare studebat, ut quantum imperaret, expenderet; et sciret primum esse consilii constantis gradum, imperii modum tenere. Exauctorata quippe doctrina est, quam non tuetur equitas; et plena auctoritatis [1 1Kb] , quam iustitie libra commendat. Ac per hoc, constat Apostolum, reuerendum Ecclesiarum informatorem, rationem magisterii sui, consilio, equitate, humanitate reddentem, nichil de naturali sensisse peccato; sed inculcasse, ut res erat, et uitiorum nos seruos nonnisi per uoluntatem fuisse, et iustitie nos eadem posse, si corrigatur, uoluntate seruire. uerum quoniam in expositione loci huius fui hactenus occupatus, ut ostenderem per apostoli Pauli uerba Manicheos nichil posse defendi; patuitque contextu orationis eius ueritas [2 1Kb] , quam per omne dictorum suorum corpus exsequitur: hic sit secundi finis libelli; quo tamen necessario commonemus, nichil Traducianis preter impudentiam remansisse, quia cum se confiterentur nullum in ratione habere presidium, de Apostoli dictis, que exposita sunt, totum sibi solatium uindicabant: et quoniam claruit, nichil in his deforme, nichil non sanctitati et rationi consentiens fuisse prescriptum; apparet cecidisse sententiam, quam et ratio cum multis auctoritatibus Scripturarum, et que in Deo  est, religio Catholicorum proruit, et iam loci istius opinio non tuetur [3 1Kb] .

AUG. Apparet omnibus qui sano capite atque intelligenter hec legunt, cum contra uerba, non magis mea, quam beati Apostoli, multa tua diceres, nichil te inuenisse quod diceres; et tortuoso strepitu [4 1Kb] loquacitatis  egisse, ut eis qui non intelligunt, dixisse aliquid uidereris. uelitis nolitis, Per unum hominem peccatum intrauit in mundum, et per peccatum mors; et ita in omnes homines pertransiit . Quid est ita, nisi per peccatum, non sine peccato? Neque enim pertransiret mors, nisi ducente peccato: mors enim peccatum sequitur, non precedit. Hinc sunt [1 1Kb] omnes miserie mortalium a die exitus de uentre matris eorum, sicut scriptum est . Quas miserias uos cum sine ullo peccato accidere dicitis paruulis, iniustum Deum uere uos [2 1Kb] facitis; Manicheos autem horribiliter adiuuatis. Illi enim, ne faciant iniustum Deum, istas miserias a natiuitate mortalium immutabili nature mali et ab alio principio uenienti substantie tribuunt tenebrarum: quos impios simul et uos ipsos uincit catholica fides, que ista omnia peccato [3 1Kb] illi tribuit, quod ex primi hominis uoluntate intrauit in mundum: quod secuta est mors etiam ista, que fugans animam, corpus interimit; quam uos homini, etiamsi non peccasset, dicitis naturaliter fuisse uenturam. Unde sequitur, ut non solum illam imperiosam libidinem, qua nimium delectamini; uerum etiam molestissimam febrem, ceterosque innumerabiles morbos, quibus uidemus afflictos paruulos emori, in paradiso futuros fuisse dicatis, etiamsi nemo peccasset; quia sine [4 1Kb] ullius peccati merito hec perpeti paruulos dicitis. Cohibete uos, queso, cum falsis et noxiis laudibus uestris; cohibete uos ab infantibus et lactentibus, quos tanquam nichil mali habentes, crudeli errore laudatis: ad Christum liberatorem uenire liberandos paruulos sinite; miseram naturam, quam uitiauit homo primus, ut sanet homo secundus, uicti correctique permittite [5 1Kb] .



LIBER TERTIUS.


Excutitur tertius liber Iuliani: ac primum ostenditur eum, Scripturarum testimoniis, Deuteronomii scilicet capite uigesimo quarto, libri Regum quarti capite decimo quarto et Ezechielis capite decimo octauo peruerse abuti, ut suadere conetur, parentum peccata filiis non a Deo ulla imputari. Ipsum deinde incassum laborare, ut ab eo se explicet loco Epistole ad Hebreos, capite undecimo, per quem euertenda foret responsio, qua in superiore libro tantopere inculcauit, ideo ab Apostolo dictum esse unum, per quem transiuit peccatum, ne generatio sineretur intelligi. Postea reuersum ad dicta libri secundi de Nuptiis et Concupiscentia, inique agere cum Augustino eumdem Iulianum, qui ab illo et hominis liberum arbitrium et Deum nascentium conditorem negari, denuo queritur; quique insuper cum illius dictis hereticam quamdam Manichei epistolam comparans, non alia quam que apud Manicheum leguntur, argumentorum uice obiectari a sancto Doctore, ab eoque perinde atque a Manicheo naturam hominum malam pronuntiari calumniatur.

 I. IULIANUS. Oportuerat quidem apud humanum genus reuerentiam omnium uigere uirtutum: oportuerat resisti sapienti semper [1 1Kb] mente criminibus, et demereri bonis studiis Conditoris fauorem: dignum erat postremo, ut quia hic continue deuotionis prior et felicior gradus cum rarus, tum arduus etiam nimis uidetur, uel diu fota uitia respui, et ad emendationis  ac penitentie presidium rediri. Oportuerat certe uel in hoc inuiolabilem Dei manere reuerentiam, ut non nobis esset necesse diuinam legem tanto uindicare certamine [1 1Kb] : uerum quia eo usque peccantium furore peruentum est, ut summis laboribus Deum iustum esse doceamus, ipsius iustitie, cuius causa agitur presumentes auxilium, que libro promisimus  precedente reddamus.

AUGUSTINUS. Auxilium Dei queris ut impleantur uani libri tui; et non queris, ut corrigantur peruersi sensus tui. uellem tamen diceres, propter quid in hoc opere auxilium Dei poscas, cum sit in tuo libero arbitrio siue facere hoc, siue non facere. An ut ea tibi presto sint, que in potestate tua non sunt, et sine quibus hoc effici non potest; sicut sunt, ut alia omittam, ipse uictus atque otium? At hec pene semper Deus per uoluntates nobis subministrat aliorum. uides ergo id te poscere ab omnipotente Deo, cum propter implendos tuos libros poscis auxilium, ut in uoluntatibus hominum, quod te adiuuet, et quod te non impediat, operetur. Nam si nolint homines tibi uictum subministrare sumptusque congruentes, si nolint postremo a te inquietando impediendoque cessare; scribere, uel dictare ista non poteris. Speras ergo auxilio Dei sic agi hominum uoluntates inter quos uiuis, ut tibi necessarium nichil desit. Paratur enim  uoluntas a Domino . Aut igitur tuum dogma iam corrige, aut ad hoc defendendum desine diuinum auxilium postulare.

II. IUL. Cum in primo uolumine perspicuis definitionibus constitisset, Deum ita iustum esse, ut si probari posset iustus non esse, conuinceretur Deus non esse; cumque super hoc remansisset nulla dubitatio, claruit etiam iustitiam nichil esse aliud quam uirtutem nunquam quidquam inique iudicantem, nichil inique facientem, sed reddentem sua unicuique sine fraude, sine gratia, id est, sine personarum acceptione.

AUG. »Sine fraude,« uerum dicis; ne puniatur immeritus: »sine gratia« uero si iustitia Dei esset, nunquam Christus pro impiis, id est, pro nichil boni et multum mali merentibus mortuus fuisset; nunquam postremo paruulos, quorum nulla bona opera uoluntasque precessit, in suum regnum adoptasset, nec in eadem causa alios paruulos eiusdem regni participatione fraudasset, qui »nunquam inique iudicat, nichil inique facit, et sua unicuique sine fraude reddit.« Agnosce ergo paruulos uasa in honorem per gratiam, qui assumuntur in Dei regnum; et alios paruulos, qui in illum honorem non assumuntur, uasa in contumeliam per iudicium: et tandem aliquando ne iniquum facias Deum, confitere originale peccatum.

III. IUL. Eius autem uirtutis tunc constare rationem, si nullum subditorum puniret, nisi pro his delictis, que constabat libera uoluntate commissa.

AUG. Et illud libera uoluntate commissum est eius, in quo natura humana damnata est, ex qua homines damnationi [1 1Kb] nascuntur obnoxii, nisi renascantur in eo, qui non est natus obnoxius. Hoc dogma christianum uultis euerti: sed illo stante uos euertimini.

Iu. IUL. Nec ea hominibus preciperet, que per naturam eorum sciret non posse seruari; nec pro rebus naturalibus reum quempiam iudicaret.

AUG. Sed fuit Adam, et in illo fuimus omnes ; quando ita peccauit, ut perderet  in se omnes; nisi quos uellet inde liberaret, qui uenit querere quod perierat .

u. IUL. Nec aliena peccata aliis imputaret; ac per hoc, nec propter parentum iniquitates innocentes eorum filios, qui per se nichil operati essent uel boni uel mali, per quod parentum suorum crimina docerentur imitati, eternis adiudicaret suppliciis. Quibus collectis, Deum et esse, et iustum esse constaret, quem claruerat, si aliquid operetur iniustum, tantum subire in diuinitate, quantum pertulisset in equitate dispendium.

AUG. uerum dicis: ac per hoc, nichil operatur iniustum, cum graui iugo premit filios Adam a die exitus de uentre matris eorum. Quod utique iniustum esset, si peccatum originale non esset.

uI. IUL. Quanquam, o infelicitas erroris humani! nimio quippe, perpendens ipsam conflictus nostri rationem, dolore concutior, potuissene hoc in dubitationem uenire, atque assertione hanc eguisse causam: potuisse, inquam, in Ecclesiis, que Christo se credere faterentur, dubitari, utrum Deus iuste, id est, rationabiliter, iudicaret!

AUG. Quia hoc non dubitatur [1 1Kb] , ideo scriptum est, graue iugum esse super filios Adam a die exitus de uentre matris eorum . Neque enim melior est Pelagiana, quam ecclesiastica sapientia.

uII. IUL. Sed nimis sum ipsa rerum reuerentia, eius qua de agitur contentionis oblitus. Miror enim ambigi de Dei equitate potuisse; cum constet in Traducianorum synagogis nichil de eius iniquitate dubitari.

AUG. Quia de Dei equitate non ambigitur, ideo graue iugum super paruulum, iustum esse creditur: et quia hoc iustum esse creditur, ideo paruulus sine originali peccato esse non creditur. Proinde in Ecclesia catholica, unde Pelagiani ex nobis exierunt, non sicut dicis, nichil de iniquitate Dei, sed potius nichil de eius equitate dubitatur; ubi nec infans, cuius est unius diei uita super terram sine sorde peccati esse docetur et dicitur ; et ideo in malis que patitur, non iniustus Deus, sed iustus agnoscitur.

uIII. IUL. Quod certe tanto peius est, quanto grauius est studium malorum quam neglectus bonorum, quanto perniciosior intentio profanitatis quam dubitatio ueritatis, quanto postremo scelestius est audere criminari Deum quam nolle uenerari.

AUG. Sed uos criminamini Deum, dum paruulos, quos iudicio eius graui iugo premi cernitis, ullum tamen negatis habere peccatum.

IX. IUL. Dixerat quidem, ut Dauid propheta testis est [2 1Kb] , insipiens in corde suo, quia non esset Deus : non tamen dixerat, quia esset quidem, sed tamen iniustus Deus; ita concinenter totius nature uoce resonabat, inseparabiliter Deo adherere iustitiam, ut facilius inueniretur qui substantiam eius, quam qui equitatem negaret. Potuit existere qui putaret non esse quod non uidebat; non fuerat tamen inuentus qui diceret iniquum quod diuinum esse credebat.

 AUG. Et ipse inuentus es. Nam cui nisi tali dicit, Suspicatus es iniquitatem, quod ero tibi similis ? Sed quoniam Christiani catholici et esse Deum, et iustum esse sciunt; ideo natos homines, si non renati in paruula etate moriuntur, cum sint imagines Dei, non iniuste tamen, sed peccati originalis merito, in regnum Dei non suscipi, dubitare non [1 1Kb] possunt.

X. IUL. Insipiens ergo ille, negando Deum, stetisse in extimo criminum uidebatur: at inuenta est natio Manicheorum et Traducianorum, cuius profanitatibus uinceretur [2 1Kb] .

AUG. Sciens quam clari probatique doctores Ecclesie Christi, de peccato originali, et de iustitia Dei, quod credo crediderint, quod doceo docuerint, quod defendo defenderint; sic audire debeo contumelias tuas, quomodo laudes meas [3 1Kb] .

XI. IUL. Sed ut reuertamur unde digressi sumus: liquerat ab eo quem fateremur uerum Deum, nichil in iudicio posse fieri, quod iustitie repugnaret; ac per hoc, nec pro alienis peccatis quosquam reos teneri: atque ideo nascentum innocentiam nequaquam damnari ob iniquitatem parentum; quia iniustum esset ut reatus per semina traderetur.

AUG. Cur ergo dictum esset, Semen eorum maledictum ab initio? Non enim sic dictum est, quomodo, Semen Chanaan et non Iuda ; ubi demonstratum est quibus similes facti erant, et a quibus degenerauerant: sed eorum ipsorum semen dixit maledictum, quos naturaliter malos uolebat intelligi, sicut sunt omnes filii Adam, ex quibus gratia fiunt filii Dei. Ubi enim dicitur, Non ignorans quoniam nequam est natio illorum, et naturalis malitia ipsorum, et quoniam non poterat mutari cogitatio illorum in perpetuum; semen enim illorum maledictum ab initio : puto quod natura, non imitatio [4 1Kb] redarguitur; et quomodo natura nisi uitiata peccato, non in primo homine sic creata? A quo ergo initio maledictum semen, nisi ex quo per unum hominem peccatum intrauit in mundum? A se ipsis autem mutari non poterant, non ab omnipotente Deo: qui tamen eos [5 1Kb] utique iustissimo, quamuis occultissimo iudicio, non mutabat. Ab hac enim massa non arbitrio, sed Dei gratia se mutatum esse sciebat Apostolus, quando dicebat: Fuimus et nos natura filii ire, sicut et ceteri .

XII. IUL. Quod licet in tanta luce consistat, ut nichil aut absolutius inueniatur, aut uerius: tamen pollicitus eram hoc ipsum diuine me legis testimonio comprobare, id est, iniquissimum esse, si generantium scelera nascentibus eorum liberis imputentur; sicque aduersari Deum, ut etiam in sua lege prescripserit, ne tale quidquam iudicantium deformitas perpetraret. Hoc me ergo spoponderam redditurum: sed quoniam secundus liber apostoli Pauli exponendis  est sententiis occupatus, huius uoluminis primis partibus fidem congruit promissionis impleri. Legimus ergo in Deuteronomio, in catalogo preceptorum quibus uita et conuersatio populi illius ordinatur etiam hoc apertissime a Deo fuisse mandatum. Nam ut de precedentibus, et de sequentibus, inter que sit collocatum, possit intelligi: Non fraudabis, inquit, mercedem pauperis et egentis ex fratribus tuis, aut ex proselytis qui sunt in ciuitatibus tuis: quotidianam reddes mercedem illius [1 1Kb] ; non occidat sol super eam; quia pauper est, et in ea habet spem; et non proclamabit contra te ad Dominum, et erit in te peccatum. Non morientur patres pro filiis, et filii non morientur pro patribus: unusquisque in peccato suo morietur .

AUG. De filiis hoc dixit iam natis, non in primo parente damnatis, in quo omnes peccauerunt, et in quo omnes moriuntur. Et hoc quidem preceptum dedit hominibus iudicantibus, ne pater pro filio, uel filius pro patre moreretur, cum reus tantummodo pater esset inuentus, aut filius. Ceterum iudicia sua Deus, siue cum per se ipsum, siue cum per homines iudicat, quibus dat propheticum spiritum, non alligauit hac lege. Neque enim quando excepto Ne cum suis, ceteros omnes diluuio perdidit, separauit infantes qui nondum fuerant imitati parentes suos, aut sine suis paruulis Sodomitas ille ignis absumpsit . Quod si uoluisset, utique potuisset omnipotens. Et ille Achar [2 1Kb] precepti transgressor unus inuentus, et tamen cum suis filiis et filiabus occisus est. Quid de tot ciuitatibus debellatis eodem duce Iesu Naue homine Dei? Nonne ita omnes interfecti sunt, ut nullus spirans relinqueretur ? Paruuli igitur quid mali fecerant? Nonne per suorum parentum peccata, quorum nec conscii, nec imitatores esse adhuc poterant, diuino iudicio penam subiere communem? Aliter ergo iudicat Deus, aliter homini precipit ut iudicet: cum Deus homine sine ulla dubitatione sit iustior. Hec debuisti ante cogitare, ne ad causam non pertinentibus immorareris exemplis.

XIII. IUL. Non declinabis iudicium proselyti, et orphani, et uidue; non accipies pignus uestimentum uidue: quia famulus eras in terra Aegypti, et liberauit te Dominus Deus tuus inde; propter hoc ego tibi precipio facere uerbum hoc . Cum institueret Deus iudicandi formam, hoc statim sancire curauit, ne aut parentes in filiorum, aut filii in parentum scelere ferirentur. Principium ergo et ingressum iustitie, quam seruari in iudicatione mandabat, ostendit istud esse, ne affinitas grauaret innoxios, et in ipsum genus excurreret odium, quod persona meruisset. In causa ergo actuum discernit iustitia, quos necessitudo coniungit. Quod utique non faceret, si una esset ratio uoluntatis et seminis, aut si opus arbitrii ad posteros fecunditate transiret. Satis ergo superque docuimus, hoc uno testimonio teterrimam istam iudicii prauitatem, quam nouus error amplectitur,  antiqua late legis auctoritate contritam. Que certe sententia ita est in causam prolata, ut nullum locum reliquerit ambigendi.

AUG. Resistit tibi Deus, qui dixit in libro Leuitico, Et qui remanserint ex uobis, disperibunt propter peccata sua, et propter peccata patrum suorum .

XIu. IUL. Instituens quippe Deus que in examinibus deberet forma seruari, prescripsit ne innocentia necessitudinis sue periculis iungeretur; atque ut patrem a supplicio peccantis filii, ita filium a patris condemnatione separauit; ostendens profecto simili exitu utriusque persone, tam non posse parentum ad filios peccata transire, quam nec filiorum transeunt ad parentes.

AUG. Suffocant te paruuli, qui non etiam propter sua, sed propter sola parentum peccata toties leguntur occisi.

Xu. IUL. Qui ergo contra hanc sententiam dicit traducem esse peccati, dicat quoque recursum esse peccati: ut si a parentibus ad filios peccata descendunt, ascendant a filiis ad parentes. Quoniam diuine legis ostendit auctoritas, ita parentum crimina filiis non nocere, sicut nec parentibus filiorum.

AUG. Diuine legis auctoritas in iudiciis humanis noluit filios pendere pro parentibus penas, non in diuinis, ubi Deus dicit, Reddam peccata patrum in filios . Sic debes legere [1 1Kb] legis uerba que uis, ut cogites te auditurum esse que non uis.

XuI. IUL. Ergo contra hanc nitens ire sententiam, pariter fieri asserat, quod pariter ne fieret imperatum est. Facilius quippe lex Dei negari, quam emendari potest; et licet sit profana negatio, profanior tamen absurdiorque correctio est. Si enim de duobus eius decretis unum uenereris, alterum exsecreris ingratus [2 1Kb] ab eius parte quod suscipis, et illi cogeris obedire quod respuis; quoniam unius quod tibi charum est dignitate, etiam id quod auersabare defenditur: atque absurdissime ea se quisquam credit precepta uenerari, quorum partem audet incessere. Unde consequentius potest negari lex uniuersa, quam corrigi: nemo autem eam corrigere, nisi impius quisque tentabit: a religiosis ergo et prudentibus tota suscipitur [3 1Kb] , tota laudatur. Nec sane quemquam moueat, quod ritum sacrificiorum ueterum Noui Testamenti uideat etate cessasse. Non est una ratio uirtutum et hostiarum: alia est preceptorum perennitas, alia sacrificiorum temporalitas. ueniente tamen Christo, qui hostiis figurabatur antiquis, impleta sunt, non condemnata, que fuerant instituta. Neque enim suis temporibus predicuntur [4 1Kb] exercita: sed succedente perfectione, que promissa officiis eorum fuerant [5 1Kb] , quieuerunt.

AUG. Hoc quid ad rem? Peccata patrum se dixit Deus in filios redditurum, non sacrificia: et cum possint etiam parentes imitari malos filios, nunquam tamen  dixit Deus, Reddam peccata filiorum in patres: sed ubicumque hoc dixit, cum sepe hoc dixerit , patrum dixit in filios; ubi utique generationis, non imitationis se ostendit uitia persequentem [1 1Kb] .

XuII. IUL. Precepta autem, quibus pietas, fides, iustitia, sanctitas continetur, non solum non cessauerunt, uerum etiam cumulata sunt. Et hec lex iustitie in iudiciis custodiende, quam de Deuteronomio protulimus, non ad ceremoniarum etatem, sed ad preceptorum perennitatem respicit, nec cum circumcisione discessit, sed cum iustitia perseuerat.

AUG. Iam tibi dictum est, hominibus hec imperata esse iudicia, non Deo posita preiudicia. Denique si homo iudicans dicat, Reddam peccata patrum in filios; iniustissime dicit, et diuino imperio contradicit: nec ideo tamen Deus aut mendax, aut iniustus est, cum hoc dicit.

XuIII. IUL. In absoluto est igitur, si Moysi creditur magis, per quem Deus loquitur, quam Augustino, per quem Manicheus, parentum peccatis reos per naturam filios non teneri [2 1Kb] .

AUG. Eam fidem me defendere aduersus te, quam catholici sancti clarique doctores, qui fuerunt ante nos, in Ecclesia catholica didicerunt atque docuerunt, etiam ipse nosti: sed quoniam illos si lacerare audeas, nec tui te ferunt; ideo unum me elegisti, quem conuicio falsi criminis appetitum, quasi fugiendum persuadeas; ut fides illa fugiatur, que defensa uos damnat. Iam et superius tibi dixi; quando pro defensione catholice fidei [3 1Kb] ab hereticis contumelias audio, pro laudibus habeo. Quid laboras nobis predicare quod scimus? Moyses uerum dixit: sed tu nichil dicis. Reddam peccata patrum in filios, non ait homo, sed Deus: neque ut homo id faciat, Deus precepit hoc loco; sed quid ipse faciat, indicauit.

XIX. IUL. Atque ita non transire ad posteros generantium crimina, quamuis ex eis nati sint; sicut nec filiorum ad parentes, qui de filiis suis nequaquam potuere generari. Ita igitur innocentie natiuitas sua officere non potest, sicut non potest obesse cum non est [4 1Kb] .

AUG. Negare tamen non potes, posse parentes imitari filios suos, nec unquam Deum dixisse, Reddam peccata filiorum in patres. Cum ergo dicit, patrum in filios; non imitationem, sed generationem redarguit: non quomodo ex illo uno, in quo ipsa in deterius natura mutata est, ut propter hoc etiam mori necesse sit homini, sed tamen aliquo modo nonnulla quorumque patrum peccata redduntur in filios, non imitatione, sed generatione punita: ideo non dicit, in tertiam et quartam imitationem, sed generationem; uobis quidem nolentibus, uerumtamen et uobis, uelitis nolitis, audientibus.

 XX. IUL. Acta quidem res est: sed tamen ut ad id quod affero sit intentus lector, admoneo. Si quispiam existeret, qui hoc profiteretur libertate uerborum, quod argumentando Traducianus conficere conatur, id est, ut pugnam indiceret legi Dei, et sententiam quam protulimus, sine aliquo timore despiceret, assereretque quibus posset modis, falsum hoc utrumque esse quod Deus seruari uoluit, et sententiam de qua loquimur ex utraque, quantum in se erat, parte subrueret, prorsus putasset parentes propter filiorum, et filios propter parentum peccata tam solere quam debere damnari: nec hic [1 1Kb] tamen talis peccati traducem, uel secundum [2 1Kb] opiniones suas, quiret asserere. Cur? uidelicet quia etsi constaret falsam legis esse sententiam, que testificaretur eiusmodi necessitudines respergi mutuis non posse criminibus; tamen inconcussum [3 1Kb] manebat, traducem non esse peccati. Hoc enim ipso, quo et parentum reatus ad filios, et filiorum ad parentes redibat; constabat non fuisse generationis, quod ad filios gignentium peccata peruenerant; quoniam et a filiis ad parentes, ubi generatio non poterat causa esse, remeauerant. Quid igitur hic confecerim appareat, inuiolabilem quidem esse auctoritatem legis diuine, et quam nulla queant impietatum argumenta proruere: eius autem sanctione signatissime atque absolutissime fuisse prescriptum, fedam esse opinionem peruersitatemque iudicii, quam mandauerat uehementer cauendam, si rei filii pro peccato pronuntiarentur parentum; quo fulmine traducis structura dissiliuit: uerumtamen tantis esse ueritatis presidiis munitam, quam tuemur fidem, ut nec ab ea profanitate, que potest Dei legem negare, quatiatur.

AUG. Queris ubi spatieris, uagabunda loquacitate non copiosus, sed odiosus eis qui rebus inherentes, superflua uerba contemnunt. uinceris quippe ab aduersariis quos habes, et uincendos proponis tibi quos non habes. Quis enim tibi dicit, falsum esse quod Deus seruare uoluit in iudiciis humanis, cum iam patres et filii suas proprias causas habent ad suam cuiusque uitam, que separatim ducitur, pertinentes, ut nec filii pro patribus, nec patres pro filiis puniantur? Nemo uel legi, uel tibi hec dicenti aduersatur: tu noli obsurdescere aduersus Deum dicentem, Reddam peccata patrum in filios: et cum hoc assidue dicat, nusquam dicentem peccata filiorum se reddere in patres; ut intelligas non qui eorum quos imitentur, sed qui ex quibus generentur attendi.

XXI. IUL. Nunc igitur ad eum quicum agimus, sermo respiciat. Acquiescis legi Dei , an resistis? Si acquiescis, sublata contentio; si resistis, sublata consensio [4 1Kb] est. Si acquiescis, exstincta Traducianorum; si resistis, Manicheorum reuelata  perfidia est: dummodo constet, opinioni uestre et legi Dei neutiquam conuenire.

AUG. Ego acquiesco legi Dei: sed tu non acquiescis. Ego non nego nec filium pro patre, nec patrem pro filio, quando suas separatas causas habent, debere damnari: sed tu audire non uis in Leuitico, Disperibunt propter peccata patrum suorum ; et in libro Numerorum, Reddens peccata patrum in filios usque in tertiam et quartam generationem ; et apud Ieremiam, Reddens peccata patrum in sinu filiorum eorum post eos . Hec et alia similia tu non audis; his ac talibus legis testimoniis tu non acquiescis; et tamen loqui, et Manicheos Catholicis obiicere non quiescis.

XXII. IUL. Nisi forte dicas, Deum quidem hoc imperasse, sed non facere quod precepit, imo contraria agere iis que agenda mandauerit.

AUG. Et hoc quam insipienter cogites, cur non attendis? Facit enim Deus aliquando contra quam [1 1Kb] facienda mandauit. Nec opus est ut multa commemorem, ne sit longum: ecce quod notum est omnibus, dico. Mandauit homini Scriptura diuina, dicens, Non te laudet os tuum ; nec tamen Deus dicendus est arrogans aut superbus, cum se innumerabiliter laudare non desinit. Et unde agitur, iam superius demonstraui, quemadmodum Deus sine ulla iniquitate pro peccatis parentum simul cum eis interemerit paruulos: quamuis mandauerit homini, ne filios pro peccatis patrum, cum iudicat, damnet. Hec si aduerteres, ista non diceres: aut si et hec aduertis, et tamen ista dicis; aduerte etiam uana esse que dicis.

XXIII. IUL. Quod licet quante sit profanitatis, uix indicatum iam uehementer appareat, tamen pace ipsius diuinitatis, cuius equitatem tuemur, quale sit hoc uel leui discussione uideamus. Ut ipse itaque fiat legis sue preuaricator, rerum necessitate que eum premunt, an sua imbecillitate compellitur? An, quia horum neutrum est, sola libidine delinquendi [2 1Kb] ? At hoc nec Manicheus dicere potuit, et ideo commentus est Deum uestrum graue prelium pertulisse.

AUG. uerba iactas, cum rebus urgearis. Non est legis sue preuaricator, quando aliud facit Deus ut Deus, aliud imperat homini, ut homini.

XXIu. IUL. Si ergo nec calamitas, nec imbecillitas, nec libido ei preuaricationis incumbit; qui fieri potest, ut eam iustitie formam quam commendauit iubendo, destruat iudicando? imo non in istam iustitiam, sed in reuerentiam suam seuiat? Tanta est quippe equitatis potentia, ut et deuiantes arguat, et nulla fugientium a se auctoritate minuatur. Postremo, si que sunt iusta a nobis fieri uelit, et ipse faciat quod iniustum est; iustiores nos quam ipse est, cupit uideri; imo non iustiores, sed nos equos, et se iniquum.

AUG. Quid est quod dicis, homo qui multum desipis? Quanto excelsior, tanto inscrutabilior diuina quam humana  iustitia, tantoque ab hac illa distantior. Quis enim homo iustus sinit perpetrari scelus, quod habet in potestate non sinere [1 1Kb] ? Et tamen sinit hec Deus, incomparabiliter iustis omnibus iustior, et cuius potestas est incomparabiliter omnibus potestatibus maior. Hec cogita, et noli iudicem Deum iudicibus hominibus comparare, quem non dubitandum est esse iustum, etiam quando facit quod uidetur hominibus iniustum, et quod homo si faceret, esset iniustus [2 1Kb] .

XXu. IUL. An illud quidem iustum est, quod ipse facit, id est, aliena peccata aliis imputando; et nobis precipit quod iniustum est, ut unumquemque pro uoluntatis sue delictis reum pronuntiemus?

AUG. Lege quod tibi superius responsum est: et disce, si potes, quemadmodum peccata originalia et aliena intelligantur et nostra; non eadem causa aliena, qua nostra: aliena enim, quia non ea in sua uita quisque commisit; nostra uero, quia fuit Adam, et in illo fuimus omnes .

XXuI. IUL. Et unde ei aut tanta inuidia, aut tanta malignitas? Inuidia est enim, si ad hoc decepit precipiendo creaturam suam, ne uirtutes eius, in quantum poterat, conaretur imitari: malignitas autem, imo crudelitas, si puniat propter iniusta opera mortales, que cum legi eius obediunt perpetrarunt.

AUG. Iam superius demonstraui, quedam Deum iuste facere, que si homo faciat, iniuste facit. Nam et iniurias suas Deus ulciscitur iuste: hominibus autem dicitur, Non uos ipsos uindicantes, karissimi, sed date locum ire: scriptum est enim, Mihi uindictam; ego retribuam, dicit Dominus .

XXuII. IUL. An forte non punit , sed etiam remuneratur famulos, preceptis suis licet iniustitiam docentibus obsecutos? Et quid ei profuit inuidere, si et iniustas res faciendo eo peruenerunt mortales, quo etiam iustitiam seruando uenissent? Cumque illis, quos circumuenit, de felicitate nichil pereat, hic tamen benignitatis ac iustitie conscientia simul et honore priuatur. Quanto erat tolerabilius a religionis professione colla subducere, quam per tam prerupta, tam exitialia orbitas [3 1Kb] ducere?

AUG. Sequeris te, nichil dicens. Ab humana iustitia discerne diuinam; et uidebis iuste Deum peccata patrum reddere in filios; quod tamen in iudicio suo si homo sibi usurpet, iniustus est. Ne tu exorbites a uia iusta, ut cum audis peccata patrum in filios uindicari, aut Deum nolis [4 1Kb] id facere, aut hominem uelis, uel testimoniis uel mandatis resistendo diuinis.

XXuIII. IUL. Igitur quoniam uel a seruis suis nichil tale committi Deus sinit, quale tu ab ipso asseris perpetrari; manifestum est, te non minus ab honore eius, quam ab humana ratione fugisse. Ac per hoc, non Pelagiano, sicut dicis, errore decipimur: sed lege Dei dirigimur, ut asseramus iniquum esse, parentum  crimina filiis imputari.

AUG. Non semel, sed sepius dixit Deus, peccata patrum se reddere in filios. Ubi utique non dixit, in patres se reddere peccata filiorum, aut in fratres fratrum, aut in amicos amicorum, aut in ciues ciuium, aut aliquid eiusmodi; ut sciremus, quando illud dicitur, generationem redargui, non imitationem: quod et tu posses in diuinis eloquiis intelligere, si non Pelagiano impedireris errore.

XXIX. IUL. Quod tradux peccati, Manicheorum filia, uestra mater, hac tempestate prodigialiter peperisse defletur.

AUG. Non ratiocinaris, sed conuiciaris et calumniaris. Relege antiquos diuini eloquii tractatores; et uide non hac tempestate, sed longe ante nos in uerbis Apostoli hoc intellectum esse, quod apertissime dixit, id est, quod per unum hominem peccatum intrauit in mundum, et per peccatum mors; et ita in omnes homines pertransiit , ad generationem pertinere, quam regeneratio sanat; non ad imitationem, quam uos potius hac tempestate peperistis. Unde uos tempestas nouitii dogmatis uestri a facie proiecit catholice Ecclesie, tanquam puluerem quem proiicit uentus a facie terre.

XXX. IUL. Esse igitur hoc a Deo imperatum quod asserimus, claruit. Et quamuis sententie ipsius aperta et intellectui omnium conciliata germanitas nullius in se neuum obscuritatis admiserit: tamen ne tu ad ingenii nostri confugias tarditatem, et dicas non nos intelligere quod preceptum est; alio quoque testimonio non iam precepti, sed operis secundum preceptum exerciti, quemadmodum sit lex intellecta doceamus. Legimus in libro quarto Regnorum, de Amessia filio Ioas regis Iuda: Factum est, inquit, postquam stabilitum est regnum in manibus eius, occidit pueros suos qui occiderant patrem suum; sed filios eorum non occidit, secundum testamentum legis Domini, quo preceptum est, Non morientur patres pro filiis, nec filii pro patribus . uides quemadmodum historie fides iustitiam regis iudicantis ostenderit: qui quamuis fuisset deuotus; tamen quoniam claudicasse animo in nonnullis refertur, ad iudicii eius confirmationem, commemorate legis Dei accessit auctoritas. Ne enim parum haberet ponderis factum hoc consideratione facientis, secundum legem et testamentum Dei commendatur impletum.

AUG. Hoc iudicium Deus hominum uoluit esse, non suum, qui dixit, Reddam peccata patrum in filios . Quod etiam per hominem fecit, quando per Iesum Naue, non solum Achar, sed etiam filios eius occidit : uel per eumdem populi sui ducem, filios Chananeorum etiam paruulos, nondum peccata parentum suis moribus imitatos, cum eisdem tamen parentibus ut perirent, non iniusta utique seueritate damnauit [1 1Kb] . Noli ergo loquaciter atque inaniter multiplicare tua scripta; sed scripturam Dei diligenter attende, ne quod  in una eius parte aperuisse te putas, clausum contra te in altera inuenias.

XXXI. IUL. Duobus et tribus testibus, etiam contra sanguinem hominis, credi solet: quanto magis duobus sacris testibus, legi que in Deuteronomio continetur, et historie que Regum facta complectitur, pro Dei honore crederetur? Quomodo iudicari uellet, ipse prescripsit: quomodo quod mandauerat accipi deberet, secundum legem eius iudicia prolata testantur. Et dubitatur adhuc traducem peccati Scripturarum probari auctoritate non posse? Certe sunt ista contraria, pro quibus tam longis conflictibus dimicatur, id est, unum quod a uobis, aliud quod a nobis defenditur; et ita contraria atque repugnantia, ut uos persequendo, nos disputando, uos furore, nos ratione certemus. Utraque ergo pars distare sibi hec et repugnare consentit, id est, propter parentum peccata puniri filios, et propter parentum peccata filios non puniri: crimen naturale esse, et crimen naturale non esse: ut parentum peccata filiis imputentur, Dei lege prescribi; et ut non imputentur parentum peccata filiis, Dei lege prescribi. Has opiniones contra semet sententiasque bellantes pariter ueras non posse esse manifestum est. Nam et disputationis erudite [1 1Kb] regulis indicatur, cum de rebus incertis opinio duplex nascitur, utramque falsam esse posse, utramque ueram esse non posse. Quod quidem in speciebus diuersis, et que medium habere dicuntur; non tamen in his que contraria sunt, sed medio carent, euenire potest. Note dialecticis res sunt: sed propter lectorem discipline huius expertem, aliquo id reseremus exemplo.

AUG. Ita queris unde libros loquacissimos impleas, ut etiam dialecticam, ubi opus non est, lectores eorum docere coneris; non cogitans quomodo abiiciat Christi Ecclesia dialecticum, quem cernit hereticum. Quis enim te id agere non intelligat, ut in sapientia uerbi euacues crucem Christi ; qui pro omnibus pro quibus mortuus est, in quibus et te confitente sunt paruuli, in remissionem peccatorum sanguinem fudit?

XXXII. IUL. ueniat, uerbi gratia, in questionem Golias, quo fuerit affectus colore, et unus eum nigrum, alter candidum fuisse confirmet: diuersa hec opinio potest utraque falsa, utraque autem uera esse non potest. Non enim potest esse uerum, nigrum illum fuisse, si candidus fuit semper; aut candidum fuisse, si niger omni etate permansit. Hec ergo utraque opinio, que simul uera esse non potest, simul falsa esse hoc modo potest; si nec candidus, nec niger, sed flauus eius color fuit; uel infracto candore, nec tamen infusa nigredine, ex contrariis mediocriter temperatus. Facilius ergo res diuerse et contrarie negari possunt pariter, quam pariter approbari. Ista autem contraria, que medium non habent, ut puta bonum et malum, iustum et iniustum, innocentia et reatus, ut uno tempore in unum atque idem  conuenire non possunt, ita necesse est ut altero eorum posito, alterum denegetur: id est, ut uel preceptum, uel consilium, uel adiumentum, non potest simul in uno tempore et iustum et iniustum esse; ita et homo non potest uno eodemque tempore et reus et innocens, et bonus et malus esse.

AUG. Nemo querit cuius fuerit coloris Golias: sed tu queris, ut insidieris, quibus te coloribus uersipellis inuoluas. Si dialectica ista, que te non edificat, sed inflat, et ridiculum, quoniam [1 1Kb] iactanticulum, facit; si hec, inquam, dialectica, que asserit unumquemque bonum et malum simul esse non posse, ad leges christiane disputationis admittitur, non potest esse unus homo simul et natura bonus, et uitio malus: quod tamen esse posse clamat ueritas; nec tu negas, et contra dialecticam tuam testis etiam ipse produceris, cum sicut se res habet, horum duorum que contraria esse non ambigis, alterum tribuis Conditori hominis, alterum uoluntati. Erubescat ergo dialectica tua, et sicut tu de communione, ita et ipsa de Catholicorum disputatione discedat: si autem, quod optamus, tu redire uolueris, foris ipsa remaneat.

XXXIII. IUL. Ad causam itaque referantur exempla. Ut parentum peccata filiis imputentur, et parentum peccata filiis non imputentur, non potest hoc utrumque contrarium pariter iustum probari: sed si iustitia est, generantium sobolem ream teneri [2 1Kb] ; necesse est ut iniustitia sit, si propter eadem peccata rea non esse dicatur. Et sicut bonum est iuste precipere, ita malum est iniuste quidquam iubere: et quamuis res perspicua argumentando leuior fiat, tamen quoniam causam in absoluto positam iuuat etiam legis diuine confirmare suffragiis, inhereamus huic loco, in quo quicumque sana mente constiterit, per prerupta questionum presentium errare non sinitur. Acquiescis igitur, annuntiator naturalis mali, prescriptum esse lege Dei, ne filii puniantur in peccatis parentum. Agnoscis etiam, non aliter hoc preceptum ab illo populo intellectum fuisse, quam a nobis nunc obseruandum defenditur. Et ideo regem Amessiam preceptis Dei obedientem, indignationem, quam de patris sui internecione conceperat, laudabili moderatione frenasse; atque occisis sui parentis percussoribus, eorum tamen filiis non per ignauiam, sed per iustitiam pepercisse. Laudatur quidem Amessias, et hoc secundum Dei refertur fecisse legem; commendaturque obedisse uoluntati Domini: sed tamen infuscatus uanitatis reliquiis non tacetur, et ostenditur deuotionem Dauid patris sui imitatus non esse: hic tamen ab illa generis sui sanctitate degenerans, tenuit in iudicio commendatam diuina lege iustitiam, tantum reuerentia perspicue equitatis ualebat. Quid ergo mali fides tua complectatur expende: hanc iniquitatem Deo admoues, quem eternum et pium et iustum fatemur, quam nec superbia purpurati, nec dolor commisit orbati.

 AUG. Amessias homo fuit, cui non licebat iudicare de occultis, que nosse non poterat: ideo preceptum quod datum est homini in iudicio suo tenuit, ut pro peccato parentum non occideret filios. Peccatum autem tam magnum, ut uerteret [1 1Kb] in naturam, quod per unum hominem intrauit in mundum, sine quo nullus homo nascitur, quomodo posset ab hominibus uindicari, quandoquidem ita in omnes homines cum morte pertransiit, ut ei pena sua sit comes usque ad interitum sempiternum, nisi ubi diuina gratia generationem regeneratione sanauerit? Hoc ergo ad Dei iudicium, non ad hominum pertinet, sicut alia multa, de quibus homines iudicare omnino non possunt. Et ideo aliter mandauit homini parentes et filios iudicandos iam separatim proprias uitas agentes [2 1Kb] , aliter autem iudicauit ipse, quando preuaricatricem naturam quam nouerat in radice, quamuis nondum pullulasset in germine, secundum inscrutabilem iustitiam suam cum stirpe damnauit, liberaturus ab hac damnatione quos uellet, per gratiam nichilominus inscrutabilem: quamuis et separatim iam uiuentibus filiis peccata separatim uiuentium reddidit patrum: quod licere iudicanti homini noluit; quia nouit ipse cur hec ipsa faciat [3 1Kb] quando facit, id autem humana infirmitas nescit.

XXXIu. IUL. uerum ut urgeamus locum: constitit nempe iniustitiam Deo adherere non posse, constitit etiam ab ipso esse prescriptum, ne obsint filiis peccata generantium. Asseruit quidem ipsa precipientis dignitas, iniustum id esse quod prohibet. Porro, ut agamus tecum liberalius, respondendi tribuo facultatem de his duabus opinionibus, quas supra cominus posui, id est, ut imputentur peccata parentum filiis, uel non imputentur; quam putas credi iustitiam [4 1Kb] debere? Si dixeris tuam quamuis etiam ultimo conuenire iudicio [5 1Kb] ; refero, utrum illam que remansit nostram, iustam an iniustam putes. Sine dubio iniquam pronuntiabis. At hec legis auctoritate custodienda mandatur. uides ergo unum necessario remanere de tribus: ut aut legem Dei fatearis iniustam, imo per legem Deum ipsum iniquitatis accuses; aut certe ad uocem confugias magistrorum tuorum, et dicas legem que per Moysen data est, a Deo tuo non fuisse mandatam; aut si hoc utrumque proferre non audes, traducem peccati asseri contra legis documenta et precepta fatearis. Neque enim adeo te desipere posse credendum est, ut dicas Deum iustitiam quidem in preceptis, in iudiciis uero iniquitatem tenere; aut certe secundum dogma uestrum, in iudiciis quidem seruare iustitiam, preceptis autem iniquitatem docere:  quod licet superius egerimus, nunc tamen necessario repetiuimus.

AUG. Odiose repetis, quod otiose loqueris: uacat enim tibi easdem res loquacitate reuoluere, quas non potes asserere ueritate; et dicere sine modo, que astruere non uales ullo modo. uis enim uideri inter se esse duo ista contraria, reddi in filios peccata patrum, et pro peccatis patrum filios non esse puniendos: quasi ego unum horum dicam, alterum Deus. Surde, utrumque Deus dixit; ergo utrumque iustum est, quia iustus hoc dixit. Sed quod inter se contraria Deus non sit locutus, ut intelligas, Dei iudicis et hominis iudicis pro diuersitate causarum discerne personas: ita nec Deum quamuis in filios patrum peccata reddentem, reum facies, nec hominem sic iudicare compelles. Sed tu duo ista uelut inter se contraria, tanta prolixitate et perplexitate disputationis non ob aliud mihi obiicis, nisi quia multum loqueris, et parum sapis.

XXXu. IUL. Si autem dixeris utrumque iustum esse, et quod nos dicimus, et quod uos, id est, et quod lex sanxit [1 1Kb] , et quod Manicheus Traducianusque confinxit: hic sane rationis perspicue potentiam cohibentes, benignius te conuenimus et mitius. Cur ergo si creditis et hoc bonum esse quod dicimus, et illud bonum esse quod dicitis, tantis totam Italiam factionibus commouistis? Cur seditiones Rome conductis populis excitastis? cur de sumptibus pauperum saginastis per totam pene Africam equorum greges, quos prosequente Alypio tribunis et centurionibus destinastis? cur matronarum oblatis hereditatibus potestates seculi corrupistis, ut in nos stipula furoris publici arderet? cur dissipastis Ecclesiarum quietem? cur religiosi principis tempora persecutionum impietate maculastis; si a nobis nichil [2 1Kb] aliud dicitur, quam quod etiam tu bonum cogeris confiteri?

AUG. Sicut falsa sunt crimina que obiicis nobis, ita falsa sunt dogmata que fingitis uobis. Sed dicite quantum potestis omne malum aduersus nos, mentientes: nos tantummodo aduersus uos christianam fidem et catholicam defendemus. Et quid opus est uobis reddere similia maledicta, et non potius Euangelio credere, atque gaudere, quod ex istis falsissimis maledictis uestris nobis merces augeatur in celis ? Quomodo autem in hac re de qua nunc agimus, et illud quod dicitis, et illud quod dicimus, bonum esse possumus credere; cum dicamus nos Deum dixisse, Reddam peccata patrum in filios: uos autem quod precepit homini iudicanti, ne peccata patrum reddat in filios, ita laudetis, ut quod ipse se dixit reddere, tanquam nostrum arguatis, et tanquam falsum iniustumque sit improbetis; nec in eo uos, non nobis, sed Deo refragari calumniarique sentiatis?

XXXuI. IUL. uerum hactenus mitiore sim functus eloquio: nunc autem splendor flammee rationis  ostendit, malis et bonis, profanis et sacris, piis et impiis, iustis et iniquis, nullum esse consortium; atque ideo inter precepta et iudicia Dei nichil esse pugnarum; contrarium autem esse, aliena peccata aliis imputare, et eadem ne imputentur iubere. Quoniam de his duobus necesse est, uno concesso, alterum submoueri, id est, uno iusto, alterum iniquum doceri. In lege autem Dei prescriptum esse, ne parentum peccata filiis imputentur . Ac per hoc, eadem auctoritate contrarium eius, id est, opinionem traducis, cum Manicheis funditus corruisse.

AUG. Toties dicere uera me piget, cum toties te dicere uana non pudeat. Peccata patrum se reddere in filios Deus dicit: peccata patrum ne reddat in filios, Deus quidem, sed homini dicit: utrumque approbandum est, quia utrumque Deus dicit.

XXXuII. IUL. Ostendi certe non nos aliud defendere, quam quod primo ratio signat equissimum, tum etiam Deus sua lege confirmat, tertio non aliter quam asserimus, id quod fuerat preceptum, cum operis laude completum. Inculcatum est quoque hanc ueram esse iustitiam, quam placere sibi Deus etiam precipiendo monstrauit. Ac per hoc, constitit nichil adminiculi Manicheam traducem aut in ratione, aut in legis testimoniis inuenire.

AUG. Manichei dicunt naturam sine initio semper malam: unde omne malum esse contendunt. Catholici autem, quod esse noluistis, conditam bonam peccatoque uitiatam, medico Christo indigere a paruulis usque ad senes: quoniam pro omnibus mortuus est: ergo omnes mortui sunt . Unde Manichei separandum a bono malum sic opinantur, ut extra sit: nos uero quamuis malum a bono intelligentia separemus, nec [1 1Kb] id quod malum dicitur, aliquam substantiam esse credamus; tamen ab iis qui liberantur, non ita separandum malum putamus, ut extra sit; sed in eis sanandum esse scimus, ut non sit. Illi enim malum substantiam malam dicunt [2 1Kb] ; nos uitium substantie bone, nullamque substantiam. Quantum intersit attende; et desine medicum Christum sanandis paruulis inuidere, ne ira Dei maneat super eos dicentis, Reddam peccata patrum in filios. Illum aspice qui hoc dixit: Deus est, non Manicheus. Illum aspice qui dixit, Per hominem mors, et per hominem resurrectio mortuorum: sicut enim in Adam omnes moriuntur, sic et in Christo omnes uiuificabuntur : Apostolus Christi est, non discipulus Manichei. Illum aspice qui dixit, »Omnes homines sub peccato nascimur« : episcopus est catholicus, non Manicheus, aut Pelagius, aut Pelagianus hereticus. Quapropter quoniam peccatum operis punit et homo, peccatum autem originis nonnisi Deus: ideo Deus, cum se dicat peccata patrum reddere in filios, precipit tamen homini ne pro peccatis patrum damnet et filios. Discerne diuina et humana iudicia, et inuenies inter se duo ista non esse contraria.

 XXXuIII. IUL. Sed ne forte existat quis usque adeo obstipus, ut perspicuis sibi uelit sententiis approbari, Deum uidelicet non aliter iudicare, quam iudicari imperauit; quod quidem est contentionis nefande: tamen quoniam ueritati arma suppeditant ad omnem documentorum satietatem, in id ipsum ostendere testes acerrimos non pigebit. Impletus itaque sancto Spiritu loquitur Ezechiel propheta: Factus est sermo Domini ad me, dicens: Fili hominis, quid uobis parabolam istam in terra Isrel, dicentium, Patres manducauerunt uuam acerbam, et dentes filiorum obstupuerunt? uiuo ego, dicit Adonai Dominus, si amplius dicetur parabola hec in Isrel: quoniam omnes anime mee sunt; quemadmodum anima patris, ita et anima filii, omnes anime mee sunt. Anima que peccat, ipsa morietur. Homo autem qui fuerit iustus, qui faciet iudicium et iustitiam, in montibus non manducabit, et oculos suos non extollet ad desideria domus Isrel, et uxorem proximi sui non contaminabit, et ad mulierem menstruatam non accedet, et hominem non deprimet, et pignus debitori reddet, et rapinam non rapuerit, panem suum esurienti dabit, et nudum operiet uestimento, et pecuniam suam in usuram non dabit, et superabundantiam non accipiet, et ab iniustitia auertet manum suam, et iudicium iustum [1 1Kb] faciet inter uirum et proximum eius; et in preceptis meis ambulauit, et iustificationes meas custodiuit, ut faceret eas: iustus est iste, uita uiuet, dicit Adonai Dominus. Et si genuerit filium pestilentem, effundentem sanguinem, et facientem peccata, in uia patris sui iusti non ambulauit, sed qui in montibus manducauit, et uxorem proximi sui contaminauit, et mendicum et pauperem depressit, et rapinam rapuit, et pignus non reddidit, et in simulacra posuit oculos suos, et iniquitatem fecit, cum usura dedit, et superabundantiam accepit: hic uita non uiuet; omnes istas iniquitates fecit, morte morietur, sanguis eius super ipsum erit. Si autem genuerit filium, et uiderit omnia peccata patris sui que fecit, et timuerit, et non fecerit secundum ista, in montibus non manducauit, et oculos suos non leuauit [2 1Kb] ad desideria domus Isrel, et uxorem proximi sui non contaminauit, et hominem non depressit, et pignus non pignerauit, et rapinam non rapuit, panem suum esurienti dedit, et nudum operuit uestimento, et ab iniquitate auertit manum suam, usuram et superabundantiam non accepit, iustitiam fecit, et in preceptis meis ambulauit: iste non morietur in patris sui iniquitatibus, uita uiuet. Pater autem eius quia tribulatione tribulauit, et rapinam rapuit, contraria fecit in medio populo meo, et mortuus est in sua iniquitate. Et dixistis: Quid est quod non accepit iniquitatem patris sui filius? Quia filius iustitiam et iudicium et misericordiam fecit, omnia legitima mea conseruauit, et fecit ea; uita uiuet. Anima autem que peccat, ipsa morietur. Filius non accipiet iniustitiam patris sui, neque pater accipiet iniustitiam filii sui [3 1Kb] : iustitia iusti super ipsum erit, et iniquitas iniqui  super ipsum erit. Et iniquus si conuertat se ab omnibus iniquitatibus suis quas fecit, et custodiat omnia mandata mea, et faciat iudicium et iustitiam et misericordiam; uita uiuet, et non morietur: omnia delicta eius quecumque fecit, non erunt in memoria; in sua iustitia quam fecit, uita uiuet. Numquid uoluntate uolo mortem iniusti, dicit Adonai Dominus, quam [1 1Kb] ut auertat se a uia sua mala, et uiuat? Cum se autem conuerterit iustus a sua iustitia, et fecerit iniquitates secundum omnes iniquitates quas fecit iniquus, si fecerit, non uiuet: omnes iustitie eius quas fecit, non erunt in memoria; in delicto eius quo excidit, et in peccatis suis quibus peccauit, in ipsis morietur. Et dixistis: Non dirigit uia Domini. Audite nunc, domus Isrel. Numquid uia mea non dirigit? Nunc uia uestra non est equa. Cum conuertit se iustus a sua iustitia, et facit delictum; morietur in eo delicto quod fecit, in ipso morietur. Et cum auerterit se iniquus ab iniquitate sua quam fecit, et fecerit iudicium et iustitiam: hic animam suam custodiuit, et uiuit, ut auerteret se ab omnibus iniquitatibus suis, quas fecit, uita uiuet, et non morietur. Et dicit domus Isrel: Non corrigit uia Domini. Numquid uia mea non corrigit, domus Isrel? Nonne magis uia uestra non corrigit? Ideo unumquemque uestrum secundum uias ipsius iudicabo uos, domus Isrel, dicit Adonai Dominus .

AUG. Hec per Ezechielem prophetam promissio est noui Testamenti, quam non intelligis, ubi Deus regeneratos a generatis, si iam in maioribus etatibus sunt, secundum propria facta discernit. De quibus enim dicitur, Anima patris mea est, et anima filii mea est; separatim procul dubio suas uitas agunt. Si autem filius adhuc esset in lumbis patris sui, sicut scriptum est de Leui, quod in lumbis fuit Abrahe, quando decimatus est a Melchisedech Abraham ; non posset tunc dici, Anima patris mea est, et anima filii mea est, quando una utique anima erat. uelans autem Propheta mysterium suo tempore reuelandum, regenerationem non nominauit, per quam quisque filius hominis ex Adam transit ad Christum: sed quod non dixit illo tempore, intelligi uoluit isto tempore, quo fuerat ad Christum transeuntibus auferendum uelamen. Nam quoniam profiteris te esse christianum, quamuis ostendas antichristum, id efficere moliens ut Christus gratis mortuus sit; quero a te, utrum si homo faciat opera illa cuncta iustitie, que propheta Ezechiel toties repetendo commemorat, etiam non regeneratus, uita uiuat. Si dicis eum uita uiuere, contradicit Christus antichristo, et dicit, Nisi manducaueritis carnem meam, et biberitis sanguinem meum, non habebitis uitam in uobis : quem cibum et potum ad regeneratos pertinere, uelis nolis, cogeris confiteri. Si autem tanta mole auctoritatis obtritus [2 1Kb] , responderis eum qui omnia illa bona fecerit, si non fuerit regeneratus, uita non uiuere: responde que causa sit; et uide generationi regenerationem, non imitationi imitationem, in eo quod  Apostolus Adam ex parte peccati, et Christum ex parte iustitie proponit, opponi. Euidentius autem tibi ostendam ad nouum Testamentum pertinere, in quo regeneratorum hereditas est, quod Ezechielem prophetam dixisse commemoras: non quidem nunc, sed cum dixeris omnia, que de ipsis uerbis eius tue loquacitatis more dicturus es.

XXXIX. IUL. uideturne assertor locupules iudiciorum [1 1Kb] suorum Deus, qui tam multis capitibus de hac questione non solum iudicauit, sed etiam disputauit? Plane qui temporum nostrorum preuideret errores, tanta uerborum suorum uel luce, uel copia, duo est iuste operatus et prouide [2 1Kb] : unum, ne quis ulla questionum ambiguitate moueretur; aliud, ne apud eos qui se immersissent sponte naufragiis, excusationis tabula ulla remaneret. Loquitur ad Iudeos, qui captiuitatem sceleribus exigentes, ad releuandam proprie preuaricationis inuidiam, parentibus, non moribus suis, debitam eam fuisse iactabant: et conuenit eos auctoritate patria. Utquid uobis, inquit, istam parabolam, ut dicatis, Parentes manducauerunt uuas acerbas, et filiorum dentes obstupuerunt? uiuo ego, dicit Adonai Dominus, si dicetur amplius parabola hec in Isrel: quoniam omnes anime mee sunt; quemadmodum anima patris, ita anima filii, omnes anime mee sunt. Anima que peccat, ipsa morietur.

AUG. Cum ait, Si dicetur amplius parabola hec in Isrel; ostendit solere dici, Patres manducauerunt uuam acerbam, et dentes filiorum obstupuerunt. Nec arguit quia dicebatur, sed promittit ubi [3 1Kb] non dicatur. Unde autem hoc dicebant, nisi quia, Reddam peccata patrum in filios , Deum dixisse sciebant?

XL. IUL. Ad exemplandam et confirmandam iudicii sui equitatem iuramento Deus utitur, et auctoritatem constituti obtestatione cumulat. Intellexit hoc genus loquendi Apostolus, qui ad Hebreos ita disseruit: uolens, inquit, Deus ostendere promissionis heredibus immobilitatem consilii sui, interposuit iusiurandum, ut per duas res immobiles, quibus impossibile est mentiri Deum, fortissimum solatium habeamus .

AUG. Et ibi nouum Testamentum promittebatur.

XLI. IUL. Duobus ergo his ostendi dicit, Deum non posse mentiri, hoc ipso quia promisit, atque id quod promisit quia se testatur implere: non quod Deus sine attestatione tali imbecillum atque dubium soleat habere sermonem; sed ut ueritatem suam documentis grandibus oneraret, eo genere locutionis [4 1Kb] abusus est, quod hominibus etiam fallere solitis credi faciat. Hoc ergo pondere in presenti quoque causa admonet Deus atque prescribit, et ut nullus hoc quod Traduciani asserunt, de populo suspicetur, et Deum non posse eo quem detestatur modo iudicare, cognoscat: uiuo ego, dicit Adonai Dominus, si amplius dicetur parabola hec in Isrel.

 AUG. Non dicitur in Isrel, recte diceres, si ueros Isrelitas regeneratos uideres, in quibus hoc non dicetur. Nam in his qui non regenerantur, merito dicitur; quoniam non sunt Isrel, secundum id quod ait ad Romanos Apostolus, Non enim omnes qui ex Isrel, hi sunt Isrel: ubi sine dubio filios noui Testamenti, hoc est filios promissionis, uolebat inteligi. Denique sequitur: Sed in Isaac uocabitur tibi semen; hoc est, non qui filii carnis, hi filii Dei, sed filii promissionis deputantur in semine .

XLII. IUL. Quid est hoc, Amplius non dicetur: cum hoc usque hodie tantis Manicheorum conatibus asseratur? Sed hoc est quod indicat, quoniam nemo qui est de populo Isrel, uel qui huius Scripture auctoritatem suscipit, post definitionem meam tale quid audebit accredere [1 1Kb] . Porro omnis qui in illa opinione perstiterit, nec his obedit Litteris, nec in eo qui est uerus Isrel annumerabitur.

AUG. Si ergo post definitionem suam uult intelligi Deus hoc neminem crediturum; querendum est, cur ante hanc non improbe credebatur, peccata patrum etiam in filios esse reddenda. Et si bene queratur, inuenietur propter obnoxiam generationem dictum, Reddam peccata patrum in filios. Unde natum est prouerbium illud de uuis acerbis. Propter liberam uero regenerationem promissum est Testamentum nouum, ubi hoc amplius non dicatur: quia hereditati damnose que uenit ex Adam, per Christi gratiam renuntiatur, quando renuntiatur huic seculo, ubi necesse est premi iugo graui filios Adam, non utique iniuste, a die exitus de uentre matris eorum, usque in diem sepulture in matrem omnium : unde sacra mysteria, etiam paruulis renuntiantibus, satis quid agatur ostendunt.

XLIII. IUL. Postquam parabole illius uanitate reprehensa, sanxit sententiam promulgatione atque obtestatione diuina, etiam iustitie sue dignatur aperire rationem, cur necessitudines peccatis non grauentur alienis [2 1Kb] . Quoniam omnes anime, inquit, mee sunt; quemadmodum anima patris, ita et anima filii, omnes anime mee sunt: anima que peccat, ipsa morietur. Quare ergo esset equissima sententie ista moderatio, proprietate quoque ostendit animarum.

AUG. Ista proprietas animarum ad uitas pertinet separatas. Non enim renasci aliquis nisi natus potest. Quare autem decimatus est Leui cum esset in lumbis Abrahe, nisi quia nondum in eis fuerat suarum proprietas animarum?

XLIu. IUL. Cum anima, inquit, patris mea sit, et anima filii mea sit ; iniquissimum, inquit, et stolidum est, ut mea res, mea imago alienis grauetur operibus.

AUG. Separas ergo carnem a iure Dei, quem putas animam solam iuri proprio uindicare; et oblitus es  quod scriptum est, Sicut enim mulier ex uiro, ita et uir per mulierem; omnia autem ex Deo ? Quod certe aut secundum carnem dictum est, aut secundum utrumque; non tamen secundum animam solam. Quod autem tibi placet ut dicat Deus, Iniquissimum et stolidum est, ut mea res, mea imago alienis grauetur operibus: cur non queris unde sit iustum, ut anima carne de parentibus tracta et ipsius Dei grauetur operibus? Corpus enim corruptibile aggrauat animam . Et puto te agnoscere, Dei opus esse etiam corruptibile corpus. Quid igitur meruit imago Dei, ut ad impedimentum rerum sciendarum corruptibili corpore grauetur, si nullum est originale peccatum? Cur autem non etiam hoc [1 1Kb] facis Deum dicere, Iniquissimum et stolidum est, ut mea res, mea imago per infidelitatem uel negligentiam parentum uel quorumlibet inter quos uiuit, uel per quamcumque necessitatem, sine Baptismo de corpore exeat, et ad regnum meum non admittatur, nec uita uiuat, quia carnem sanctam non manducauit, nec sanguinem bibit ? An et contra istam Christi sententiam disputabis atque clamabis, dicens, Prorsus, etiamsi non manducauerit carnem Christi, neque biberit eius sanguinem, uita uiuet? O uocem, cuius, nisi antichristi! uade, dic ista, doce ista: audiant te Christiani uiri et femine, audiant homines mente corrupti, reprobi circa fidem; audiant te, ament te, honorent te, pascant, uestiant, ornent te, et perditum sequendo perdant et se. Sed nouit Dominus qui sunt eius : nec desperandum est et de uobis, quamdiu patientia eius impenditur uobis.

XLu. IUL. Cui hunc statum dedi, ut ei nolenti nemo noceret externus, sed sponte capesseret uel peccatum uel iustitiam, uel premium uel reatum.

AUG. De prima hominis natura hoc dici potest, non de ista uitiata atque damnata. Neque enim et in paradiso ante peccatum aggrauabat animam corpus corruptibile: aut uero usque adeo uos mente corrupti estis, ut etiam hoc dicere audeatis. Si autem non audetis, dicite quare corruptibili corpore imago Dei meruerit aggrauari, qui non uultis cum catholica Ecclesia peccati originem confiteri.

XLuI. IUL. Indignaris itaque mihi, cur iuranti magis Deo credam, quam Manicheo somnianti, qui nulla presertim, si non sane fidei testimonia, uel argumenta promit uigilantis ingenii: que licet nunquam tanta inueniri queant, ut ueritatis ualeant fundamenta conuellere; tamen que uel in presentiarum contra stoliditatis pudorem solatii quidpiam, si apte dicerentur, afferrent. Persistit Deus, id quod sacrum fecerat precipiendo, communire iurando. Pergit planum facere etiam per exempla quod sancit [2 1Kb] , et dicit quia si fuerit [3 1Kb] homo omnes iustitie species impolluta deuotione custodiens, et hic genuerit filium qui pestilentibus moribus adherescat, atque ab itineribus  deflectat paternis, nichil ei prosit tanta patris cura iustitie comparata nobilitas. Atque item e regione huius peccatoris filium statuit, patris sui uias consilio meliore fugientem, ostenditque nichil ei nocere iniquitatem parentis. Paremque conditionem iustitie facit atque peccati, asserens uitia generantium ita non ire per semina, sicut non queunt ire uirtutes; sed ad ius suum omnes animas pertinere: per quod et illud ostenditur profanum, quod dicis nascentium et animas et corpora a iure diaboli possideri.

AUG. Iam tibi responsum est: inaniter uerbosaris. Totus homo, hoc est et anima et corpus, per substantiam suam ad ius pertinet Creatoris: per uitium uero, quod nulla substantia est, diabolo est mancipatus; sub eadem tamen potestate Creatoris, sub qua et ipse est diabolus constitutus.

XLuII. IUL. Asserta examinis sui libra, iam tunc opinionem uestram in his qui similia arbitrabantur, accusat. Et dixistis: Quid est, quod non accepit iniquitatem patris sui filius? Quoniam anima, inquit, que peccat, ipsa morietur: filius autem non accipiet iniustitiam patris sui, neque pater accipiet iniustitiam filii sui: iustitia iusti super ipsum erit, et iniquitas iniqui super ipsum erit. Quis nostrum [1 1Kb] hinc cum tanta diligentia unquam disputare potuisset, cum quanta Deus per os Prophete sui diuidendo, comparando, repetendoque disseruit?

AUG. Et tamen cum hoc fecerit Deus, tante perspicuitati uerborum eius misces loquacitatem tuam, sciens bonam non esse causam tuam.

XLuIII. IUL. uerum non hoc solum explanasse contentus, aliud quoque ad confirmationem iustitie huius, a misericordie operibus admouet argumentum; et pronuntiat, illis ipsis personis que sponte peccauerunt, si ad penitentiam emendationemque confugerint, errores preteritos non nocere. Iniquus, inquit, si conuertat se ab iniquitatibus suis quas fecit, et custodiat mandata mea; omnia delicta eius quecumque fecit, non erunt in memoria; in sua iustitia quam fecit, uita uiuet. Id est, cum in hoc sim proposito clementie, ut etiam propria indulgeam peccata correctis, qui potest fieri ut imputem aliena nascentibus? aut sinunt res, ut sit apud me rea innocentia, cum conditur; apud quem est efficax, si uel interpolata repetatur?

AUG. Alia est causa penitentium, alia nascentium. Nam prorsus quomodo iustum ostendatis Deum, non inuenitis, si et in nascentibus nulla peccata inuenit, et eos tamen corruptibili corpore, et tot tantisque insuper calamitatibus aggrauat. Non enim numerari possunt mala que patiuntur infantes, febrem, tussim, scabiem, dolores quorumque membrorum, uentris fluxum, lumbricos, et alia innumerabilia ex ipsa carne existentia, et ipsarum curationum quam morborum plura tormenta, et extrinsecus ictus uulnerum, plagas uerberum, incursus demonum. uos autem sapientes heretici, ne fateamini originale peccatum,  parati estis talibus floribus implere paradisum. Si enim hec ibi futura fuisse non dicitis; quero cur sint in paruulis nullum habentibus, ut contenditis, omnino peccatum. Si autem et ista ibi futura fuisse non erubescitis dicere; quales christiani sitis, quid nos opus est dicere?

XLIX. IUL. Displicuit hoc cultoribus idolorum: displicet et uobis fides nostra, quam uidetis hac lege formatam. Dixerunt ergo profani: Non est recta uia Domini, Audite ergo, inquit, domus Isrel. Numquid non est uia mea recta? Nonne uia uestra non est equa? Ideo unumquemque uestrum secundum uiam uestram iudicabo uos, dicit Adonai Dominus. Perspicisne quibus testimoniis muniamur? Num aliqua sectamur ambigua? num aucupamur uerba generalia? num aut debilibus aut in uolutis argumentis fidem tuemur? Exsecramur quod exsecratur Deus, intelligimus quod exponit Deus, disserimus quod disputauit Deus, credimus propter quod iurauit Deus: Non accipiet iniquitatem patris sui filius, neque pater accipiet iniustitiam filii sui: iustitia iusti super ipsum erit, et iniquitas iniqui super ipsum erit. Quomodo se Deus iudicaturum promittat relucet, id est, nec peccata parentum imputare filiis, nec filiorum parentibus; ac per hoc, constitit etiam testimoniis Scripturarum, de quo ambigi ratio non sinebat, eam uidelicet iustitiam Deum tenere in iudiciis suis, quam tenuit in preceptis.

AUG. Hinc saltem intellige, de his ista locutum Deum patribus et filiis, qui separatim [1 1Kb] iam uiuerent, quia cum dixisset, Non accipiet iniquitatem patris sui filius, neque pater accipiet iniustitiam filii sui; mox addidit, Iustitia iusti super ipsum erit. Numquid enim in hoc seculo dici de paruulo potest, quod iustitia eius super ipsum sit; quandoquidem per uitam propriam nec iuste, nec inique adhuc potest uiuere? Quidquid igitur penarum in hac etate patitur, quo merito patitur, si nullum ex parentibus traxit? Cum iustissimus Deus penas immeritas nec infligat alicui, nec infligi sinat: nec dici possit, ad exercendam uirtutem paruuli, que adhuc in eo nulla est, hec mala eum perpeti. Porro, si futurum seculum cogites, quod pertinet [2 1Kb] ad hereditatem Testamenti noui; etiam de paruulis rectissime dicitur, qui in ipsa etate moriuntur, Iustitia iusti super ipsum erit, et iniquitas iniqui super ipsum erit. Sic enim discernetur a regenerato generatus, ut in eo regno iste uita uiuat, in quo iustitia inhabitat; in eo autem supplicio ille morte moriatur, in quo cruciatur iniquitas. Sed que istius iustitia, nisi que in illum transit a Christo, in quo omnes uiuificabuntur? et que huius iniquitas, nisi que in illum transiit ex Adam, in quo omnes moriuntur?

L. IUL. Sed ne forte simpliciorum auribus tali cauillo coneris illudere, ut dicas Deum hic de his qui perfecte sunt etatis locutum, id est, ut illis filiis parentum crimina diceret non nocere, qui naturale malum operum suorum sanctitate uacuassent: ostendendum  est nichil hanc promouere fraudem. Quamuis enim absolute prescripserit Deus; quoniam iniquitas parentum non addicat filios innocentes, sed unusquisque propriis iniquitatibus arguatur; nec hinc fidelis animus possit ambigere: tamen ut opinionis tue confossum tot fulminibus legis retractemus cadauer, quatenus accipiendam hanc Dei disputationem putabis, uidelicet ut parentum, sicut nec adultis, ita nec nascentibus filiis obsint delicta? An ut tantummodo iam grandioris etatis et iustitiam operantibus non sinantur nocere; paruulos autem, antequam per propriam iustitiam naturale uirus exhauriant [1 1Kb] , scelere generantium grauari, sicque fiat quod per Prophetam Deus futurum negauit?

AUG. Imo sic fit quod alio loco dicit Deus, Reddam peccata patrum in filios . Cum enim utrumque ipse dicat, id est, et patrum ad filios non pertinere peccata, et reddere se in filios patrum peccata, non potest utique sibi esse contrarius. Et ideo recte, querentibus quomodo utrumque sit uerum, unum horum generationi, alterum regenerationi intelligitur conuenire. Tu qui peruertis cor tuum [2 1Kb] , caue illum; et quod uerum audis, non uocabis cauillum.

LI. IUL. Sed ad hoc nos referimus. Et illud ergo aliud, quod paribus momentis appenditur, fieri profitere, id est, ut iustitie parentum filiis suis prosint, eosque sanctificent, atque illis tantummodo non dicantur prodesse, qui grandioris iam eui, natales iustitias propriis attriuere criminibus: ut quia utrumque a Deo negatum, et alterum alterius exemplo dissertum [3 1Kb] atque inculcatum est, quam tu negationem rationibus tuis uidens esse contrariam, in paruulis mentitam esse contendis, ambas eius partes nascentum conditione confutes. Quod cum feceris, duo mala pariter perpetrabis, unum quod oppugnat [4 1Kb] sententiam Dei, aliud quoniam nasci de iusto iustum, et de criminoso asseris criminosum.

AUG. Negationem Prophete non dico mentitam, sed a te non intellectam. Ille quippe regenerationem prophetauit, que a peccatis parentum ad Dei, non ad hominum iudicium pertinentibus, sola filios esse prestat alienos: tu autem dum negas generationem contagium mortis antique de patribus trahere, ipsam regenerationis causam conaris exstinguere. Quamuis enim lauacrum regenerationis, quidquid peccatorum inuenerit, diluat; tamen alia peccata possent et penitendo sanari; sicut possunt in eis, quos iterum regenerare [5 1Kb] fas non est. Illud uero quod generatione contrahitur, nisi regeneratione non soluitur. Iustus ergo ex Deo, non ex homine nascitur; quoniam renascendo, non nascendo fit iustus: unde etiam tales filii Dei [6 1Kb] uocantur. Lege Euangelium: Non ex sanguinibus, neque ex uoluntate carnis, neque ex uoluntate uiri, sed ex Deo nati  sunt . Quid queris rerum genera multum diuersa coniungere? Homines hominum carne nascuntur, Dei Spiritu renascuntur. Quid ergo mirum, si quemadmodum de Spiritu iustitie sumit homo iustitiam, ita de carne peccati trahit originale peccatum? Neque enim uenisset homo unus ad liberandos nos in similitudine carnis peccati, nisi omnium nostrum esset caro peccati. Cum igitur huic gratie christiane sit inimica heresis uestra, adhuc mirari et conqueri audetis, quod uos Christi detestetur Ecclesia?

LII. IUL. Si autem non sustinens reclamantis strepitum ueritatis [1 1Kb] , alio tentaris effugere, in plagas incides fortiores. Nam si dicas, uera quidem est Prophete sententia, sed in [2 1Kb] personis grandioribus, que dicit necessitudines culpis mutuis non grauari; in paruulis autem ab una sui parte mentitur, qua dicit eos reos non esse ob scelera generantium; in alia autem non mentitur [3 1Kb] , in qua asserit eos nullis parentum uirtutibus subleuari: tunc plane fedissimam non disputandi, sed confingendi; non eloquendi, sed loquendi; non postremo sani hominis, sed excidentis sensu [4 1Kb] Manichei libidinem publicabis: si tibi putes contra perspicuam rationem, contra honorem Dei, contra exempla, contra testimonia preceptorum, contra expositionem iudiciorum, quod libuerit licere respuere, et quod delectarit assumere.

AUG. Sententia Prophete ex parte nulla mentitur: sed tu non intelligens quod per illam prophetatur, ut non dicam mentiris, certe  nescis quid loquaris. Nam et hoc quod dicis asserere Prophetam, »nullis parentum uirtutibus filios subleuari;« quomodo et quatenus accipiatur, interest plurimum. Numquid enim uos negatis, fide parentum regenerandos offerri filios Ecclesie matri, et baptizandos ministris Dei? Quomodo ergo nullis parentum uirtutibus filii subleuantur? An christianam fidem dicere audebis nullam esse uirtutem? Annon subleuantur, cum in Dei regnum non aliter quam eadem regeneratione mittuntur? In ipsis quoque beneficiis temporalibus quare dicitur ad Isaac, Faciam tibi propter Abraham patrem tuum ? Quare etiam Loth filius fratris Abrahe, patrui sui meritis adiuuatur , si nullis parentum uirtutibus filii subleuantur? Quare postremo et propter peccata Salomonis filio eius regnum minuitur, et propter bona merita Dauid non totum tollitur , si nullis peccatis parentum filii grauantur, aut nullis uirtutibus subleuantur? Homo linguate, non cordate, ista discerne: hic uide, si potes, quid per Ezechielem fuerit prophetatum. In aperto est enim, nec patrem non regeneratum obesse filio regenerato, ad capessendam uitam eternam, de qua dictum est, uita uiuet; nec patrem regeneratum prodesse ad hoc ipsum filio non regenerato; nec uicissim filium patri aut prodesse regeneratum non regenerato,  aut obesse non regeneratum regenerato, ut ille uita uiuat, uel iste morte moriatur. Si autem ista non potes uidere, cur nec tacere?

LIII. IUL. Quis tu es, qui estro Marcionis concitatus [1 1Kb] in excidium equitatis irrumpas? qui sub censuram lingue tue mysteriis adhuc Manicheorum lubrice, Dei tam Iudicia quam precepta compellas? Nemo hoc unquam facere, nisi qui prius ea negauit, aggressus est. Tu testamentum Dei, quod ratio, equitas, pietas, ueritas, fide scribentibus Prophetis, quasi quidam sacrorum testium ordo signauit, audebis Manicheo auctore perrumpere [2 1Kb] . Olim et intelligentie sanctitatem, et religionis speciem perdidisti, si hac sententia, que apud Ezechielem est, traducis tue putes aut auxilium reperiri, aut exitium non teneri.

AUG. Spatiatur loquacitas inopie copiosa [3 1Kb] , ubi non cernitur, uel etiam si cernitur, spernitur ueritas; ubi est non uerborum uanissima, sed rerum certissima copia. Aliud est directus ueridicus, aliud disertus maledicus [4 1Kb] . Propheta filiis et patribus suas uitas separatim ducentibus uera dicit: tu Manicheorum nomine Catholicis Prophetam recte intelligentibus Pelagiana rabie maledicis.

LIu. IUL. Iniquitas iniqui, inquit, super caput eius: unumquemque uestrum secundum uias suas iudicabo. Non morientur patres pro filiis, neque filii pro parentibus: anima, inquit, que peccat, ipsa morietur: quoniam omnes anime mee sunt, unumquemque pro suis iniquitatibus iudicabo.

AUG. Deus qui hec dicit, ipse est Deus qui dicit, Reddam peccata patrum in filios. Nisi intellexeris quomodo utrumque sit uerum, nullo modo credas Prophetam te intellexisse ueridicum, quantalibet te patiar loquacitate maledicum.

Lu. IUL. En cui luci, cui populo sententiarum, cui dignitati iudiciorum tradux tua et conuicium facere non timet, et conatur inferre preiudicium. Hic dubium non est, quia non te pudeat illud dicere, quod uidetur reliquum, id est, ut respondeas ueram Prophete, imo Dei per Prophetam [5 1Kb] , esse sententiam, insuperabilem prudentum rationem, qua docetur iniquissimum, ut peccata parentum filiis imputentur.

AUG. Erubesce, tu es iniquissimus: nam qui dixit, Reddam peccata patrum in filios, non est iniquus.

LuI. IUL. Nec te hoc putare, quia reatu uoluntatis semina omnium hominum polluantur: sed tamen hanc iustitiam in Ade solius crimine non ualere; ipsius unum esse peccatum, quod omnibus imputetur. Ad quod ego, quid prius facere debeam nescio: rideamne, quod ineptie exigunt singulares? sed multorum perditio quos decipitis, miserationem exspectat et lacrymas. Serio ergo merore conficiar [6 1Kb] ? sed  argumentorum tuorum prodigia incutiunt, quamuis mesto animo, cachinnum.

AUG. Dic quod dicturus es, egregie corrector; quo auctore deceptor est credendus Ambrosius, de quo ait Pelagius magister tuus, quod eius fidem, et purissimum in Scripturis sensum ne inimicus quidem ausus est reprehendere  . Tu eum reprehende, fortior enim es atque potentior inimicus crucis Christi, quam si esses inimicus Ambrosii; audacius inuides gratie Dei, quam si inuideres illi homini Dei. Reprehende, inquam, irride [1 1Kb] exagitando, defle dolendo: potes enim ui magna eloquentie in urbanitatem ducere uanitatem tuam, et in misericordiam transfigurare uecordiam. Dic ergo illum uirum errasse deformiter, desipuisse infeliciter, affirmando discordiam concupiscentie carnis et spiritus in naturam ex primi hominis preuaricatione uertisse . Quis enim sine illa nascitur, ex quo ceperunt homines nasci, nascendo utique in carne peccati? Sed tu homo acutissimus, non credens tale ac tantum illud fuisse peccatum, ut posset in hoc malum tunc ipsam mutare naturam, eamque ineffabilis apostasie merito facere cum stirpe damnandam; hoc quod omnes sobrii malum sentiunt, malum iudicant, ebrius Pelagiano dogmate asseris bonum. Mirabili enim facundia potes, eam quam sancti accusant gemitibus, tu laudibus ornare libidinem, et talem prorsus, qualis et nunc est, se scilicet nolentibus ingerentem, et ad certamen prouocantem corda castorum, tanquam formosum et amenum lignum, etiamsi nemo ibi peccasset, inter peradisi nemora collocare. Erubesce, beatitudo Pelagianorum; et uide quo fugias, quia casti te fugiunt.

LuII. IUL. Quis enim hoc, si quid seculo huic superfuerit etatis, monumentis poterit credere litterarum, exstitisse uidelicet hominem, qui crederet et iuraret, non esse naturale, quod esset naturale; non esse generationis, quod esset generationis; non pertinere ad conditionem parentum, quod ad aliquos non ob aliud pertineret, nisi quia fuissent parentes? Puto quod conficta hec, magis quam ab ullis defensa mortalibus, arbitretur secutura generatio. Hos enim natatus, et has nauseas, atque hos uomitus, uestra natio fidesque perpetitur, qui dicitis, Non possunt parentum peccata ad filios decurrere per naturam, quia res arbitrii seminibus non ligatur; sed peccatum Ade, quod de uoluntate conceptum est, transit in omnes homines per naturam, quia res arbitrii seminibus illigata est: non damnat etiam Deus filios pro peccatis parentum, quia summe iniquitatis est, sed damnat Ade posteros propter peccatum parentum, quod nulla potest iustitia uindicari: non pertinet postremo ad conditionem generationis, quia hi qui coniuges sunt, fiunt parentes; quod non ob aliud pertinuit ad Adam, nisi quia coniugii lege generauit. Hoccine cursum gubernare est, an natare? hoccine  est conficere, an nauseare? hoccine est sumere aliquid solidum, an semper euomere? Iisdem sermonibus quod negaueris affirmas, iisdem lineis quod affirmaueris denegas; et irasceris cur non acquiescamus homini, qui graui morbo ruptus non potest tenere quod suscipit:

AUG. Absit ut dicamus, aliorum patrum in filios Deum peccata non reddere: cum Scriptura diuina toties nominatimque testetur, pro quibus patrum peccatis in quos eorum filios uindicta processerit; usque adeo ut quoddam peccatum graue regis Achab, parcens ei Deus, in eius filium uindicare distulerit . Sed quis modus et que sit diuine ratio et mensura iustitie de aliorum patrum peccatis, ut reddantur in filios, indagare quis potest? Propter quod Deus sibi tenuit ista iudicia, hominem uero iudicantem sic uindicare prohibuit. Sed apostasia primi hominis, in quo summa erat, et nullo impediebatur uitio libertas proprie uoluntatis, tam magnum peccatum fuit, ut ruina eius natura humana esset tota collapsa: quod indicat humani generis tanta miseria, que a primis ploratibus uagientium usque ad exspirantium nouissimos halitus omnibus nota est; ita ut qui eam negant, maiorem partem sibi uindicent humane miserie tam horribili et incredibili cecitate: sicut uos facitis, qui mortalem Adam ita factum, ut siue peccaret, siue non peccaret, moriturus esset, etiam post iudicium Palestinum, ubi uos ista dicentes Pelagius ipse damnauit  , adhuc dicere non timetis. Sed perge, ut tibi placet, atque etiam ipsos tot Palestinos episcopos criminare Manicheos: clama, ad horam Pelagium cessisse Manicheis, ne damnaretur ab eis. Imple paradisum pomis libidinum; et tot ac tanta mala que perpeti uidemus infantes, tanquam non sint penales dolores, sed uernales odores, per illa felicia prata diffunde. Et me irride quasi natantem; cum tu in hec profunda demersus intereas: me irride quasi nauseantem ac uomentem; cum tu mortuus iaceas, et tanquam uermescente putredine, sic inquieta loquacitate putescas: me argue quasi affirmantem quod negauerim, et quod affirmauerim denegantem; cum tu potius hoc feceris, sicut in tuo uolumine superlore monstraui; et me hoc non fecisse, possint, qui legunt attendere, et quam fallaciter hoc me fecisse dixeris, inuenire: me dic graui morbo ruptum, quod suscipio tenere non posse; cum tu spiritu uite penitus amisso, non saltem ualeas ingesta suscipere.

LuIII. IUL. uides quidem etiam ipse, rem dignam conflictatione non esse: tamen ut mentibus subueniatur incautis, que crassiores quasque opiniones et malis moribus blandientes in solatium assumunt conscientie sauciate; interrogamus utrum tante stoliditatis inuentum de aliqua Scripturarum occasione compereris [1 1Kb] . Si dixeris, Per unum hominem peccatum intrauit in mundum : admonemus te, ut relegas presentis operis superiorem libellum, cuius  si memor fueris, Apostoli testimonium usurpare non poteris.

AUG. Nos te potius admonemus, ut ipsum Apostolum legas, et uideas pauca ipsa, de quibus agimus, uerba eius, tam manifesta esse contra te, ut non libello, sed plane longissimo et loquacissimo libro, frustra ea fueris in hereticam uestram sententiam non uertere, sed peruertere; non exponere, sed obscurare conatus.

LIX. IUL. Si autem dixeris, quia una est forma Baptismatis [1 1Kb] , qua diuerse etatis homines consecrantur; fateberis, etiam me tacente, commemorationem ibi nec generationis infecte, nec carnis diabolice, nec Ade aliquam contineri: ad quod [2 1Kb] tamen suo loco, quamuis ad traducem non spectet, plene responsuri sumus.

AUG. Ubi respondere ceperis, quid ibi nisi, ut soles, hereticus apparebis?

LX. IUL. Unam ergo saltem contra tantam a nobis productorum testium dignitatem, contra iustitiam manifestam, contra perspicuam rationem, legis ede sententiam, per quam te ostendas fuisse deceptum: quod ideo addidi, quia etiamsi esset que tale aliquid ambiguitate uerborum putaretur ostendere, aliarum tamen sententiarum splendore et magisterio, ita ut iustitie congruebat, cogebatur exponi.

AUG. Certa [3 1Kb] , non ambigua, contra uos diuina testimonia proferuntur; sicut iam a nobis multa prolata sunt: sed quia tenebras uestras redarguunt, uobis lucida non uidentur; et quecumque uobis sua radiante luce molesta sunt, contra illa cor clauditis, ne inde nox fugetur erroris.

LXI. IUL. Nunc autem cum nec exigua opinionis huius in Scripturis sanctis inueniatur occasio, et e regione fides quam tuemur, non minus suis rationibus quam exemplis et testimoniis muniatur: funesta es prorsus obstinatione peruasus, qui putas damno legis, damno rationis, damno prudentie, damnoque iustitie, Manicheorum somniis annuendum.

AUG. Damno legis non audis, Reddam in filios peccata patrum . Damno rationis non uides, mala que paruuli patiuntur, qui propria peccata in hac uita nulla fecerunt, nonnisi ex peccatis originis causas iustas habere apud Deum. Damno prudentie non caues, contra antiquissimum fidei catholice fundamentum dogma proferre uel defensare nouitium, quo negatur originale peccatum. Damno iustitie, sic iniquus es, ut sub meo nomine, tot [4 1Kb] uiris sanctis, Ecclesie Christi filiis et patribus, discipulis atque doctoribus, qui ante nos fuerunt, atque ipsi matri omnium catholice Ecclesie [5 1Kb] , non timeas Manichee pestis obiectare contagium.

LXII. IUL. Quid tamen in hunc sensum afferamus, attende. Etiamsi posses probare Ade peccatum filiis  imputari, assentireris tamen aliorum parentum soboli eorum crimina non nocere.

AUG. Quis huic errori assentiatur, nisi qui non credit Deo dicenti, Reddam peccata patrum in filios?

LXIII. IUL. Manifestum erat, non generationis, sed alterius cuiuscumque fuisse cause, quod unius generantis peccato, apud iniquum tamen iudicem, filii uidebantur obnoxii.

AUG. Apertissime dicis iniquum Deum, qui peccata patrum apertissime dicit se in filios redditurum.

LXIu. IUL. Fiebatque, ut sicut iudicis estimatio innocentibus maculabatur addictis [1 1Kb] , ita generationis status aliorum parentum uindicaretur exemplis. Si enim tramitis, si criminis causa in fecunditatis opere constitisset; omnem fecunditatem conditio ista pollueret.

AUG. Reddam peccata patrum in filios, Deus clamat: ergo quia ille uerax est, tu ab itinere ueritatis exorbitas.

LXu. IUL. Cum uero non diuerse generationis diuersus tamen appareret status; relucebat prorsus, etiam in illo coniugio, cuius reatui soboles sua communicauerat, generationem non fuisse uitiatam.

AUG. Etsi diuersa generatio non est, cum morituri ex morituris nascuntur: tamen quod dicit Apostolus, Corpus quidem mortuum est propter peccatum , non ad alios patres, sed ad illum pertinet, qui tanta impietate peccauit, quantam nos metiri atque estimare non possumus. Sed quantam illam iudicauerit Deus, satis idoneis didicimus testibus, et diuina scilicet Scriptura, et ipsa generis humani miseria, quantam [2 1Kb] pro peccato eius propagini eius, non iniusto utique iudicio Dei, redditam cernimus: qui, non dico eternam et anime et corporis, sed nec temporalem corporis mortem, nec tot et tanta mala que uidemus paruulos perpeti, etiam in paradiso, si nemo peccasset, futura fuisse dicimus, quoniam christiani sumus. Alii uero patres etiamsi multa peccant, tamen quia et anima infirma, et in corpore corruptibili quod aggrauat animam, peccant; nec peccatis eorum fit natura moritura, et peccata eorum in filios, supplicio longe diuerso et longe minore redduntur, eius occulto iustoque iudicio, qui in mensura et numero et pondere cuncta disponit , et, Reddam peccata patrum in filios, non mendaciter dicit.

LXuI. IUL. Quid igitur actum est? uidelicet tam certum esse traducem non esse peccati, ut etiamsi doceres, propter Ade peccatum filios puniri, constaret tamen innasci peccata non posse, nec crimen ire cum semine; quando non hoc in omni fecunditate esse fatereris: ac per hoc, etsi traderentur personis uitia, non tamen conceptibus miscerentur. Nunc autem  cum inter me et te conueniat, parentum peccatum ad filios, nisi uitio et reatu generationis, non potuisse transire; rationi autem, exemplis, legique conuenerit, generationis statum nullo pacto potuisse uitiari; quod etiam ex tua concessione firmatur, qui dicis nullorum parentum peccata preter duorum ad liberos permeare: inuictissime confectum est, nec fecunditatem primorum hominum a diabolo fuisse corruptam, nec nasci ullum posse peccatum.

AUG. Non hoc tibi dicitur: ipse tibi, quod non dicimus, dicis. Et aliorum patrum in filios peccata redduntur, diuina iustitia, non humana: scit enim Deus quando et quomodo id iustissime faciat; homo autem nescit, et secundum cognitionem suam debet ferre iudicium. Potest enim scire, cum iudicat , factum [1 1Kb] cuiusque persone: unde autem nouit quibus et qualibus uinculis connexa sit, de qua orta est, natura nature? Sed illud unum, quo in mortis necessitatem mutata est humana natura, etiamsi alia nulla sint, sufficere ad damnationem, nisi generationis obligatio regeneratione soluatur, hoc dicimus, etsi audire non uultis; hoc ueritate non uincitis, etsi oppugnare loquacitate persistitis.

LXuII. IUL. Queritur ergo a nobis, cur non assentiamur naturale esse peccatum. Respondemus, Quia nullum habet uerisimilitudinis, nedum ueritatis, nullum iustitie, nullum pietatis colorem; quia diabolum conditorem hominum facit uideri.

AUG. Facit plane uideri, sed uobis, non eis qui nouerunt a natura discernere uitium, quamuis in natura sit uitium. Lege ad Hebreos, et uide eorum esse solidum cibum, qui exercitatos habent sensus ad separandum bonum a malo: quod uos non habetis. Ideo quando dicimus, Nascitur homo cum uitio; diabolum eius conditorem dici putatis, ita ceci uel contentiosi, ut nec corporum uitia, cum quibus quidam nascuntur, possitis aut uelitis attendere: quorum uitiorum merita si querantur a uobis, quo confugiatis, nisi ad precipitium, non inuenitis, quamdiu ad Catholice [2 1Kb] solidam petram redire non uultis

LXuIII. IUL. Quia Deo iudici [3 1Kb] iniquitatis crimen affigit.

AUG. uos hoc facitis: quia iniquum est graue super paruulos iugum [4 1Kb] , si nullum est originale peccatum.

LXIX. IUL. Quia liberum arbitrium, quo potissimum presidio contra diuersos Ecclesia Christi munitur errores, infringit et destruit:

AUG. Liberum arbitrium uos opprimitis, cui reddendo uel adiuuando Dei gratiam denegatis.

LXX. IUL. Dicens omnes homines adeo capaces nullius esse uirtutis, ut in ipsis matrum uisceribus,  antiquis criminibus impleantur.

AUG. Quomodo diceremus gratia iustificari, id est, iustos fieri, si capaces uirtutis homines negaremus?

LXXI. IUL. Quorum tamen scelerum uim, non solum expultricem innocentie naturalis, commentaris; uerum etiam deinceps per totam uitam in uitia uniuersa coactricem.

AUG. Per Dei gratiam minuitur, per Dei gratiam finitur necessitas nostra: non [1 1Kb] hic habet quod agat loquacitas uestra.

LXXII. IUL. Quam legem etiam peccati in Prophetis et Apostolis iam magno morum et signorum fulgore conspicuis [2 1Kb] , et post illam gratiam mysteriorum Christi, quam tu his omnibus dogmatis tui flagitiis opitulari putas, mansisse et uiguisse deiuras [3 1Kb] .

AUG. Susceptam tuam libidinem, hoc est concupiscentiam carnis concupiscentie spiritus repugnantem, Prophete et Apostoli fideliter expugnabant, quia non laudabant.

LXXIII. IUL. Quoniam conatus omnimode honestatis exstinguit; quoniam morum obscenitatem, operum Dei, id est nature humane, consolatur et auget infamia; quoniam omnia mandata legis, reatui impossibilitatis, id est, iniquitatis addicit.

AUG. Qui dicit, Non quod uolo, ago; sed quod odi, illud facio , possibilitatem perfectionis sue in Dei gratia ponit, contra uos; non in sua uirtute confidit, ne sit uanus ut uos.

LXXIu. IUL. Quoniam non minus habet turpitudinis quam profanitatis, cum pro summis assertionis sue testimoniis genitalium pudorem amplexatur:

AUG. Non amplexamur genitalium pudorem: sed potius pudor iste unde sit, quod uos non uultis, agnoscimus. Audimus enim Scripture manifestissimum testimonium: contra quod uos obsurdescitis, cum obmutescere deberetis. Quis enim audiens quod illi primi homines nudi erant, et non pudebat eos , non uideat unde sit factum, ut post peccatum puderet eos nudos esse, et ea membra quorum puderet, festinarent succinctoriis qualibuscumque uelare ? Sed inuentus est homo, qui etiam talem libidinem, cui repugnandum est ne peccetur, et cuius etiam impudentes pudet, in paradiso constitueret, etiamsi ibi nemo peccasset; nec eum ista dicentem tante ac tam sacrilege deformitatis puderet. Rogo te, si libido ista, ut credimus, solam tibi ingerit molestiam resistendi, nullam uero exhibet uoluntatem; cur ei, quamuis false, tam magnam laudis persoluendam putas esse mercedem?

LXXu. IUL. Et pro auctoritatibus sacris, Dei criminationibus intumescit [4 1Kb] .

AUG. Itane uero sacra auctoritas non est, Corpus mortuum est propter peccatum? et Dei criminatio, non  laudatio est, uiuificabit et mortalia corpora uestra ? Puto quod non criminator, sed ipso Deo plenus Dei predicator hec dixit. Ubi ostendit Adam non sic esse factum, quemadmodum dicitis, ut siue peccaret, siue non peccaret, moriturus esset.

LXXuI. IUL. In cuius preceptis immoderationem tyrannicam:

AUG. Preceptum Dei tyrannicum non est; sed ut impleatur, ipse rogandus est: hoc uos non uultis, quia in uirtute uestra confiditis.

LXXuII. IUL. In iudiciis iniquitatem barbaram:

AUG. Quoniam Dei non est iniquum iudicium, ideo in miseria generis humani, que incipit a fletibus paruulorum, agnoscendum est originale peccatum.

LXXuIII. IUL. In iuramentis falsitatem punicam inesse confirmat.

AUG. Numquid quando Deus dicit, Reddam peccata patrum in filios, punice loquitur?

LXXIX. IUL. Quoniam pro disputationibus et pro omnibus syllogismis, Manichei innititur somniis et furori.

AUG. Nec Manicheus erat, nec somniabat, nec furebat, siue qui dixit, Fuimus et nos natura filii ire, sicut et ceteri : siue qui dixit, »Omnes homines sub peccato nascimur, quorum ipse ortus in uitio est« .

LXXX. IUL. Iste sunt ergo cause, que nos in impugnationem mali naturalis accendunt, que dedignari et despicere faciunt consortia perditorum.

AUG. Tot tantorumque doctorum catholicorum pium consensum nullo modo, nisi perditus, diceres consortium perditorum.

LXXXI. IUL. Que prestant nichilo magis nos totius mundi fragore terreri, quam si [1 1Kb] uideremus tristis lupini siluam sonantem [2 1Kb] uel immundis suibus, uel uentis irruentibus commoueri.

AUG. Diffusa toto orbe catholica Ecclesia, que prudenter exhorruit ora uestra, non est lupini silua, sed esse uoluit a lupinis morsibus tuta.

LXXXII. IUL. Ergo Deum et iustum et pium credimus et ueracem, ac per hoc nichil impossibile mandasse legem eius tenemus, nichil falsum confirmare testimonia, nichil iniquum pronuntiare iudicia: sed ipsum esse hominum conditorem, quos nulli [3 1Kb] crimini obnoxios creat, uerum plenos quidem innocentia naturali, uoluntariarum autem uirtutum capaces.

AUG. Unde ergo non exsufflatam, non exorcizatam imaginem suam non admittit ad uitam suam? Siccine merces innocentie redditur? An potius generatione reatus [4 1Kb] attractus, neque regeneratione dimissus, iuste negata uita, morte consequente punitur? Alienatos  quippe a uita Dei detestatus Apostolus non fuisset , si pena nulla esset.

LXXXIII. IUL. Quibus collectis alterum teneatur necesse est ex duobus: uidelicet, ut aut talis credatur Deus, qualem confingit Traducianus Manicheus; aut talis intelligaris cum omnibus qui in traducis scita concedunt, qualem depreliatur honoratus Deus. Non autem potest esse Deus talis, qualem Manicheus somniat; sed est pius, iustus, et uerus Deus, qualem omnis sancta Scriptura, omnis lex et fides nostra ueneratur. Ac per hoc, hoc est tuum dogma [1 1Kb] , quod ut cum Dei iniuria suscipitur, ita cum eius honore destruitur.

AUG. Si pium Deum sentitis, quare Saluatorem, hoc est, Iesum a paruulis impie prohibetis? Si iustum, quare graue super paruulos iugum sine ullius peccati meritis creditis? Si uerum, quare dicenti, Reddam in filios patrum peccata, non creditis?

LXXXIu. IUL. Tempus est ut ad alia transeamus: sed reposcit a nobis cause dignitas, ut etiam ea que superiori libro putamus pretermissa, reddamus. Quod quidem prudens lector superuacaneum forsitan iudicabit: tamen quoniam compertum est, rerum periculis depositam causam etiam leuibus inherere; opera est, quibus presidia sustuleris, auferre solatia.

AUG. Quoniam in alia transire cepisti, iam quod superius promisimus, debemus ostendere, prophetiam scilicet Ezechielis, qua dicitur patrum in filios peccata non reddi, sicut filiorum non redduntur in patres, ad prenuntiationem pertinere reuelationis Testamenti noui. Dicit enim tale aliquid etiam propheta Ieremias, et ibi unde hoc dicatur illustrat. Nam inter cetera: Conuertere, inquit, uirgo Isrel, reuertere in ciuitates tuas lugens: usque quo auerteris filia inhonorata? Quoniam creauit Dominus salutem in plantationem nouam, in qua salute circuibunt homines. Sic dixit Dominus: Adhuc dicent uerbum hoc in terra Iuda, et in eius ciuitatibus, cum reuocabo captiuitatem eius, Benedictus Dominus super iustum montem sanctum suum. Et qui inhabitant in Iudea et in omni ciuitate eius simul cum agricola, et tolletur in grege; quoniam inebriaui omnem animam sitientem, et omnem animam esurientem satiaui. Propter hoc exsurrexi, et uidi, et somnus meus dulcis mihi factus est. Propterea ecce dies ueniunt, dicit Dominus, et seminabo Isrel et Iuda, semen hominis et semen pecoris. Et erit sicut uigilabam super eos deponere et affligere, ita uigilabo super eos edificare et complantare, dicit Dominus. In diebus illis non dicent, Patres manducauerunt uuam acerbam, et dentes filiorum obstupuerunt: sed unusquisque in suo peccato morietur, et [2 1Kb] eius qui manducauerit uuam acerbam, obstupebunt dentes ipsius. Nempe manifestum est hoc ad dies pertinere plantationis noue, de qua, ut hoc diceret, loquebatur: ubi et illud semen hominis et semen pecoris quod se Deus seminaturum esse promisit, spiritualiter intellectum, eos qui presunt et  eos qui reguntur, facit agnosci. Sed quia inueteratum erat in cordibus populi, scriptum esse in uetere Testamento, Reddam peccata patrum in filios: ne quisquam Scripturam Dei repugnare sibi arbitraretur, ut apertius ostenderet, illud ueteri, hoc nouo congruere Testamento, continuo subiunxit: Ecce dies ueniunt, dicit Dominus, et consummabo domui Isrel et domui Iuda Testamentum nouum, non secundum Testamentum quod disposui patribus eorum, in die qua apprehendi manum eorum, ut educerem eos de terra Aegypti, etc. . Ad illud igitur Testamentum generatio pertinet, ad hoc autem regeneratio: unde ibi peccata patrum redduntur in filios, hic uero generationis uinculo per regenerationem [1 1Kb] soluto, non dicitur, Patres manducauerunt uuam acerbam, et dentes filiorum obstupuerunt; sed eius qui manducauerit uuam acerbam, obstupebunt dentes: quia non in patris, sed in suo peccato, si commiserit, quisque morietur. Tu autem cum prophetia ubi dicitur, Non accipiet filius peccatum patris sui , non ostendisti quemadmodum Scriptura concordet ubi dicitur, Reddam peccata patrum in filios . Hec quippe inter se contraria remanebunt, nisi horum duorum singula, ad Testamenta singula referantur, quod euidentissime Ieremias propheta monstrauit.

LXXXu. IUL. Igitur cum uenissemus  ad apostoli Pauli sententiam, quam Scripturarum expertibus Traducianus uenditare solitus erat, id est, Per unum hominem peccatum intrauit in mundum , ostendi primitus [2 1Kb] ipsius sermonis testimonio, a loci illius adytis Traducianos fuisse submotos, quando Gentium Magister peccati antiquitatem reuoluens, ad generationis custodiam, quasi fortissimum stipatorem finitum numerum collocasset, ut dicens per unum hominem peccatum intrasse in mundum, prescriberet nichil se de generatione sensisse, que nisi per duos non posset existere. Atque assignaui distinctum esse inter commixtionem et peccatum parentum, cum diceretur intrasse peccatum quidem in mundum, sed per eum numerum qui fetibus non poterat conuenire. Actumque est sufficienter per totum libellum, peccati ibi non naturam indicatam esse, sed formam, quod a preuaricatoribus post secutis, imitatione constaret, non generatione susceptum. uerum quia scriptum legimus in Epistola ad Hebreos de Iudeis, Ex uno orti sunt, et hoc emortuo, id est, de Abraham; superius quoque in eadem Epistola legitur de Christo, Qui sanctificat, et sanctificantur, ex uno omnes : ne horum aliquid, uel similium, si inueniri poterit, Traducianus arripiat, atque argumentetur quidquam de responsione nostra ponderis fuisse discussum, qua affirmauimus ideo dictum esse unum, per quem transierit peccatum, ne generatio sineretur intelligi; cum inuentum sit in hac Epistola nomine unius generationem indicatam:  ideo, inquam, id retractandum putaui. Ut igitur sit intentus lector, admoneo: multiplici enim hec oppositio genere destruetur. Ibi itaque ubi commemoratio Abrahe fit, et Sarra eius uxor inseritur, Talis est quippe ordo uerborum: Fide qui uocatur Abraham, obediuit in locum exire, quem accepturus erat in hereditatem; et exiit, nesciens quo iret: fide demoratus est in terra promissionis tanquam in aliena, in casulis habitando cum Isaac et Iacob coheredibus repromissionis eiusdem. Exspectabat enim fundamenta habentem ciuitatem, cuius artifex et conditor Deus. Fide et ipsa Sarra sterilis uirtutem in conceptione seminis accepit, etiam preter tempus etatis; quoniam fidelem esse credidit qui promiserat. Propter quod ab uno orti sunt, et hoc emortuo, tanquam sidera celi in multitudine, et sicut arena que est ad oram maris innumerabilis . Cum ergo utrumque commemorasset, id est, et Abraham et Sarram, eamque dixisset lege senectutis effetam, sed fide uirtutem concipiendi seminis accepisse; secure subdidit ab uno ortos tot populos, qui multitudini conferrentur astrorum. Ut ergo copula exponeretur parentum, tam fidelis [1 1Kb] predicatio, quam rei geste ueritas imperauit: ut autem de ipsis duobus in commendatione propagate multitudinis, non utrumque, sed alterum diceret, ars laudantis admonuit. uolebat quippe ostendere, certa fides quam magna meruisset, dicens uirtute [2 1Kb] Dei excedentem numeros multitudinem propagatam; accommodatius ad laudem operis eius esse perpendens, si ex uno eos, quam ex duobus diceret procreatos; maxime cum in laudis augmento [3 1Kb] , quam ultimus sermo cumulabat, nullum esset historie dispendium, quam supra utriusque persone commemoratione suppleuerat.

AUG. Qui te nichil dicere non intelligit, quid intelligat nescio. Dixeras Apostolum propterea dixisse, Per unum hominem peccatum intrauit in mundum, quia exemplum peccandi homo ille ceteris prebuit: »Nam si generationem,« inquis, »eo loco uellet intelligi, Per duos diceret, non, per unum« . Cum potius, si exemplum uellet intelligi, Per unam diceret, non, per unum, quam constat etiam ipsi uiro suo exemplum prebuisse peccandi. Sed quia generatione peccatum intrauit in mundum, sola regeneratione sanandum, ideo dixit, per unum: quia sicut humani [4 1Kb] exemplum peccati cepit a femina, sic generatio cepit a uiro; conceptionem quippe que ad feminam pertinet, seminatio que ad uirum pertinet, nullo dubitante precedit. Sed ecce inuentum est euidentissimum testimonium, siue a te ipso, siue ab alio qui hoc tibi fortassis obiecit, ubi sine ulla ambiguitate ab uno orti dicti sunt innumerabiles, cum uirum et feminam, duos utique parentes, ut orirentur habuerint: sed dictum est rectissime, propter exordium generationis, quod a semine uiri est. Denique cum laudabilia fidei exempla proponeret, ab ipso Abel cepit, et commemorato Abraham peruenit ad Sarram.  Iam utique ab illo transierat, et de eius coniuge loquebatur: et tamen cum ad memorandam generationem immensi populi uentum esset, ad illum reuersus est; quia ille genuit, quod illa peperit. Quod si, ut debueras, cogitares, non blasphemares fidelem fidei predicatorem, qui scripsit Epistolam, et diceres eum »arte laudis admonitum.« Quid admonitum, queso? an ut mentiretur, ab uno asserens ortos, qui orti sunt a duobus? »accommodatius« uidelicet, ut existimas, »id esse perpendens, ad laudem operis Dei.« Multum erras: non delectat Deum falsa laudatio. Soles eam tu quidem libenter exhibere libidini: sed ualde displicet falsitas ueritati. Nam et ipsi libidini te cur prebeas, non laudatorem, sed adulatorem, nescio. Numquid ideo te plus amabit? Prorsus falleris: illa non amat hominem, sed plane stimulat, ut amet quod amare non debet. Si autem potest quocumque locutionis modo non mendaciter, sed ueraciter dici, ex uno esse ortos, qui orti sunt ex duobus: cur putas ideo generationem non potuisse insinuari, ubi dictum est, Per unum hominem peccatum intrauit in mundum; quia generatio fit per duos, non per unum? Cum sit omnibus notum, aut eum potius, aut prius generare qui seminat; feminam uero aut non generare, sed parere, aut si et ipse partus recte generatio dici potest, prius eam de uiro generante concipere, et postea fetum quem conceperat generare. Proinde Apostolus cum peccatum in mundum, quod Christus regeneratione dilueret, generatione intrasse uellet intelligi; per unum hominem dixit, qui tunc uel prius uel potius generauit: presertim quia, ut iam diximus, et tibi inculcandum est, si hoc propter exempli diceret principatum, per unam diceret, ex qua primum in genere humano peccandi processit exemplum; et magis pretermitteret uirum, quem mulieris exemplum, ut etiam ipse peccaret imitando, nouerat subsecutum.

LXXXuI. IUL. Ad Hebreos ergo, ubi de generatione sermo est, ex uno dicuntur multi exstitisse: ad Romanos autem, ubi de peccato Apostolus loquitur, per unum hominem ait intrasse peccatum; quo numero absolutissime se nichil de generatione sensisse perdocuit.

AUG. Contra res apertas sic loqui, non est, ut putas, eloquentia laudabilis, sed incredibilis impudentia.

LXXXuII. IUL. Ubi autem de Christo dicitur, Qui sanctificat, et sanctificantur, ex uno omnes ; non de Adam, sed de Deo accipi potest, cuius uirtute Christus secundum carnem factus est, et omne genus humanum: et per hoc ad labefactandam intelligentiam Apostoli, qua dixit per unum hominem peccatum intrasse in mundum, aliorum similitudo uerborum nichil quiuit afferre momenti. Hereat tamen id quod sequitur maxime prudentis animo lectoris, ut intelligat me hactenus multo remissius quam res postulabat, egisse. Patiamur quippe, ut plurimis testimoniis doceatur generationem, que nisi per duos fieri non potest, agi tamen etiam per unum solere dici. uerum nichil opinio traducis promouebit: cur? uidelicet quia alia sunt que abusiue, alia que proprie dicimus: ergo ea que  sunt propria, appellationes suas sine dispendio largiuntur; ea uero que per usurpationem dicuntur, principalibus rebus, uidelicet propriis, definitionum suarum preiudicia non sinuntur inuehere; fitque hoc totum inculpabiliter, eum rebus de quibus non est ulla dubitatio, per abusionem uocabula impertimur aliena.

AUG. Sed tu dubitationem, apertis etiam rebus que contra te fuerint, illaturus es.

LXXXuIII. IUL. Ceterum cum res aliqua contra opinionem omnium eo sermone inducitur, in cuius sono habet omne presidium; grauiter peccatur, si proprio eius nomine ad manum posito, emendicata abusiui appellatione signetur. Cum ergo de fetibus sermo est, quoniam nullus dubitat quin natus quisque duos habeat parentes, nec hoc adstipulatione indiget; non incommodabit intellectui, si dicam ex uno illum esse generatum: neminem quippe sermo meus adeo permouebit, ut putet illum nasci aut sine patre, aut sine matre potuisse.

AUG. Natus quidem duos parentes habet: sed ut nascatur, unus eum serendo gignit, altera edendo parit. Unde satis apparet, cui sit potissimum, uel cui primum generatio tribuenda; ut desinas rebus in luce positis nebulas loquacitatis offundere. Quis autem sic loquitur, ut dicat quemquam ex uno generatum? cum omnis qui hoc audit, non cogitet nisi patrem, nec hominem seminando generet [1 1Kb] nisi unus pater. Sed ex uno generati duo uel plures recte dici solent, qui non habere unum patrem possent existimari. Ubi autem pater et mater sunt cogitandi, quis ex uno natus nisi mendaciter dicitur? Numquid enim, si manifestum sit duos simul ambulasse, aut aliquid simul egisse, ideo sine mendacio dicis unum ambulasse, aut unum hoc egisse, quia manifestum est duos fuisse? Nonne mendacium tuum tanto erit impudentius, quanto illud apertius? Ponitur quidem et singularis numerus pro plurali, tropica locutione, sicut in plagis quibus percussa est Aegyptus, ubi dicitur rana uel locusta numero [2 1Kb] utique singulari , cum multe fuerint: si autem diceretur rana una, uel locusta una; quis dubitaret tanto esse hoc mendacium uanius, quanto est illa ueritas clarior? Desine igitur istos fumos hominibus harum rerum imperitissimis uendere; et per unum hominem in mundum intrasse peccatum, non sicut tu, sed sicut Apostolus dicit, intellige. Per unum quippe hominem non exemplo precedentem , sed principio generantem, quia prior seuit quod illa conciperet, et ipse genuit quod illa pareret, peccatum intrauit in mundum: sicut scriptum est, Abraham genuit Isaac, Isaac genuit Iacob, et per ceteras subsequentes generationes ista locutio perseuerat; nec dictum est, Abraham et Sarra genuerunt Isaac, aut, Isaac et Rebecca genuerunt Iacob: et ubi matres commemorari necessarium fuit, non ait Euangelista,  Iudas et Thamar genuerunt Phares et Zaran; sed ait, Iudas genuit de Thamar : et ubicumque adiunxit et matres, generationem tamen patribus dedit, non dicens, Ille et illa genuerunt illum, sed, Ille genuit illum de illa: unde intelligas eo modo dictum, ex uno Abraham genitos esse innumerabiles, quia ipse illos genuit unus ex Sarra. Ideoque dictum, Per unum hominem peccatum intrauit in mundum, ut intelligeretur ibi generationis initium, quod ex uiro est; non imitationis exemplum, quod in genere humano per unam potius, quam per unum intrauit in mundum.

LXXXIX. IUL. Cum uero de peccato agitur, quod contra omnium opinionem et omnem rationem simulatur ingenitum.

AUG. Non contra omnium opinionem omnemque rationem simulatur; sed contra uestrum errorem, teste Scriptura, et ipsa generis humani miseria, peccatum originale monstratur.

XC. IUL. Et hoc peccatum transisse per unum proprie dicitur, si exemplum delinquendi prebuit: inconuenientissime autem, si peccatum istud ingenuit, quod ad posteros nisi per duos transire non potuit:

AUG. Imo per unum intrauit, a quo seminatum est quod peperit illa: exemplum autem in illa precessit, quod secutus est ille.

XCI. IUL. Commendaueritque Apostolus transisse peccatum, sed non per unum; ostenderitque hoc ueritas ad exemplum proprie pertinere: intolerabili impudentia Traducianus facit, ut dicat et ad se illum numerum inflexum abusione pertingere.

AUG. Quid est quod tam sepe nouo nomine quasi contumelioso agere te putas, ut fugiatur ueritas antiquissimi catholici dogmatis, dum nouitas expauescitur nominis? Quid non potest isto modo derideri? sed uanitate, non urbanitate. Apostolus enim dicit, Per unum hominem peccatum intrauit in mundum, et per peccatum mors; et ita in omnes homines pertransiit. Hec uerba utrique suscipimus: si ergo nos Traduciani sumus propter peccatum quod generatione traductum est, ut in omnes homines pertransiret; uos Traduciani estis propter peccatum quod imitatione traductum esse fingitis, ut in omnes homines pertransiret [1 1Kb] ; et prior Apostolus Traducianus apparuit, qui siue hoc quod eum sensisse clarum est, siue illud quod errando dicitis senserit; peccatum tamen in mundum per unum hominem intrasse, et in omnes homines pertransisse dicendo, huius occasionem nominis prebuit. Si autem traducis nomen his uerbis non conuenit, ubi dicitur per unum hominem intrasse, et in omnes homines pertransisse peccatum; nec nobis hoc nomen, nec uobis, nec Apostolo conuenit: sed plane hoc dicere, hoc obiicere, hoc assidue odioseque repetere, ineptie uestre satis conuenit.

XCII. IUL. Nam cum inauditum monstrum sit, si dogma etiam tolerabile, nouum tamen, aliquis relinquens  propria, abusiuis uerbis condere ambiguisque conetur: tum istud infinite deformius est, quod res obscenas et Dei iustitiam criminantes, tam ancipitibus Augustinus nititur confirmare sententiis, ut eas contra se proprie, pro se autem precario sonare fateatur. Quisquamne eruditorum illi argumento fidat, quod cum in ius uenerit, ab inimico eius quasi uernaculum, ab illo uero quasi fugitiuum plagiatumque pensetur?

AUG. De uerbis abusiuis et propriis ea loqueris, ut hominum paucitate contempta qui te intelligunt et inueniunt delirantem, eligas multis qui te non intelligunt, uideri dicere aliquid, cum dicas nichil. Melius ergo paucis doctis te relinquo, qui et me non demonstrante, facillime intelligunt te nichil dicere, quam te refellendo, quamuis uera dicam, ea que multi non intelligunt dico. uerumtamen ubi dictum est, Per unum hominem peccatum intrauit in mundum, propter generationis auctorem, ideo formam futuri, propter regenerationis auctorem; non uerba sunt abusiua, sed propria.

XCIII. IUL. Quod igitur ad Hebreos positum est, ex uno omnes, exigit laus [1 1Kb] Dei, post commemorationem tamen parentum: quod autem dicitur de Christo, Qui sanctificat, et sanctificantur, ex uno omnes, ad Deum relatum est.

AUG. Magis post commemorationem parentum , preteriri non debuit ipsa mater; sed dici debuit, Ex duobus orti sunt; qui non ex uno, sed ex duobus orti erant; ut laus Dei esset uera, non falsa: nisi quia et hoc uerum est, quod ex uno orti sunt; nec abusiue dictum est, sed proprie propter auctorem seminis patrem, non propter augendam mendacio, sicut tu existimas, Dei laudem. Dicere quippe, Homo fecit, quod homines duo pluresue fecerunt; potest tropica esse locutio: si quis autem dicit unum hominem fecisse, quod duo fecerunt, nisi eorum duorum auctor facti sit unus; aut mentitur, aut fallitur: sicut de locusta et rana paulo ante iam diximus.

XCIu. IUL. Sic enim Apostolus ad Corinthios, Nam sicut mulier, inquit, ex uiro, ita et uir per mulierem; omnia autem ex Deo . Tertio uero ostendit ratio, quoniam etsi neutrum horum quod nobis adminiculatur, fuisset; tamen illam sententiam, qua per unum hominem intrasse peccatum in hunc mundum Paulus disputat, nullum cum Manicheis iniisse fedus [2 1Kb] .

AUG. Tu potius ista dicendo ostenderis fedus. Nam quod fedus est Apostolo cum Manicheo: cum Apostolus dicat, Corpus quidem mortuum est propter peccatum; quod euertit heresim uestram: Manicheus autem dicat, Corpus immutabiliter malum est [3 1Kb] , propter ceternam bono mali naturam? Itemque in eo loco ubi dictum est, Corpus mortuum est propter peccatum; Apostolus dicat, Qui suscitauit Christum a mortuis,  uiuificabit et mortalia corpora uestra : Manicheus autem dicat, carnis corpora non pertinere ad boni Dei creaturam, sed ad mali naturam; nec Christum a mortuis suscitatum, sed non esse mortuum? uos ergo qui Manichei non estis, sed diuersa peste nec uos sani estis, dicite quomodo sit corpus mortuum propter peccatum; qui corporis mortem non per peccatum illius hominis, sed lege nature intrasse asseueratis in mundum.

XCu. IUL. Ac per hoc, inconcussa manet nostra responsio, que ostendit per unum hominem, non generatione uitiatam atque corruptam, sed integra permanente natura, uitiosam solummodo allegari ab Apostolo peccantium uoluntatem.

AUG. Numquid usque adeo ceci estis, aut homines excecatis caliginosis disputationibus uestris, ut negare audeatis nasci corpora uitiosa? Numquid ad hominum naturam non pertinent corpora? aut, quod Manichei dicunt , gentis tenebrarum corporibus anima bona tenetur [1 1Kb] admixta? Dicite ergo uitiosorum corporum merita, qui negatis paruulos ex parentibus trahere ulla peccata. Ecce Manichei dicunt: Usque adeo caro ista mortalis non ad opificium Dei, sed ad gentis pertinet tenebrarum, ut etiam hominum corpora, quos ad imaginem Dei factos esse perhibetis, non solum corruptibilia et conditioni mortis obnoxia, uerum etiam uitiosa sepe nascantur. Quid eis respondebit heresis uestra, nisi humanam, quamuis sub Deo creatore et artifice, hanc tamen esse naturam, ut etsi nemo peccasset, etiam in paradiso talia hominum corpora nascerentur? O abominabilem et damnabilem uocem! Nos autem quoniam hominum corpora non solum corruptibilia et necessitati mortis obstricta, uerum etiam multa in eis innumerabili uitiositate languida, distorta, deformia, nullo parentum precedente peccato, in paradiso exortura fuisse non dicimus, et eos qui dicunt dignissimos anathemate iudicamus; non ab initio sic [2 1Kb] institute nature, sed iniquitatis merito postea uitiate ista tribuimus, ut et uos et Manicheos inconcussa et antiqua fidei catholice stabilitate destruamus.

XCuI. IUL. Sed reuertamur ad librum illum, quem ad ualerium destinauit, in quo discerptas [3 1Kb] de libro meo uno duntaxat sententias sibi discutiendas refellendasque proposuit. Et quidem in primo operis presentis libello usque ad ea Augustini dicta perueneram, quibus retecta impudentia, qua opinionis illius fugiebat inuidiam, ne diabolum uideretur asserere hominum conditorem, pronuntiauit Deum esse auctorem malorum, atque ipsum talis meriti creare substantiam, que reatum, antequam usum rationis, accipiat, et que in regno diaboli, Conditoris sui manibus collocetur.

AUG. Qui naturam discernit a uitio, non dicit quod dicis: qui intelligenter legit quod dico, non me putat  dicere quod non dico.

XCuII. IUL. Eumque esse figulum ire et perditionis uasa fingentem.

AUG. Quantumlibet non intelligas, quomodo Deus faciat ex eadem massa aliud uas in honorem, aliud in contumeliam : ita facit tamen, ut non faciat tertium genus uasorum, nec in honorem, nec in contumeliam, quales uos esse paruulos uultis; et in regnum Dei non intrare imaginem Dei, nullam esse contumeliam deputatis. Ipsum enim regnum sic amatis, ut non ibi esse, non saltem leuem penam credatis hominis esse, sed nullam.

XCuIII. IUL. Sed que in perditionem, non processu libere uoluntatis, uerum informatoris sui potestate cogantur.

AUG. Potes dicere, non quoslibet homines, sed iam regeneratos filios suos Deum in perditionem cogere, faciendo eos uiuere, quos a fide preuidet recessuros, cum posset eos hinc rapere, antequam malitia mutarentur.

XCIX. IUL. Tantumque hoc prodigialis dogmatis nefas apostoli Pauli molitus est roborare sententiis, quas contextu totius lectionis exposui, et ostendi prophetam Isaiam, de quo hanc comparationem figuli constabat assumptam, iustitie diuine plenissime causam tueri.

AUG. Quid ostendisti legentibus [1 1Kb] et intelligentibus, nisi te uerba apostolica nimia loquacitate conatum, non tamen potuisse peruertere?

C. IUL. Secundum autem librum expositione Apostoli argumentis Augustini ex aduerso positis, pro ea quam suppeditauit ueritas, facultate compleui: atque ideo nunc ad libri eius ordinem reuertamur.

AUG. Secundum librum non expositione Apostoli, sed sub expositionis professione, inani oppugnatione complesti, uanitate tibi, non ueritate, suppeditante que diceres.

CI. IUL. Igitur postquam sibi unum de prefatiuncula prioris operis mei caput, quod quasi impugnaret obiecit, illudque de figulo peccatorum Deo suo subdidit; me arguit, quam sane constanter et pure, ipsius eloquiis publicetur. »Non itaque,« sicut te atque alios fallens loqueris, si quis aut liberum in hominibus arbitrium, aut Deum esse nascentium conditorem dixerit, Celestianus et Pelagianus uocatur: ista quippe et catholica fides dicit. Sed si quis ad colendum recte Deum, sine ipsius adiutorio dicit esse in hominibus liberum arbitrium; et quisquis ita dicit Deum nascentium conditorem, ut paruulorum neget a potestate diaboli redemptorem, ipse Celestianus et Pelagianus uocatur. Liberum itaque arbitrium esse in hominibus, et Deum esse nascentium conditorem, utrique dicimus; non hinc estis Celestiani et Pelagiani. Liberum autem esse quemquam ad agendum bonum sine adiutorio Dei, et non erui paruulos a potestate tenebrarum, et sic transferri in regnum Dei : hoc uos dicitis: hinc estis Celestiani  et Pelagiani« . Natare te quidem in impietatis tue et formidinis palude frequenter ostendi, nec super hoc dubitaturum prudentem constat esse lectorem.

AUG. Nec natare te posse, sed mergi, alii nouerunt, qui hereticum te esse cognoscunt: nam tu eadem submersione sensum etiam perdidisti.

CII. IUL. Atque ideo in primo libro nec me fuisse mentitum, quid scripseram, omnes qui fugissent nostre societatis inuidiam, in Manicheorum prerupta corruere, liberum arbitrium denegantium, et Deum hominum conditorem; teque id quod fueras propulsare conatus, statim absolutis arripuisse sermonibus, etiam illorum scriptorum, que ad Bonifacium miseras, insertione patefeci . uerumtamen hoc, etiam hec quam nunc posui, tua responsio confitetur. Dixisti enim, fidem catholicam esse, que et liberum credit arbitrium, et Deum nascentium conditorem. Quod utrumque omnium hereticorum, Manicheos certum est uobiscum negare.

AUG. Manichei  a uobis potius adiuuantur, qui tot et tanta mala que pati paruulos cernimus, non meritis peccatorum, sed genti tribuunt tenebrarum. Non enim habetis quo fugiatis, quando a uobis mala ista unde sint percunctantur. Sed nobis ad liberum arbitrium hominis, quo natura humana, cum bona fuerit instituta, uitiata est, hec omnia referentibus, catholica uobiscum ueritate uincuntur.

CIII. IUL. uerum quia fidei catholice, cuius solido nudatus es, quasi amiculum tenue, solum nomen assumis, uis nos credere, etiam a te hoc teneri quod catholici confitentur, id est, et liberum arbitrium esse in hominibus, et Deum nascentium conditorem. Sed si hoc a te simpliciter fideliterque prolatum est, finem certamini impone silentio; fama ad nos criminantium recurrat, qui id obiecerimus tibi, quod secura [1 1Kb] negatione deleueris. Hoc solum huic adde sententie, si qua inuenta fuerit secta, si qua disputatio, que hanc duplicem confessionem, quam catholicam esse professus es, aliqua conetur argumentatione conuellere, aut tuam non esse, aut a te ulterius non defendi. Si autem iuuat, ea que dicturus es negasse, locupleti etiam disputatione defendere; explica definitiones liberi arbitrii, et fines eius distinctionibus absolutis quasi quibusdam cinge limitibus.

AUG. Inimici et defensores, liberum arbitrium defendendo premitis, quod ad suos limites reuocari omnipotentis et ueri defensoris bonitate non uultis.

CIu. IUL. Deum quoque talium hominum assere conditorem, quales manibus eius iustitieque conueniunt.

AUG. O stulti heretici noui! si manibus Dei non conueniunt opera uitiosa, numquid manibus Dei subtrahere ulla hominum corpora audebitis, que uidetis sepe nasci nonnulla uitiosa? Cur non ergo naturam  primario peccantis hominis arbitrio uitiatam cum catholica ueritate fatemini, de qua Deus facit quod non solum artifici bono, sed etiam iudici conuenit iusto; ne Manichei uos cogant humana corpora tribuere artifici maligno et iniusto?

Cu. IUL. Quorum certe nichil a te actum est: sed postquam respondisti Catholicos liberum arbitrium confiteri, de quorum te numero esse confingis; statim definitionem admouisti, que id quod dedisse uidebaris eriperet. Ais enim: »Sed si quis ad colendum recte Deum, sine ipsius adiutorio dicit esse in hominibus liberum arbitrium, hic Pelagianus uocatur.« Et item: »Liberum arbitrium esse in hominibus dicimus. Liberum autem quemquam esse ad agendum bonum.«

AUG. Ibi si adiunxisses, »heretici dicunt;« quamuis ego uerba ista non dixerim, a mea tamen sententia non recessisses. uerum est enim hereticos dicere, id est, uos ipsos, liberum esse quemquam ad agendum bonum sine adiutorio Dei. Sed cur ibi non legerim, »sine adiutorio Dei,« que in hac sententia uerba mea etiam ipse paulo ante posuisti; quamdiu possum, mendoso potius codici tribuo, quam tibi: dic ergo cetera.

CuI. IUL. Quod enim ais, ad colendum recte Deum sine ipsius adiutorio, dici a nobis, sufficere unicuique libertatem arbitrii, omnino mentiris. Cum enim cultus Dei multis intelligatur modis, et in custodia mandatorum, et in exsecratione uitiorum, et in simplicitate conuersationis, et in ordine mysteriorum, et in profunditate dogmatum, que de Trinitate uel de resurrectione, multisque aliis similibus fides christiana consequitur: qui fieri potest, ut nos in confuso dicamus, sine adiutorio Dei liberum arbitrium sufficiens ad eius esse culturam, cum legamus in Euangelio dicentem Dominum, Confiteor tibi, Pater, Domine celi et terre, qui abscondisti hec a sapientibus et prudentibus, et reuelasti ea paruulis; ita, Pater, quoniam sic fuit beneplacitum ante te ? Cum utique ista omnia, tam que dogmatibus, quam que mysteriis continentur, libertas arbitrii per se non potuerit inuenire: quamuis ut nec idola colerentur, nec Deus qui innotescebat mundi ipsius conditor sperneretur, Magistro Gentium teste, docere potuerit ratio naturalis . Non ergo hoc quod fingis, aut nos aut quisquam dicit prudentium: sed affirmamus a Deo fieri hominem liberi arbitrii, eumque innumeris diuine gratie speciebus iuuari, cui possibile sit uel seruare Dei mandata, uel transgredi. Et hoc est ubi liberum arbitrium esse defendimus, ut cum Deus tam multis modis benignitatem suam asserat, id est, precipiendo, benedicendo, sanctificando, cercendo, prouocando, illuminando, unusquisque eorum qui iam ratione utitur, liberum habeat, uoluntatem Dei uel seruare, uel spernere.

AUG. Tam multa dicis quibus nos adiuuat Deus, id est, »precipiendo, benedicendo, sanctificando, cercendo, prouocando, illuminando:« et non dicis,  Charitatem dando; cum dicat Ioannes apostolus, Charitas ex Deo est . Unde item dicit, Ecce qualem caritatem dedit nobis Pater, ut filii Dei uocemur, et simus . In hac caritate, que cordi humano, spiritu, non littera datur, etiam potestas illa intelligitur, de qua idem ipse in Euangelio suo, Dedit eis, inquit, potestatem filios Dei fieri . Hanc uos ab homine esse dicitis homini per liberum arbitrium, spiritum habentes huius mundi, non eum qui ex Deo est; propter quod nescitis que a Deo donata sint nobis . Ideo nec pacem habetis cum Ecclesia, de qua existis; nec caritatem, quam Dei esse donum negatis; nec fidem, quia heretici estis: quoniam pax fratribus et caritas cum fide, non ab humano libero [1 1Kb] . Si agnoscis in his uerbis dogma apostolicum, et in uerbis tuis agnosce te hereticum.

CuII. IUL. Non ergo sine adiutorio Dei ad cultum eius, qualem exhibent initiati mysteriis, liberum arbitrium idoneum credimus: sed diuine equitatis locupletem testem libertatem arbitrii confitemur, ut eo tempore quo nos manifestari oportet ante tribunal Christi, et recipere unumquemque propria corporis, sicut gessit, siue bonum, siue malum, nichil Deus iniuste iudicare doceatur, qui nulli imputat peccatum, nisi quod is, qui propter illud punitur, potuit et cauere.

AUG. Bene me commones quid contra te dicam. Omnes nos certe, sicut dicit Apostolus, manifestari oportet ante tribunal Christi, ut ferat unusquisque secundum ea que per corpus gessit, siue bonum, siue malum . Numquid ab hac uniuersitate paruulos separabis? Dic ergo quid boni per corpus gesserint proprio libero arbitrio, ut recipiant regnum Dei tam magnum bonum: aut quid mali egerint propria uoluntate, qui paruuli abalienabuntur ab hac uita Dei. Quod si, ut necesse est, fatearis sine ullis operibus libere uoluntatis, que gerit quisque per corpus, illos in Christo uiuificari; cur non fateris istos in Adam mori, cum scias Adam Christo e contrario esse formam futuri? An clausis oculis os aperies, et dices, illis in quo renati sunt, spiritum profuisse iustitie, et istis in qua nati sunt, carnem non obfuisse peccati? Quis, nisi uos, hoc dicere audebit? Maioris uero etatis homines quando audiunt uel legunt, unumquemque recepturum secundum ea que per corpus gessit, non debent in sue uoluntatis uirtute confidere; sed orare potius talem sibi a Domino preparari uoluntatem, ut non intrent in tentationem. Preparatur enim uoluntas a Domino ; et, Orate, inquit Dominus ipse, ne intretis in tentationem ; et, Oramus ad Deum, ait Apostolus, ne quid faciatis mali .

CuIII. IUL. Prior ergo sententia tua nichil obscuritate promouebit: secunda uero, qua repetis, quoniam  liberum quidem confiteris arbitrium, non tamen ut quisque homo liber ad agendum bonum credatur, uiscera tua tota nudauit.

AUG. Cogis me iam tibi tribuere, quod codici paulo ante tribuebam. Ecce enim sic repetis sententiam meam, ut eam non impleas uerbis meis, que ualde sunt necessaria, uobisque contraria. Ego enim dixi, »Non esse liberum quemquam ad agendum bonum sine adiutorio Dei.« Tu autem dicis, fateri me quidem liberum arbitrium »non tamen ut quisquam homo liber ad agendum bonum credatur:« nec addis quod ergo addidi, »sine adiutorio Dei.« Non accuso furem, ablata ciuiliter repeto: redde uerba mea, et nichil ualebunt tua.

CIX. IUL. Ecce enim nos, sicut primo libro fecimus, ita nunc presse cogimus, ut ostendas quemadmodum liberum arbitrium non negaris [1 1Kb] . Insidat autem hoc lectori nostro, te uidelicet confessum esse liberum arbitrium, et Deum nascentium conditorem Catholicis predicare; que duo nunquam nisi Manicheus negauit: sed cum hec communiter ambo dederimus, nec tibi autem, nec dogmati tuo libertas constet arbitrii; conficitur omnino, te et dogma tuum de fide catholica nichil tenere. Interrogo ergo que uis [2 1Kb] sit, queue definitio liberi arbitrii. Certe in eius potestate, naturalium nulla conuersio est. Nemo enim in se sensuum unquam mutauit officia, uerbi gratia, ut uoces naribus, aut auribus susciperet odores: nemo sexus sui conuertit proprietatem: nemo in formam transire animantis alterius, nemo per liberum arbitrium pilos corporis sui innatis potuit mutare uelleribus: nemo sibi pro ingenio aut qualitatem aut quantitatem corporis uindicauit. His exemplis licet omnia que ad hanc conditionem respiciunt peruagari. Transeamus igitur a naturalibus ad externorum discussionem. Cui agrorum fecunditas, cui prosperitas nauigationum, cui nobilitas et opes, cui constantia ipsius nobilitatis in iure constitit uoluntatis, ut uel ad horum uel ad similium sibi conquisitionem uoluntate se libera a Deo effectum esse fateretur? Naturalia ergo inconcussis ordinibus; externa uero casibus semper feruntur incertis. In quibus igitur consistit liberum arbitrium, propter quod homines bestiis antecellunt, propter quod ad Dei imaginem facti sunt, et quo solo diuini examinis iustitia continetur? in quo est hoc, inquam, arbitrium liberum; quod ut Manicheos negare certum est, ita Catholicos asserere etiam tu fateris? Sine dubio, in eo ut possibile sit homini uoluntatem suam, sine aliquo ineuitabili naturalium coactu, uel immittere in crimen, uel a crimine cohibere.

AUG. Cohibere a crimine uoluntatem, hoc ipsum est, nec aliud quidquam, non intrare in tentationem. Sed si hoc haberemus in potestate proprie uoluntatis, non moneremur ut id orando a Domino posceremus. Cui ergo dicitur, Declina a malo : hoc utique dicitur, ut a crimine suam cohibeat uoluntatem.  Et tamen Apostolus cum posset etiam hoc recte dicere, Precipimus uobis, ne quid faciatis mali: Oramus, inquit, ad Deum, ne quid faciatis mali. Ecce quare dixi , Neminem liberum ad agendum bonum sine adiutorio Dei. Hoc quippe adiutorium fidelibus orabat Apostolus: non ex natura hominis liberum auferebat abitrium. Homines elati et inflati, nolite in uestra uirtute confidere: Deo uos subdite, atque ut uoluntatem cohibeatis a crimine, et in tentationem non intretis, orate. Nec existimetis non uos intrare in tentationem, quando ab opere aliquo malo concupiscentiam carnis forti [1 1Kb] uoluntate cohibetis. Ignoratis uersutias tentatoris: in maiorem tentationem, quando hec uoluntati uestre sine adiutorio Dei deputatis, intratis. uellem sane quomodo dixeris, nos doceres, quod ea que in bonis uel in malis hominum appellantur »externa,« sicut diuitie uel paupertas et cetera, »casibus ferantur incertis.« Etiam hec enim catholica fides ita demit humane, ut diuine tribuat potestati. Hoc autem dico, quia timeo uobis, ne forte id quoque uestro addideritis errori, ut quidquid homines patiuntur uel adipiscuntur, siue in corporibus suis, siue in rebus externis, ad diuinam negetis prouidentiam pertinere: ac per hoc, quidquid malorum perpetiuntur et paruuli, ita incertis casibus deputetis, ut a iudicio eius, sine cuius uoluntate, ut ipse Dominus dicit, nec passer cadit in terram , hec alienare conemini. Quoniam uidetis heresim uestram in hac paruulorum miseria naufragare, que sub Deo iusto nulla esset, nisi eam natura humana primi peccati magnitudine uitiata et damnata meruisset.

CX. IUL. Et ut res absoluta paucis illuminetur exemplis; ut tam liberum sit homini sacrilegium facere uelle, quam nolle; tam liberum sit parricidium uelle perpetrare, quam nolle; tam liberum sit adulterium committere uelle, quam nolle; tam possibile sit uerum testimonium perhibere, quam falsum; tam liberum Deo obedire imperanti, quam diabolo persuadenti.

AUG. uerum dicis: hoc est liberum arbitrium, talo omnino accepit Adam: sed quod datum est a conditore, et a deceptore uitiatum; utique a saluatore sanandum est. Hoc uos non uultis cum Ecclesia confiteri: hinc estis heretici. Homo qui non cogitas ubi sis, et in diebus malis tanquam in bonis cecus extolleris: quando erat tale, quale describis, liberum arbitrium, nondum homo uanitati similis factus erat, ut dies eius sicut umbra preterirent . Non enim uanitas Deus, ad cuius similitudinem factus erat, que per eius gratiam renouatur de die in diem. Nondum dicebatur, Ego in iniquitatibus conceptus sum . Nondum dicebatur, Quis enim est mundus a sorde? Nec infans cuius est diei unius uita super terram . Postremo non dicebatur, Non quod uolo, sed quod odio, illud facio; et  Scio quia non habitat in me, hoc est in carne mea, bonum: uelle enim adiacet mihi; perficere autem bonum, non inuenio; et, uideo aliam legem in membris meis repugnantem legi mentis mee . Hoc malum in Adam, quando rectus creatus est, non erat; quia natura humana deprauata nondum erat. Rectorem habebat, quem libero reliquit arbitrio: non liberatorem querebat, per quem fieret liber a uitio. Nam et si uerba illa, Non quod uolo, ago, et cetera talia, hominis sunt, ut dicitis, nondum sub Christi gratia constituti; ergo etiam hinc conuincimini, quod tam infirme uoluntatis ad agendum bonum homines Christus inuenit, et quod arbitrii liberi infirmitatem ad agendum bonum nonnisi per Christi gratiam potest humana reparare natura. Ac per hoc uerum est quod dixi, Neminem esse liberum ad agendum bonum sine adiutorio Dei. Et proptera tu subtraxisti, »sine adiutorio Dei,« ut tibi campus aperiretur, ubi te loquacius quam eloquentius per multa iactares, quibus non delectares legentem, sed intelligere uolentem, quantum posses, potius impedires. Subdimini Deo, ut corrigamini. Nemo est liber ad agendum bonum sine adiutorio Dei. Quid, ut precipitetis, humanam extollitis uoluntatem? Orate potius, ne intretis in tentationem.

CXI. IUL. Propterea autem in superioribus uoluntatem perfectam magis quam rerum effectus locaui, quoniam et parricidium, et sacrilegium, et adulterium, uel horum similia, facilius est cauere quam facere. Neque enim semper uoluntati male perpetrandi quod uult adest facultas [1 1Kb] . At e regione, horum abstinentia in summa quiete consistit. Nisi forte hoc ipsum a uobis labor dicatur, laborare nolle. Omitto ea que tam Scripture sancte, quas Prophete, quas Euangeliste, quas Apostoli protulerunt, quam disputatores catholica sanitate fulgentes, Ioannes, Basilius, Theodorus, et horum similes commendauerunt, multo esse maiorem laborem committere crimina, quam cauere.

AUG. Utinam horum fidem teneres: peccatum originale in paruulis non negares.

CXII. IUL. Interim quod ad presens negotium spectat, inculco liberum arbitrium nec ob aliud datum esse, nec intelligi in alio posse, quam ut nec ad iustitiam, nec ad iniquitatem, captiua aliquis uoluntate rapiatur.

AUG. Qui per legem, quam uidet in membris suis repugnantem legi mentis sue et captiuantem se sub lege peccati, clamat, Non quod uolo, facio bonum; sed quod odio malum, hoc ago; debes utique dicere, quomodo non rapiatur ad malum uoluntate captiua. Ut enim secundum uos interim loquar, si sub mala iste consuetudine gemit, nondum, sicut dicitis, sub Christi gratia constitutus, habet iste, an non habet liberum uoluntatis arbitrium? Si habet; quare non facit bonum  quod uult, sed malum quod odit agit? Si autem propterea non habet, quia sub gratia Christi nondum est; ecce quod iam dixi, iterum dico, et uobis uideo sepe dicendum: Nemo nisi per gratiam Christi ad bonum quod uult agendum, et ad malum quod odit non agendum, potest habere liberum uoluntatis arbitrium non ut uoluntas eius ad bonum sicut ad malum captiua rapiatur; sed ut a captiuitate liberata [1 1Kb] , ad liberatorem suum liberali suauitate amoris, non seruili amaritudine timoris attrahatur.

CXIII. IUL. Sunt quidem dulcia incitamenta uitiorum, amara etiam frequenter que a persecutoribus excitantur tormenta penarum: sed et illa censura honestatis euerberat, et ista consumit magnitudo patientie.

AUG. Inter illos declamas, qui confidunt in uirtute sua : attende tibi, ne inter illos clames, qui torquebuntur de superbia sua.

CXIu. IUL. uerumtamen nec uirtutum est erumnosa possesio, que extra regnum quoddam bone conscientie promissa eterne beatitudinis sublimitate fruitur. Adsunt tamen adiutoria gratie Dei, que in parte uirtutis nunquam destituunt uoluntatem: cuius  licet innumere species, tali tamen semper moderatione adhibentur, ut nunquam liberum arbitrium locopell ant, sed prebeant adminicula, quamdiu eis uoluerit inniti; cum tamen non opprimant reluctantem animum. Inde quippe est, quod ut alii ad uirtutes a uitiis ascendunt, ita etiam alii ad uitia a uirtutibus relabuntur.

AUG. Unde fieri potest, ut adiutoria gratie Dei liberum arbitrium loco pellant; quod potius uitiis pulsum et nequitie subiugatum, ut in locum suum redeat, liberant? Sed cum queritur a uobis, que sint ista adiutoria gratie Dei, edicitis que supra commemorasti,« Deum adiuuare precipiendo, benedicendo, sanctificando, cercendo, prouocando, illuminando:« que omnia etiam per homines fiunt, secundum Scripturas. Nam et precipiunt homines, et benedicunt, et per diuina Sacramenta sanctificant, et corripiendo cercent, et exhortando prouocant, et docendo illuminant: non tamen qui plantat est aliquid, neque qui rigat, sed qui incrementum dat Deus . Hoc est autem incrementum, ut unusquisque obediat preceptis Dei: quod non fit, quando uere fit, nisi caritate. Unde Ecclesia incrementum corporis facit, in edificationem sui, in caritate . Istam caritatem non dat nisi Deus: caritas enim ex Deo est . Hanc uos inter adiutoria gratie que commemoratis, nominare non uultis, ne hoc ipsum quod obedimus Deo, eius esse gratie concedatis. Putatis quippe isto modo auferri uoluntatis arbitrium: cum hoc quisquam facere nisi uoluntate non possit; sed quod uos non uultis, Preparatur uoluntas a Domino ; non forinsecus sonantibus uerbis, sed sicut orante exauditaque regina conuertit Deus et transtulit indignationem regis in lenitatem . Sicut enim hoc diuino et  occulto modo egit in hominis corde; sic operatur in nobis et uelle et operari, pro bona uoluntate .

CXu. IUL. Tu ergo quomodo liberum arbitrium confiteris, cui unum tantummodo dicis esse possibile, id est, facere malum, non autem esse possibile deflectere a malo et facere bonum .

AUG. Dico esse possibile uoluntati hominis deflectere a malo et facere bonum; sed ei uoluntati quam Deus adiuuat gratis, non quam Iulianus inflat ingratus.

CXuI. IUL. Taceo interim qua rabie in totam legem fremas, quam credis ea imperasse mortalibus, quorum apud eos nullam facultatem uideret.

AUG. Non est uerum quod dicis. Hec imperat Deus, que fieri possunt: sed ipse dedit ut faciant, eis qui facere possunt et faciunt; et eos qui non possunt, imperando admonet a se poscere ut possint. Et quod non omnia ab unoquoque sanctorum fiunt, nouit Deus quemadmodum eis ad humilitatem consulat, quibus quotidie dicentibus, Dimitte nobis debita nostra , sic opitulatur ad habendam obedientiam, ut sit unde etiam ueniam largiatur.

CXuII. IUL. Sed quero cum quibus petis in talem incurreris Hippocrenem, ut bimembrem bestiam fingeres, non quidem carminando [1 1Kb] , sed blasphemando, cuius corpus de mala necessitate [2 1Kb] formares, et solam faciem nomine libertatis obduceres.

AUG. Pingis tibi ipse quod placet, cui uacat inani corde inania uolutare phantasmata. Cur enim tu adminicula gratie supponis bone uoluntati, cum uoluntas mala nullo innitatur adminiculo ut mala sit, uel mala esse persistat? An hic libra tua, quam conaris ex utraque parte per equalia momenta suspendere, ut uoluntas quantum est ad malum, tantum etiam sit ad bonum libera, uergendo [3 1Kb] in unam partem te indicat delirantem?

CXuIII. IUL. Sic enim et in illo opere quod Romam misisti, disputas: »uoluntas que libera in malis est, libera in bonis non est.«

AUG. Cur non addis quod ibi legisti, »si liberata non est« ? Aut quid est quod ait Dominus, cum de fructibus palmitum, hoc est de bonis actibus loqueretur, Sine me nichil potestis facere ; nisi quia nemo ad bene agendum, quem non ipse liberat, liber est?

CXIX. IUL. Et hic Celestianum dicis, qui putat liberum esse quemquam ad agendum bonum; liberum ergo dicis, quod nisi malum facere non posse contendis. Inueni, si potes, alteram definitionem rei non libere, et hoc liberum uindicato. Si adeo sensu excideras, ut definitionem liberi in suo corpore non uideres; uel de contrario eius non debuisti intelligere, que esset libertatis essentia? Fac enim te similiter ambigere potuisse, quid esset quod uisus diceretur  oculorum, idque tu definires hoc modo, uisus est uel effossos habere oculos, uel impedimentis quibusque uidendi tempore nichil posse conspicere; atque hanc definitionem putares uisui conuenire: ferres te autem, ut contrarii eius, id est, cecitatis, que explicatio esset assereres; cumque nullam aliam inuenires, quam si in eo animali, cuius nature adesset uisus oculorum, uel effossio luminum, uel crassi humoris obseptio uidendi eriperet facultatem, resipisceres procul dubio, et uideres rebus contrariis definitionem unam non posse competere. Sicque fiebat, ut si cecitas nichil dici aliud poterat, quam in animalis oculo, eo tempore quo uidere deberet, priuatio cernendi; uisus quoque definitio per negationem illorum, quibus cecitatem exposueras, redderetur; ut uidelicet nichil esset aliud uisus, quam nec effossis, nec obseratis oculis opportuno tempore facultas congrua conspicandi. Quibus tu ostensis, si obstipe reluctareris, nichil obtineres aliud, quam ut aut contra tuam conscientiam peruicacia pudenda niti te crederent audientes, aut si eis fidem faceres, tibi ita prorsus uideri, non te minus effossos habere mentis oculos iudicarent, quam illum quia te uisum habens fuerat definitus.

AUG. Nolo, ut definias; sed ut finias cecitatem; et uideas recte dici a Christo non potuisse, Sine me nichil potestis facere, si ad bene agendum sine gratia Christi liberi esse potuissent.

CXX. IUL. Ita ergo, ut ad causam referamus exemplum, intelligere potuisti, uel definitione non liberi, quid deberes liberum nuncupare. Nam etsi in liberi arbitrii definitione intelligentia caligasset, ut id dici liberum posse arbitrareris, quod inter duo contraria uni doceretur adherere: respicere debuisti, exponi aliter non posse captiuum, id est non liberum, quam ut inter duo contraria uni uindicaretur [1 1Kb] addictum: et ideo nomen libertati [2 1Kb] captiuitatis negatione tribuendum, ut quoniam id quod liberum non erat, alteri de contrariis cogeretur adherere; illud aduersum ei, id est liberum, neutro sineretur addici.

AUG. Quid aperta implicas loquacitate perplexa? Ad malum liber est, qui uoluntate agit mala, aut opere, aut sermone, aut certe sola cogitatione: hoc autem grandioris etatis quis hominum non potest? Ad bonum autem liber est, qui uoluntate bona agit bona, etiam ipse aut opere, aut sermone, aut certe sola cogitatione: sed hoc sine Dei gratia nullus hominum potest. Quod si dicis aliquem posse, contradicis ei qui dixit, Sine me nichil potestis facere; contradicis etiam illi qui dixit, Non quia idonei sumus cogitare aliquid quasi ex nobismetipsis, sed sufficientia nostra ex Deo est . Puto quod aliquid boni, non mali, non se dixit ex semetipso cogitare idoneum, sed ex Deo. De cogitatione autem bona et sermo bonus est, et opus bonum. Ac per hoc, qui cogitare  aliquid boni idoneus non est ex semetipso, profecto nec loqui est idoneus, nec agere aliquid boni ex semetipso: sed si est sub gratia, sufficientia eius ex Deo est. Unde dictum est, Non enim uos estis qui loquimini, sed Spiritus Patris uestri qui loquitur in uobis ; et, Quotquot Spiritu Dei aguntur, hi filii sunt Dei . Hec ego intuens [1 1Kb] , neminem esse liberum ad agendum bonum sine adiutorio Dei, dixi. Hec tu metuens, neminem esse liberum ad agendum bonum, me dixisse dixisti, et »sine adiutorio Dei«  sustulisti. Unde non dubito quod uictum te esse iam scias; sed prolixo uaniloquio id agas, ne uictus appareas, qui sic definis liberam uoluntatem, ut nisi utrumque, id est, et bene et male agere possit, libera esse non possit. Ac per hoc, necesse tibi est auferre libertatem Deo, qui tantummodo bonam potest, malam uero non potest habere uoluntatem.

CXXI. IUL. Quod cum ita sit, atque huic tu loco miserrime obnitaris, incertum est quid magis de te estimari conueniat, utrum contra conscientiam tuam falsa defendas, an quod falsum est, uerum putes; ac per hoc sit incertum, utrum oculos rationis amiseris, dum certum sit oculos te fidei perdidisse.

AUG. Numquid ideo te uictum consolaris, quia conuiciaris?

CXXII. IUL. Ut autem que sunt acta, breuiter repetamus, arbitrium liberum, quod in mali parte, uitiorum uoluptatibus, uel diaboli persuasionibus; in boni autem parte, uirtutum dogmatibus, et uariis diuine gratie speciebus iuuatur; non potest aliter constare, nisi ut et iustitie ab eo, et peccati necessitas auferatur.

AUG. Inter diuine gratie species si poneretis dilectionem, quam non ex nobis, sed ex Deo esse, eamque Deum dare filiis suis apertissime legitis; sine qua nemo pie uiuit, et cum qua nemo nisi pie uiuit; sine qua nullius est bona uoluntas, et cum qua nullius est nisi bona uoluntas; uere liberum defenderetis, non inflaretis arbitrium. Necessitatem porro si eam dicis, qua quisque inuitus opprimitur; iustitie nulla est, quia nemo est iustus inuitus: sed gratia Dei ex nolente uolentem facit. Si autem nullus peccaret inuitus, non esset scriptum, Signasti peccata mea in sacculo, et adnotasti si quid inuitus admisi .

CXXIII. IUL. Huius autem ueritatem Catholici confitentur: Traduciani autem cum Manicheis suis magistris [2 1Kb] negant.

AUG. Conuicia sunt ista, non iudicia: uellem ut iudicare posses; conuiciari autem quis improbus non potest?

CXXIu. IUL. Nos igitur uerum diximus, quoniam qui a uobis decipiuntur, ne uocentur heretici, fiunt Manichei, et dum falsam uerentur infamiam, uerum crimen incurrunt; instar ferarum, que circumdantur pinnis, ut cogantur in retia, et in uerum exitium uana  formidine contrudantur. Deum uero nascentium conditorem ita dicimus, ut quoniam certum est Deum Catholicorum, qui uerus est, nichil facere posse quod malum est, ipsius opificis dignitate, homines qui ab eo fiunt, ante uoluntatis usum, de manibus eius iniqui et rei nullo modo exire credantur. Quorum uos cum alterum negatis, utrumque subruitis. Ais quippe, credere te quidem conditorem Deum, sed malorum hominum: ac per hoc inficiaris dogmati tuo, cum negas te asserere diabolum hominum conditorem.

AUG. Quidquid in hominibus, qui cum uitio nascuntur, ad Deum creatorem, pertinet, bonum est; quia et quod iustum est, bonum est: naturarum autem, non uitiorum auctor est Deus. Ad illum iam ueni, uideamus quid inde dicturus es, quomodo non eruantur paruuli de potestate tenebrarum, quando in Christi regnum per sacramenta Ecclesie transferuntur. Quantislibet enim tegminibus de multiplicis loquacitatis inuoluas, ubi ad hoc ueneris, nudus hereticus apparebis.

CXXu. IUL. Nam cum tales adscribis operi Dei, quales facere non potest; ostendis nichil ad Deum, id quod ab eo dixeras fieri, pertinere.

AUG. Homines nisi Deus facere non potest: dic potius quomodo non eruantur paruuli de potestate tenebrarum, quando per diuina Sacramenta regenerantur.

CXXuI. IUL. Quod licet in primo libro uberius actum sit, tamen et hic uel breuiter quid sentias exprimamus. Times operi diaboli aliquam deputare substantiam: uerum non times Deo, non aliquod, sed magnum crimen impingere. Maiorem apud te habet reuerentiam natura carnis humane, quam iustitia Dei: quasi enim magnum aliquid, ita substantiam hominis diabolo deputare metuisti, et quasi rei non magne, id est iustitie et Dei sanctitati, informationem sceleris appulisti: quasi non tolerabilius fuerit inter duas opiniones, sed utrasque falsas, diaboli operibus deputare carnem, quam Dei operibus iniquitatem.

AUG. uos potius Dei iustitiam blasphematis, sub cuius omnipotentia sine ullis malis meritis tanta mala perpeti paruulos dicitis. Sed iam dic quemadmodum eos separatis ab eis quos Deus de potestate eruit tenebrarum, ut transferat in regnum Filii caritatis sue .

CXXuII. IUL. Ut enim hic in potestate diaboli paruulos a Deo reos formari dixisti, ita in inferioribus libri tui partibus tetrius aliquid quam sunt Manicheorum sacramenta uomuisti, dicens de Deo, »Sic creat malos, quomodo pascit et nutrit malos.«

AUG. Cum ueneris ad easdem partes libri mei, ibi quemadmodum dictum fuerit, quod hic obiicis, apparebit. Nunc iam dic, queso, quomodo cum regenerantur paruuli et transferuntur ad regnum Christi, de tenebrarum potestate non eruantur.

CXXuIII. IUL. Creat igitur malum Deus.

AUG. Non intelligis quemadmodum dicat apud prophetam, Ego creo mala .

CXXIX. IUL. Et puniuntur innocentes, propter  quod facit Deus.

AUG. Nec innocentes origine, nec propter quod facit Deus.

CXXX. IUL. Et a diabolo possidentur, quia hoc facit Deus.

AUG. Et Apostolus tradidit hominem satane ; sed iustitia, non malitia: et Deus tradidit quosdam in reprobum sensum ; atque utinam non ibi essetis et uos.

CXXXI. IUL. Et imputat hominibus crimen manuum suarum Deus.

AUG. Non est crimen manuum Dei, quod de uitiata origine sua trahunt paruuli.

CXXXII. IUL. Et quod persuasit diabolus tenuiter, solerter et perseueranter fingit, et protegit [1 1Kb] , et custodit, et format Deus.

AUG. Non quod persuasit diabolus, format Deus; sed ex natura quam uitiauit diabolus, bene format quod format Deus.

CXXXIII. IUL. Et fructum ab homine bonitatis reposcit, cui malum ingenuit Deus.

AUG. Non malum ingenuit Deus; sed malum quod generatio uitiata ingenuit, regeneratione purgat Deus.

CXXXIu. IUL. Et postea tota lege mentitur, quia iustus sit Dominus [2 1Kb] .

AUG. Mentiris: sed tu, qui negas peccatum habere graui iugo dignum filios Adam , quid conaris ostendere, nisi quod iniustus sit?

CXXXu. IUL. Et qui tot crimina capit, adhuc uocatur Deus?

AUG. Quoniam nulla crimina capit Deus, ideo nec hoc quod ei uos impingitis capit, ut sine ullius [3 1Kb] originalis peccati merito, mala paruuli tot et tanta ipso uel faciente uel permittente patiantur.

CXXXuI. IUL. Interibit Manicheorum memoria cum strepitu: quia Dominus in eternum permanet; qui parauit in iudicio sedem suam, et ipse iudicabit orbem terrarum in equitate . Nullum est in Deo crimen. Non igitur creat malos: quoniam si mali essent natura, Deus eos creare non posset. Ac per hoc, ut Catholicorum est confiteri Deum conditorem bonorum, ita Manicheorum proprie Deum credere conditorem malorum.

AUG. Si aduersum diuina eloquia, ubi dicitur, Iudicabit orbem terrarum in equitate, non surdi essetis, equitatem Dei etiam in penis infantium disceretis. Natura enim boni sunt, quod illos creat Deus: sed uitio mali sunt, propter quod illos sanat Deus. In qua catholica sententia non solum Manicheorum memoria perit, uerum etiam Pelagianorum, cum strepitu loquacitatis illorum.

CXXXuII. IUL. Sed uideamus et reliqua.

AUG. Ecce ad alia libri mei uerba iam transis, et aduersus illud quod tibi quasi refellendum ex precedentibus proposueras, nichil dicis. Ego enim ut uos  auctoritate apostolica urgerem, dixi uos dicere non erui paruulos a potestate tenebrarum, et sic transferri in regnum Dei : contra quod nichil dicens, apparuisti quidem, sicut supra predixi, nudus hereticus; sed in te exspoliando non laboraui, quia contra apostolicam fidem antiquissime matris Ecclesie, nullo uerborum tuorum uaniloquo tegmine te ausus es operire.

CXXXuIII. IUL. Audi ergo breuiter quid ista questione uersetur. Catholici dicunt humanam a creatore Deo bono conditam bonam, sed peccato uitiatam, medico Christo indigere naturam. Manichei dicunt, humanam naturam non a Deo conditam bonam, peccatoque uitiatam; sed ab eternarum principe tenebrarum, de commixtione duarum naturarum, que semper fuerunt, una bona et una mala, hominem creatum. Celestiani et Pelagiani dicunt, naturam humanam a Deo bono conditam bonam; sed ita esse in nascentibus paruulis sanam, ut Christi non habeant necessariam in illa etate medicinam. Agnosce igitur in tuo dogmate nomen tuum, et catholicis a quibus confutaris, desine obiicere et dogma et nomen alienum. Nam ueritas utrosque redarguit, et Manicheos et uos. Manicheis enim dicit: »Non legistis quia ab initio fecit hominem, masculum, et feminam fecit eos? Propter hoc relinquet homo patrem et matrem, et adherebit uxori sue; et erunt duo in carne una: itaque iam non sunt duo, sed una caro. Quod ergo Deus coniunxit, homo non separet« . Ita quippe ostendit et hominem conditorem, et coniugum copulatorem Deum, aduersus Manicheos, qui utrumque horum negant. uobis autem dicit: »uenit filius hominis querere et saluare quod perierat« . Sed uos, egregii christiani, respondete Christo: Si quod perierat, querere et saluum facere uenisti, ad paruulos non uenisti; isti nec perierant, et salui nati sunt: uade ad maiores, de uerbis tuis tibi prescribimus: »Non est opus sanis medicus, sed male habentibus« . Ita fit ut Manicheus, qui homini commixtam dicit esse naturam malam, uelit inde saltem saluari a Christo animam bonam: tu uero in paruulis, cum salui sunt corpore, nichil a Christo saluandum esse contendis. Ac per hoc Manicheus quidem naturam humanam detestabiliter uituperat, sed tu crudeliter laudas. Quicumque enim tibi crediderint laudatori, infantes suos non offerent Saluatori . Commendaui quidem etiam in primo opere, nichil te magis agere, quam ut parum intelligaris.

AUG. Prorsus intelligor, uelis nolis: sed tu contra ista nichil dicturus, uis non intelligi quod ego uerissimum atque firmissimum dixi: denique res ipsa indicauit, hec a te non potuisse redargui.

CXXXIX. IUL. Ostendique maiorem pene partem commentorum tuorum, grandiore intelligi labore quam uinci.

AUG. Et laboras; quod tibi est peius, et uinceris. Non tamen laboras ut me intelligas, quod facillime potes; sed laboras ut me refellas, quod non potes.

CXL. IUL. Sed si id per singula facere uelim, et  eadem repetendo superfluus, et cuncta persequendo longus uidebor.

AUG. Ecce quomodo agis, ut longe recedat lector ab his que dixi, et te repondisse arbitretur, dum ea, que tibi quasi refellenda proposueras, obliuiscitur.

CXLI. IUL. Unde quamuis omnia que contra nos edidisti scripta, ad unum finem properent, uidelicet ut naturalia mala esse persuadeas, et aut diabolum hominum, aut Deum criminum conditorem: tamen puto aliquid procedere ad studium breuitatis, si ea potissimum argumenta, quibus totam tuam opinionem tueri te, cum obumbraris, putas de diuersis in unum partibus congregauero, eaque prius admota expositione iuuero, ut quid conentur appareat; post uero non sparsa, sed collecta; non inuoluta, sed explicata proruero.

AUG. Mirabili studio breuitatis octo libros uni meo reddis, quem nec tanta multiloquii prolixitate conuellis. Dic nunc, si potes, quomodo non dicere cogamini Christo, et si non uerbis, certe ipsis peruersis sensibus uestris: Si quod perierat querere et saluare uenisti, ad paruulos non uenisti. Isti nec perierant, et salui nati sunt: uade ad maiores; de uerbis tuis tibi prescribimus: »Non est opus sanis medicus, sed male habentibus« . Ad ista responde: quid uanis uera inuoluere et occultare conaris?

CXLII. IUL. In inferioribus itaque libri tui partibus postquam dixisti, Sic creat malos Deus, quomodo pascit et nutrit malos; addis: Quia quod eis creando tribuit, ad nature pertinet bonitatem; et quod eis pascendo et nutriendo dat incrementum, non utique malitie eorum, sed eidem bone nature, quam creauit bonus, bonum tribuit adiumentum. In quantum enim homines sunt, bonum est nature, cuius auctor est Deus: in quantum autem cum peccato nascuntur, perituri si non renascuntur [1 1Kb] , ad semen pertinet maledictum ab initio , illius antique inobedientie uitio. Quo [2 1Kb] tamen bene utitur factor etiam uasorum ire, ut notas faciat diuitias glorie sue in uasis misericordie; ut non meritis suis tribuat, si ad eamdem massam quisque pertinens gratia liberetur, sed qui gloriatur, in Domino glorietur . Ab hac fide iste discedens, non uult nascentes esse sub diabolo, ne paruuli portentur ad Christum, ut eruantur a potestate tenebrarum, et transferantur in regnum ipsius . Et sic Ecclesiam accusat toto orbe diffusam, in qua ubique omnes baptizandi infantuli non ob aliud exsufflantur, nisi ut ab eis mundi princeps mittatur foras . Item deorsum de libidine loquens, sine qua coniugum non potest esse commixtio, quam nos naturalem, et ad Dei operam pertinentem, non ut magnum aliquod bonum, sed ut sensum corporum, que sunt a Deo facta, defendimus, quam tu inditam uisceribus humanis a diabolo, in eius uererundia [3 1Kb] dogma tuum collocans, tam multis scriptis  conaris asserere: de ipsa ergo libidine, sicut frequenter, ita etiam inferiore parte libri tui loqueris: Quocirca, inquis, commixtionem quoque honestam coniugum non reprehendimus propter pudendam corporum libidinem. Illa enim posset esse nulla precedente perpetratione peccati, de qua non erubescerent coniugati: hec autem exorta est post peccatum, quam coacti sunt uelare confusi . Unde remansit posterioribus coniugatis, quamuis hoc malo bene et licite utentibus, in eiusmodi opere humanum uitare conspectum, atque ita confiteri quod pudendum est, cum neminem debeat pudere, quod bonum est. Proinde pudenda libidine, qui licite concumbit, malo bene utitur: qui autem illicite, malo male utitur .

AUG. Quare est interrupta sententia, et quibusdam pretermissis, tanquam hoc sequeretur, adiunctum est, Proinde pudenda libidine, etc., pretermissa sunt autem uerba mea, ubi dictum est, Sic insinuantur hec duo, et bonum laudande coniunctionis, unde filii generantur, et malum pudende libidinis, unde qui generantur, regenerandi sunt ne damnentur ? Quare ista uerba mea de media sententia mea subtrahis, eisque subtractis alia mea, quasi ipsa sequantur, adiungis? Quid est quod facis? cur hoc facis? Parum est quod ea, que tibi ex eodem libro meo ex ordine proposueras refellenda, dimittis, et in alia pergis, ut ordo turbetur, et quod a te propositum fuerat, de lectoris memoria dilabatur: insuper et ea que preter ordinem, ut tibi libitum est, interponis, non tota et integra fideliter ponis, sed concidis ubi uis, tollis quod uis, iungis quomodo uis: sed fac quidquid uis; conuictus et uictus apparebis, ut non uis.

CXLIII. IUL. Rectius enim accipit nomen mali quam boni unde erubescunt mali et boni; meliusque credimus Apostolo, qui dicit, Quia non habitat in carne mea bonum , quam huic, qui hoc dicit bonum.

AUG. Non erat magnum, et istam de libro meo implere sententiam. Ego enim dixi: Quam huic, qui hoc dixit bonum, unde si confunditur, confitetur malum; si autem non confunditur, addit impudentie peius malum . Sed nescio cur hec non posueris, cum similiter eis posses non respondere [1 1Kb] , sicut aliis, que tanquam refellenda posuisti, nec attingere uoluisti.

CXLIu. IUL. Et post modicum addis: Quoniam natura humana que nascitur uel de coniugio, uel de adulterio, Dei opus est. Que si malum esset, non esset generanda; si malum non haberet, non esset regeneranda: atque ut ad unum uerbum utrumque concludam, natura humana si malum esset, saluanda non esset; si ei mali nichil inesset, saluanda non esset. Qui ergo dicit eam bonum non esse, bonum negat condite creatorem: qui uero negat ei malum inesse, misericordem uitiate inuidet saluatorem. Quapropter in hominibus nascentibus, nec excusanda sunt adulteria per bonum, quod inde  a conditore bono creatum est, nec accusanda coniugia per malum, quod ibi a misericorde saluatore est sanandum . Hec tam multa que de tuis scriptis posui, quoniam [1 1Kb] grandem in his erumnam cogitationis pertuleras, ut acute aliquid dicere uidereris, et ex more nostro, quo uersute nichil agimus, et ex ueritatis securitate, quoniam tuis sermonibus uix intelligi queunt, nostra oportet repetitione distingui. Dixisti ergo, Manicheos carnis uituperare naturam, atque asserere hominem factum ex commixtione duarum naturarum, unius bone, alterius male: nos autem, quos hereticos uocas, dicere a bono Deo conditam humanam naturam testimonio auctoris sui bonam, in infantibus ita esse sanam, ut Christi non habeant necessariam medicinam: te autem dicere bonam quidem a Deo bono conditam aliquando Ade fuisse naturam; sed tamen peccato esse uitiatam, et ideo Christi indigere medicina . In primo quidem libro presentis operis, quam nullo distaret fides uestra a Manicheorum profanitate, quippe ex qua eam natam esse manifestum est, iunctis amborum opinionibus indicaui: ubi apparuit Iouiniano te per timorem copulari; Manicheo autem omnino per amorem. Hoc ergo etiam in presenti nobis genere disserendum est: sed prius nostra, post uestra distinguo. uerum ergo dixisti, nos dicere a bono Deo naturam humanam bonam conditam: sed huc usque nostrum est: unam enim partem, qua suppletur nostra sententia, aut non uidisti, aut suppressisti; aliam autem de tuo, cum non [2 1Kb] sit nostra, posuisti: nos autem non solum dicimus naturam hominis bonam a Deo esse conditam in Adam; sed in omnibus paruulis bonam ab eo Deo condi, qui primi illius auctor fuit; propter quod illum omnium hominum asserimus conditorem.

AUG. Quid enim aliud et nos dicimus de Domino Deo omnium hominum conditore? Sed, quod absit a nobis, saluatorem Deum paruulis necessarium uos negatis, sic eorum naturam bonam esse asserendo, ut ei mali nichil inesse dicatis, propter quod indigeat medico Christo. Ad hoc responde; quod tibi redarguendum proposueras, primo redargue: cur exsufflentur baptizandi paruuli ostende; aut uniuerse antiquissime Ecclesie bellum apertissimum indicens, exsufflari eos non debere contende: hoc age, hic insiste, huic firmamento, si potes, aliquid unde concutiatur, impinge. Quid fugis sub pelles loquacitatis tue? Quid fumos uanissimos subiicis, quibus [3 1Kb] hec obtecta et obscura ita lector obliuiscatur, ut te respondere nichil ualentem dicere aliquid arbitretur?

CXLu. IUL. Hanc ergo partem sententie non solum a nostra definitione remouisti; sed pro hac etiam intulisti tuam: que prima fronte aliquid haberet inuidie, sed tamen discussa uanesceret. Posuisti enim nos dicere, bonam a Deo bono conditam naturam, sed ita esse sanam, ut necessariam non habeat Christi  medicinam. Intuere ergo quanta penuria ueritatis labores, qui et in ipsis uerbis que dicuntur , furtum tam perspicuum facere non uereris. Nam cum supra proposuisses, Bonam naturam, subdidisti, Ita esse sanam. Numquid boni sanum est? Certe cum dicimus bonum, nichil contra hoc proprie ponimus nisi malum: si autem causa poscit ut sanum dicamus, ex aduerso debile uel egrum locamus; ut si sanum est, non utique debile; si debile, sanum non esse dicatur: cum autem dicimus, Bonum est hoc; a contrario eius, non sani nomen, sed mali uocabulum sistimus. Tibi ergo dicendum fuit, quia definiremus nos bonam a Deo conditam naturam hominum, sed ita esse in paruulis bonam, ut institutionis sue nullum quereret emendatorem: aut si ea que bona erant, alieno uocabulo, id est, sanitatis indicare malebas; consonanti totum elocutione signasses. Nunc autem quasi murenula inter definitionum saxa prolaberis. Cum enim te ueritas compulisset, ut nos confitereris bonam hominum dicere naturam a Deo bono conditam, atque in ea parte sententie ut multam rationem, ita inuidiam nullam uideres; ad alia continuo uerba migrasti, subiiciens, sed ita nos eam sanam defendere, ut medicinam Christi ei necessariam non esse credamus. Quod si totum tu per imperitiam incurris, bardissimus [1 1Kb] ; sin autem id astu facis, uaferrimus inueniris.

AUG. Quando ista diceres, nisi non habendo quod diceres? Non enim debuimus, ut putas, ita sanam, quam diximus bonam, ne sibi non uera opponerentur antitheta: quod imperitia quanta dicas, si ostendere uelim, rebus non necessariis, tui similis immorabor. De medio tolle superflua, et omnino, etiamsi uera essent, tibi minime profutura; et dic, si potes, quomodo medicum Christum paruulis non negetis: cum enim ceperis dicere, ibi apparebit quare ista uana [2 1Kb] , et ad rem que agitur, non pertinentia, tamen interponenda putaueris.

CXLuI. IUL. Ecce enim breuiter respondeo: adeo nos Christi medicinam paruulis, quos innocentes nouimus, non negare, ut illos potissimum copiosiore ea indigere fateamur. Nascuntur enim exigui, debiles; qui non solum ali proprio labore non possint, uerum nec implorare queant opem parentum; qui tam multis casibus obnoxii sunt, ut eis etiam lac densius, et lactantium plerumque somnus exitio sit.

AUG. Ecce quare memorie lectoris, interponendo res superfluas, obstrepas. Medicum Christum non negatis paruulis necessarium propter mala corporis, cuius imbecillitate uitiantur inualidi [3 1Kb] , uel necantur; et negatis eis necessarium medicum Christum, propter quod sub diaboli potestate sunt, unde ut liberentur baptizandi exsufflantur: ut hoc tibi obiectum non intelligaris ob aliud proposuisse quasi refellendum, nisi ne hoc timuisse deprehendereris: ideo autem non tentasse refellere, quoniam de firmissimo, et tanquam adamantino fundamento, in te potius perimendum  tua iacula resilirent: et ideo de antithetis disputationem interposuisse superfluam, ut illud inuictum lector oblitus, sineret te in eis, quecumque inferres uanissima, respirare, tanquam respondentem aliquid, et dicentem nichil. Sic quippe imbecillitatem corporis infantilis, multis obnoxiam casibus intulisti, quasi uel in ipsa curciarentur, uel in eius tanta infirmitate premerentur, uel eis accidere in illa etate mali aliquid posset, si natura humana sicut instituta fuerat, permaneret. Cur exsufflet baptizandos paruulos Ecclesia Christi, ostende, si potes; aut eos exsufflandos non esse contende, si potes; aut obmutesce, si non potes: imo obmutesce, quia non potes.

CXLuII. IUL. Pro conditione mortalis corporis incurrunt et egritudinum erumnas, et dolorum penas, et pericula morborum. Non solum ergo paruulis necessariam Christi, a quo et facti sunt, medicinam fatemur; sed etiam omnium mortalium nature.

AUG. Ergo et in paradiso omnia ista mala futura fuisse creditis, si nemo peccasset; et mortes illic hominum, tanquam pecorum, cogitatis, quia omnibus ibi communem mortalitatem corporum creditis. O miseri! si beatitudinem loci illius christiano cogitaretis affectu; nec bestias ibi morituras fuisse crederetis, sicut nec seuituras; sed hominibus mirabili mansuetudine subditas, nec pastum de alternis mortibus quesituras, sed communia, sicut scriptum est, cum hominibus alimenta sumpturas [1 1Kb] . Aut si eas ultima senecta dissolueret, ut sola ibi natura humana uitam possideret eternam; cur non credamus quod auferrentur de paradiso moriture, uel inde sensu imminentis mortis exirent, ne mors cuiquam uiuenti in loco uite illius eueniret? Nam neque ipsi qui peccauerant homines, mori potuissent, si non de habitatione tante felicitatis, merito iniquitatis exissent.

CXLuIII. IUL. Cuius infirmitates ut in presenti uita diuerso remediorum genere mitescunt; ita etiam plene, in iustorum tamen corporibus, resurrectionis euacuabuntur aduentu.

AUG. In his iustis et paruulos ponis, qui nichil egerunt propria uoluntate siue boni siue mali: an separas eos a iustis, quos tamen a carnis resurrectione felici non separas? Quare ergo iustorum corpora excepisti, in quibus hec mala resurrectionis euacuantur aduentu? Si autem paruuli propter iustitiam secundi hominis, qui regenerationis est auctor, deputantur iusti; cur non propter peccatum primi hominis, qui generationis est auctor, deputantur iniusti?

CXLIX. IUL. Ecce ergo in quantis humane nature necessariam Christi medicinam fatemur. At scio te uociferaturum, cauillo tecum agi. Non enim hanc te medicinam, qua corporibus subuenitur, sed nomine medicine significasse Christi gratiam, quam a nobis affirmabas negari. Ad quod responderi potest tibi hoc esse adscribendum, qui rem quam uolebas intelligi, propriis noluisse signare nominibus. Sed quia uel  tarde intellectum est, quam diceres medicinam, quam confuse nos negare mentitus eras; respondeamus et ad hoc quod secundo intulisti, sicut et primo opere protestati sumus: nos gratiam Christi, id est, Baptisma, ex quo ritum eius Christus instituit, ita necessariam omnibus in commune etatibus confiteri, ut quicumque eam utilem etiam paruulis negat, eterno feriamus anathemate.

AUG. De medicina agimus, quo nomine Christus gratiam suam uocari uoluit, ubi ait de se ipso, Non est opus sanis medicus, sed male habentibus . uos autem gratiam Christi non propter sanandos paruulos, sed propter adoptandos in regnum Dei tantummodo eis dicitis necessariam. Noli ergo te respondentem facere, ubi uides te respondere non posse.

CL. IUL. Quod cum lucida professione inculcemus, conuictus es tu publice falsitatis, qui scribis adeo a nobis bonam defendi hominum naturam, ut sane in infantibus [1 1Kb] negemus Christi necessariam medicinam.

AUG. uerum dixi: medicinam quippe christiane gratie, que non confertur nisi Christianis, non autem omnibus hominibus etiam infidelibus, et insuper catellis atque porcellis, pisciculis atque uermiculis, omnique generi qualiumcumque animantium, sine dubio paruulis denegatis, quos utique sine ullo originis reatu, qui regeneratione sanatur, generatos esse contenditis. Unde tu modo magnas passus angustias, detraxisti medicine nomen, et supposuisti gratie: quia gratiam propter adoptionem paruulis necessariam dicere potestis; medicinam uero eis, quibus eternam salutem, etiamsi christiani non fiant, promittere audetis, per Sacramenta Christi necessariam dicere non potestis. Christum quippe illis non uultis esse Iesum: quod ideo uocatur, teste angelo [2 1Kb] , teste Euangelio, quia saluum facit populum suum, non a morbis atque uulneribus carnis, a quibus quoslibet homines et quelibet uolatilia atque reptilia sanat, sed a peccatis eorum .

CLI. IUL. Que tamen gratia, quoniam etiam medicina dicitur, salua lege iustitie facit alios ex malis bonos; paruulos autem quos creat condendo bonos, reddit innouando adoptandoque meliores.

AUG. Ergo quod ait ipse iehsu, Non est opus sanis medicus, sed egrotantibus, quantum attinet ad medicinam, que solis Christianis prebetur a Christo, in paruulis falsum est, quos et sanos esse, et eis, ut deuitetis inuidiam, medicinam christianam dicitis necessariam. Quomodo autem innouat Christus, quos nouos, a natiuitate recentissimos [3 1Kb] , inuenit, si nichil trahunt de uetustate peccati? An dicturus es etiam non uetus aliquid innouari, cum legas ad Hebreos, Quando hoc dicit nouum, uetus fecit primum ? Dic ergo unde sint ueteres modo nati, quos dicis sanos a uetustate peccati. Et tamen ad indignationem uerorum Christianorum cauendam, a Christo  eos simulas innouari. Postremo aliud est sanari, aliud innouari: propter sanandos curatio, propter innouandos instauratio necessaria est. Manifestum est igitur, heresim uestram paruulis prorsus christianam negare medicinam.

CLII. IUL. Ecce ergo planum est, nos Christi gratiam utilem paruulis non negare: quid igitur controuersie remansit, propter quod nos Traducianus erroris insimulat, uidelicet quia non annuimus Ade quidem bonam, sed omnium hominum malam factam esse naturam? Hoc sane non solum nos non annuere, uerum etiam et summis uiribus impugnare profiteor. Remotis igitur illis figmentorum tuorum distortis pueriliter retibus, et uulgaribus maniis, quibus susurrabas nos Christi gratiam negare cunabulis, super hoc congrediamur, in quo est summa certaminis. Eo igitur ordine quem promisi , Manichei, cui te aduersari simulabas, et uestra sensa pensemus.

AUG. uestra non defendisit, sed defendi non posse monstrasti.

CLIII. IUL. Ille ergo dicit, a principe tenebrarum, id est, auctore mali, de duarum commixtione naturarum bone et male, hominem creatum fuisse. Tu quid dicis? A Deo quidem bono, sed omnes homines malos creari.

AUG. In homine nato et natura est, quam non negas bonum, de quo laudamus creatorem Deum; et uitium, quod non negas malum, si uel pressus confiteris necessarium paruulis medicum Christum; quoniam, Non est necessarius sanis medicus, eumdem de se ipso dixisse negare non potes Christum.

CLIu. IUL. Inter te et Manicheum itaque nulla de qualitate nature, sed de solo est auctore dissensio. Hoc enim malum tu Deo reputas, quem paruulorum creatorem fateris, quod Manicheus principi tenebrarum, quem nature humane conditorem putauit. Ad instaurandum igitur fedus, non grande uobis remansit obstaculum. Mox tamen docebo, apud utrumque uestrum etsi ueritatis uestigia nulla uideantur, illius tamen magis quam tua, sibimet dicta concinere. Nos porro quid dicimus? Sine dubio quod utrique uestrum repugnet, id est, nec a bono Deo malam, nec a principe tenebrarum aliam uel factam, uel commixtam [1 1Kb] esse naturam; sed unum Deum auctorem rerum omnium, bonam hominum non solum fecisse primum, sed etiam facere in unoquoque nascente naturam: cui tamen creatoris sui opitulationem, ut multis modis utilem, ita etiam necessariam profitemur. Quanquam alia est conditionum ratio, alia donorum; nec hic maior operis, quam opificis estimatio uertitur. Ambo igitur tu et Manicheus, pariter malum naturale firmatis, id est, ambo naturam malam hominum eque dicitis: sed ille fidelius, tu fraudulentius. Huic enim malo, quod inspiratum a diabolo uisceribus humanis pariter arbitramini, nullius ortum ille subducit: tu autem, ut uidearis aliquo distare, quod nullum est, solos ab eo duos homines conaris eximere; quorum  non tamen personas a peccato liberas, sed  dicis in illis non fuisse naturale, quod per illos tamen naturale factum esse persuades. Ita, ne uel isthic fraus impunita remaneret, furtum quod magistro tuo feceras, stultitie castigauit adiectio. Nam credere naturale, quod fatearis de uoluntate susceptum, non dico inerudite, sed ebrie mentis inuentum est. uerum hinc alias, nunc interim rem [1 1Kb] premamus. Affirmat ergo Manicheus malum esse naturale, tu annuis: dicit peccata nasci, tu ita esse consentis: dicit malam naturam hominum, hoc quoque confirmas: dicit omnium prorsus, hic resistis, atque illam primam duorum hominum copulam sequestrari petis, sane quod [2 1Kb] nec ipsos uindices a reatu, quinimo affirmes mali naturalis auctores. Id si et nos tibi indulgere possimus, tamen tuus non dabit magister, quin forte etiam ferulis in tardum animaduertet ingenium; ita ut tibi necesse sit aut auctoritati acquiescere, aut scholas eius omni ex parte deserere. Colligit autem ad extremum, et dicit, nature male bonum auctorem esse non posse, ac per hoc principis tenebrarum, id est, diaboli opus esse hominem, quem naturaliter malum ambo fatemini.

AUG. Naturam humanam a Deo bono conditam bonam, magno inobedientie peccato ita fuisse uitiatam, ut etiam posteritas inde traheret mortis meritum atque supplicium, cui tamen posteritati non negat Deus bonus opificium bonum, et contra uos et contra Manicheos catholica fides dicit. Sed uos qui hoc negatis, queso, paulisper paradisum cogitate [3 1Kb] . Placetne uobis, ut ponamus ibi castos et castas contra libidinem dimicantes, grauidas nauseantes, fastidientes, pallentes; alias in abortu puerperia immatura fundentes, alias in partu gementes et ululantes; natosque ipsos omnes flentes, sero ridentes, serius loquentes, et hoc balbutientes, in scholas postea duci, ut litteras discant, sub loris, ferulis, uirgisque plorantes, pro uarietatibus ingeniorum distributa uarietate penarum; insuper innumerabiles morbos, et demonum incursus, et ferarum morsus, quibus quidam cruciarentur, quidam et absumerentur; qui uero sani essent, sub incertis eorum casibus misera parentum sollicitudine nutrirentur: essent etiam ibi utique orbitates et luctus, et amissorum carissimorum desideria cum doloribus cordis. Longum est persequi omnia, quibus malis abundat hec uita: nec sunt tamen ista ulla peccata. Hec ergo si futura erant in paradiso, nullo ibi, cuius merito existerent, precedente peccato, querite ista quibus, non plane [4 1Kb] fidelibus, sed irrisoribus predicetis. Certe [5 1Kb] si talis paradisus pingeretur, nullus diceret esse paradisum, nec si supra legisset hoc nomen inscriptum: nec diceret errasse pictorem, sed plane agnosceret irrisorem. uerumtamen eorum qui uos nouerunt, nemo miraretur, si adderetur nomen uestrum ad titulum, et scriberetur paradisus Pelagianorum.  Si autem hinc erubescitis , peruersam, queso, tandem mutate sententiam, et humanam credite in has miserias peccato illo magno mutatam fuisse naturam; neque ullo modo ista in paradiso esse potuisse: propterea inde exisse illos, quorum etiam propago digna erat talia sustinere, transeunte in omnes contagione peccati cum conditione supplicii. Hoc dogma catholicum et iustitiam Dei defendit, quia non immerito uitam mortalium uoluisset esse penalem; et uos Manicheosque subuertit: uos quidem, quia malis talibus horribilem paradiso tribuitis infelicitatem; Manicheos autem, quia malis talibus naturam Dei sui  asserunt infelicem. Proinde me mouere non debet, quod mihi magistrum Manicheum, qui ferulis in meum tardum ingenium animaduertat, opponis: sed te obsecro moueat, quod secundum erroris uestri infandum horrendumque portentum, erudieris ferulis, etiamsi in paradisi populis nascereris. Quam deformissimam absurditatem, si nobiscum horrescitis, ut debetis; unde est, rogo uos, etiam ista puerorum miseria , nisi quia illo peccato magno et nobis inestimabili sic uitiata est humana natura, et penis iustissimis implicata, ut ex ea non solum corruptibilitas corporum tot erumnosis casibus subdita, uerum etiam tarditas ingeniorum obnoxia ferulis aliisque uerberibus oriretur; atque ita hoc malignum seculum per malos dies usque ad terminum suum curreret, ut etiam sancti ab eterno supplicio eruti [1 1Kb] per diuinam indulgentiam, pignore incorruptibilis salutis accepto, penas tamen uite huius in bono usu earum tolerare iuberentur, cum mercede patientie, potius quam illis mererentur etiam post remissionem peccatorum carere?

CLu. IUL. At tu contra hoc ultimum totus insurgis; et cum in unam nauem cum Manicheo ascenderis, cumque idem spiritus cursum uestrum direxerit, transmisso iam freto, putasti tibi tamen in littus aliud exeundum. uerum forte dilectu utilitatis proxime tolerabilior fiat licet tarda cunctatio. In quem igitur portum nauigium dirigis? »Dico,« inquis, »bonum quidem Deum esse, eumdem tamen conditorem malorum.« O periculi fugam in scopulos actam, totam Manichei sentinam super eum effundere uoluisse, quem Deum putaris!

AUG. Numquid tu negas, etiam in malis hominibus bonam esse naturam et animi et corporis? Huius boni est conditor Deus; quod Manicheus malum dicit, et huic bono quod malum dicit, malum assignat auctorem. Non enim [2 1Kb] saltem anime parcit: sed sicut suam quamdam dicit esse animam carnis, ita malam naturam Deo bono ceternam, ut bona omnino esse non possit; alteram uero animam bonam in eodem  homine, non a Deo factam, sed substantiam Dei atque naturam, in huius commixtionis miserias, nulla sua iniquitate, sed Dei mala necessitate contrusam. Hoc autem totum opificium quod est homo, et malum et mali esse dicit auctoris. uidesne quam diuersa ille sapiat, et ob hoc insanissime nefarieque desipiat? Tu autem qui propterea malos nasci posse non putas, quia Deus bonus eos creat; contende, si potes, nec corpora nasci posse uitiosa, quia et ipsa Deus integer creat: contende postremo, sicut malos, quia bonus eos creat; ita nec tardos ingenio, nec fatuos homines nasci, quia sapiens eos creat. Annon est malum fatuitas, cum Scriptura dicat, incomparabiliter amplius fatuum lugendum esse quam mortuum ? Sicut ergo nobiscum non dicitis Deum fatuitatis auctorem, cum tamen nasci homines fatuos Deo creante fateamini: sic nos auctorem malitie non dicimus Deum, et tamen originalis obligatione peccati malos homines nasci, non nisi creante ipso, quia non creat homines nisi ipse, recte possumus dicere.

CLuI. IUL. Absolute igitur claret, opinionem illius consequentie plus habere: si malum aliquid naturaliter conderetur, consimilem [1 1Kb] sui indicaret auctorem.

AUG. Sic sapiant, qui, nisi heretici Pelagiani? Ergo quia mortalis homo, secundum te, non penaliter, sed naturaliter conditur, consimilem sui mortalem ostendit auctorem: et ut fatuitas tua saltem fatuis erubescat; quia fatuus homo naturaliter conditur, consimilem sui ostendit fatuum auctorem.

CLuII. IUL. Prescribit autem ueritas, primo malum, id est peccatum, dici non posse quod ita est ut eius natura compulerit; peccatumque nichil esse aliud quam exorbitantem a calle iustitie [2 1Kb] liberam uoluntatem.

AUG. Sed hoc quoque originale peccatum ex uoluntate peccantis originem ducit; atque ita nullum est nisi uoluntate peccatum.

CLuIII. IUL. Quibus presidiis innocens rerum omnium natura defenditur, que ita manens, ut condita est, nulli crimini probatur obnoxia.

AUG. Non autem ita mansit ut condita est: ideo crimini probatur obnoxia, suamque stirpem suo crimini tanquam hereditario fecit obnoxiam: que tamen etiam ipsa in quantum a Deo conditur, bona est.

CLIX. IUL. Malum igitur naturale esse non potest: ac per hoc nec rea ulla naturaliter creatura, nec malus auctor. Malum quippe non exstantis inuenitur nature: sed sicut omnis creatura, in quantum conditur, bona est; ita et Deus naturarum auctor bonarum, nullo operis sui crimine maculatus, per omnia bonus probatur. Totum igitur quidquid Manicheus attulerat, hac una Catholicorum ratione [3 1Kb] subuersum est.

AUG. Hoc uerum dicis: prorsus »omnis creatura, in quantum conditur, bona est:« et ideo sicut hoc, ita et quod sequitur utrique dicimus; quoniam »Deus  naturarum auctor bonarum nullo operis sui crimine maculatus, per omnia bonus probatur.« Hoc enim totum illic [1 1Kb] connectitur, quod »omnis creatura, in quantum conditur, bona est.« Ac per hoc et homo in quantum conditur, bonus est: in quantum autem de uitiata origine generatur, bonus non est; ideo regenerandus est.

CLX. IUL. Sed tamen ille qui fulmine ueritatis tam perspicue interiit, ex parte aliqua uidetur spirare, cum confertur tibi. Illi enim tota dogmatis sui, fundamento eius tantummodo nutante, structura collabitur: tibi autem tria similiter uacillant, ut illi unum. Ac per hoc, uide utrum edificii tui quidquam possit assurgere. Manes [2 1Kb] ergo putans esse naturale peccatum, quod nisi uoluntarium esse non potest, in uacuo fundamenta locauit. Reliqua uero iuxta se consequenter imposuit, dicens, quoniam est naturale peccatum, malam esse naturam; male autem rei auctorem bonum non esse: ac per hoc, omne humanum genus reputandum principi tenebrarum: quod totum utique stare potuisset, nisi illud primum eius suffodisset ueritas, id est, peccatum opus libere uoluntatis doceri naturale non posse, et quidquid fuisset naturale, peccatum esse non posse.

AUG. Similiter contra te potest ratiocinatio ista contexi: Quia non ita fatuus es, ut ingenia fatua, id est fatuos homines, nasci neges: ergo audi tua fatuitate quantum adiuueris dementiam Manichei. Dicit enim doctus a te ipso, quoniam naturalis est fatuitas, eamdem fatuam esse naturam; quomodo tu dixisti, »quoniam est, naturale peccatum, malum esse naturam:« deinde ille addit, fatue autem rei auctorem sapientem non esse; sicut tu dixisti, »male autem rei auctorem bonum non esse:« postremo ille concludit, Ac per hoc, fatuorum hominum genus reputandum principi tenebrarum sic enim et tu conclusisti, dicens: »Ac per hoc, omne humanum genus reputandum principi tenebrarum [3 1Kb] .« Ecce Manicheus ore tuo te uicit, tuo te gladio iugulauit. Quid es acturus? Neque enim te aduersus eum potest aliquid adiuuare, ac non etiam plus premere atque confodere, quod adiungis, et dicis, »totum hoc utique stare potuisse, nisi illud primum eius suffodisset ueritas, id est, peccatum opus libere uoluntatis doceri naturale non posse, et quidquid fuisset naturale, peccatum esse non posse.« Quid te hoc adiuuat, et quomodo non magis magisque suffocat? Numquid enim potes dicere, fatuitatem naturalem esse non posse? stat ergo aduersus te, quod in simili ratiocinatione primum posuit Manicheus, quoniam est naturalis fatuitas: cui uelut fundamento cetera eius putasti consequenter astructa [4 1Kb] , usque ad culmen ubi dicit, tale hominum genus reputandum principi tenebrarum. Nos autem primum illud fundamentum  eius euertimus, qui naturalem fatuitatem ideo dicimus, quia nascuntur homines fatui: ex accidente scilicet uitio, ex quo huiusmodi origo merito traheretur, non quia praua est primitus humana instituta natura, sicut desipit Manicheus. Ac per hoc, etiam quod consequenter adiungit, eamdem fatuam esse naturam; nos propter uitium, cum quo natus est fatuus homo, non propter quod in illo est opificium conditoris boni, uerum esse concedimus. Natus est enim fatuus, accidente uitio; homo autem creatus est, operante Deo. Deinde quod addit, fatue autem rei auctorem non esse sapientem, ut res ipsa homo intelligatur; non esse consequens dicimus. Eius quippe hominis qui fatuus natus est, Deum dicimus, quamuis non dicamus ipsius fatuitatis, auctorem. Que fatuitas non est natura atque substantia, que non nascitur nisi creante Deo; sed eiusdem nature uitium, quod accidit sinente Deo: iusto autem iudicio Deum ita [1 1Kb] sinere, non utique dubitamus. Ita destruimus et Manicheos malos ruine sue structores, et Pelagianos Manicheorum fatuos adiutores.

CLXI. IUL. Prime igitur definitionis euersu, culmina eius in solum cuneus rationis effudit. Quid igitur de te speras, cuius tria ita sunt in lubrico, sicut illius unum? Dicis enim primo, naturale esse peccatum; secundo, bonum Deum, qui mala, id est peccata, condat, informet, extendat; tertio uero, rem uoluntatis immixtam esse seminibus. Hec ergo tria definitionum tuarum capita singula apud semet uacillant: uacillant, inquio, imo ut funes e sabulo, dilabuntur antequam ceant. Unum ergo, id est, naturale peccatum iam in Manicheo, ex directo quidem destructum iacet: alia autem duo que opinionis uestre sunt propria, Manicheo totidem intereunte, sed consueta [2 1Kb] ceciderunt. Nam si ille reos nasci homines, nec per malam naturam, nec per principem tenebrarum potuit uindicare; quanto magis uos stulti, qui ad ostendenda nascentium crimina iunxistis accusationem Dei? Ac per hoc, sicut non potest natura esse peccatum, quo fulmine Manichei dogma dissiliit; ita recurrit, ut quod peccatum est, naturale esse non possit. Res enim uoluntatis non transit in conditionem substantie: quod tu factum arbitraris. Multo autem magis constat, Deum bonum malos nunquam creare. Apparuit itaque, peccatum in nascente, quem Deus creat, esse non posse.

AUG. Ita constat Deum bonum malos non creare, quemadmodum constat Deum sapientem fatuos non creare. Si enim dixeris, Creat sapiens fatuos: respondebitur tibi, Cur non ergo et bonus malos? Unde factus intentus cum quesieris unde nascantur fatui, quos tamen homines Deus creat; ibi forte inuenies originis uitium, qui fateri non uis originale peccatum. An uero paratus es dicere, nullo ullius precedente peccato, etiam fatuos nasci in illa paradisi felicitate potuisse, qui erudiri, non dico ferulis, sed nec fustibus possent? Quod si non dicis, ne omnem fatuitatem hec  transcendat absurditas: dic quo merito imago. Dei cum tanta mentis deformitate nascatur, ut nullo robore etatis, nulla prolixitate temporis, nullo labore studiorum, nulla industria magistrorum, nullis penis uerberum possit, non dico ad sapientiam, sed ad qualemcumque doctrinam utilem peruenire; qui non uis credere Deum iustum ideo de paradiso, hoc est, felicitatis loco, uitiatam atque damnatam naturam humanam dimisisse, ne mors illic ulla contingeret, id est, nec temporalis corporis, nec totius hominis sempiterna, nec ista tot ac tanta que in genere humano cernimus ingeniorum et corporum mala, que de radice deprauata atque punita et massa perdita nasci oportebat, in regione illius beatitudinis nascerentur; sed potius in his terris miserie mortalium, que iustissime inflicta est, deputatis, reatu persequente nascentes, neque a renascentibus labore recedente erumnoso usque ad corporis mortem.

CLXII. IUL. Res clara est, et in primo opere iam sufficienter impleta. uerum quoniam tu adeo pellax esse uoluisti, ut aliquam inter te et Manicheum distinctionem facere nitereris: ideo necesse mihi nunc est urgere causam, ut non solum preteritis dictis tuis, sed etiam, si qua deinceps inferre tentaueris, clareat obuiatum. Dicimus itaque, tam bonum esse opus Dei in nascente, ut ea que substantie eius sunt naturalia, opus emendatore non habeant. Quoniam quicumque censuerit, id quod a Deo factum confitetur, aliter fieri debuisse: illum sine dubio reprehendit, quem corrigende in alteram formam creature confitetur artificem [1 1Kb] .

AUG. Tace, obsecro: quid loquaris ignoras. Nonnulli clausis oribus nati sunt, et eis a medicis sunt aperta. Erat apud nos Acatius quidam, honesto apud suos ortus loco: clausis oculis natum se esse dicebat; sed quia intus sani palpebris coherentibus non patebant, medicum eos ferro aperire uoluisse, neque hoc permisisse religiosam matrem suam, sed id effecisse imposito [2 1Kb] ex Eucaristia cataplasmate, cum iam puer quinque fere aut amplius esset annorum, unde hoc se satis meminisse narrabat. Omitto illum euangelicum cecum natum, cui lumina, que propter commendanda mirabilia sua minus fecerat, ipse Artifex reddidit. Ibi enim cur cecus natus fuerit, causa non tacita est; non scilicet propter peccatum suum, uel parentum, sed ut manifestarentur opera Dei in illo. uerumtamen interroga medicos, et dicant tibi quam multis, ubi possunt, opitulentur, ne uitia corporibus innata permaneant, uel etiam natos necent. Nam quidam, sicut alii oribus, ita clausis inferioribus meatibus oriuntur, que utique uitia si maneant, non eos sinunt uiuere. Neque enim cum his medicinali peritia subuenitur hominibus, Dei opera culpata emendantur. Quis enim uerax Dei cultor ignorat, quod tales sic nasci oportebat ut nati sunt? Sed etiam hoc pertinet ad erumnas generis humani, in quibus aguntur hi [3 1Kb] dies mali, iusto iudicio  Dei, laboribus, doloribus, timoribus, periculis pleni: que omnia mala absit ut essent in illa felicitate paradisi; ac per hoc non pullulauerunt nisi de radice peccati. Quid? ipsa ingenia, si dimittantur ut nata sunt, nec doctrinis solertibus excolantur labore magno docentium atque discentium, nonne apparet qualia remanebunt? Sed uos hominibus et corpore et animo uitioso natis uestrum implete paradisum, ut infeliciter oculis clausis, et impudenter ore aperto negetis originale peccatum.

CLXIII. IUL. Probabilitate itaque et ea mediocritate laudum que naturis debetur, etiam in nascentibus quibusque seruata, augmenta beneficiorum diuinorum utilia esse et necessaria omnibus in commune etatibus dicimus: ita tamen ut nec uirtus, nec peccatum, sine propria cuiquam uoluntate tribuatur.

AUG. Non tribuitur cuiquam uirtus sine propria uoluntate: sed preparatur uoluntas a Domino , sicut regis illius, propter quod orauit Esther .

CLXIu. IUL. Quamuis in hoc quoque clementia Dei uberior approbetur, quoniam sanctificat paruulos nescientes: ad laudem quippe misericordie respicit: cum eos nescientes culpa non inquinet; ad leges enim id pertinet equitatis.

AUG. Si eos nulla culpa inquinat, cur non omnes sanctificantur? et cur omnes qui sanctificantur, exsufflantur?

CLXu. IUL. Sed de illis ego uirtutibus dico, quas usu iam perfecte rationis [1 1Kb] adipiscimur: ac per hoc, quia id etiam hic, sicut frequenter, inculcari nobis fuit necesse, ad ea que inferimus ut sit attentus lector, admoneo. uidebit enim ita in nullo Traducianos differre a Manicheis, ut non alia nobis obiiciant argumentorum uice, quam que in eorum libris tenentur. Feci id quidem etiam in primi operis mei libro quarto.

AUG. Et respondi tibi libro meo sexto.

CLXuI. IUL. Sed quia post editionem illorum, oratu tuo, beatissime pater Flore, apud Constantinopolim Manichei epistola inuenta est, atque ad has directa partes; opera est aliqua eius inserere, ut intelligant omnes, unde hec pro traduce argumenta descendant.

AUG. Quomodo cuiusquam oratu inuentam dicis epistolam atque directam, si Deus non operatur in cordibus hominum uoluntates? Utique homo qui inuenit, epistolam uoluntate quesiuit, aut uoluntate [2 1Kb] aliquid querebat eo loco, ubi eam potuit inuenire; aut cum de rebus talibus uoluntate homines loquerentur, uoluntate apud quem fuerat, indicauit eam se habere, quam posset ostendere et uolenti tradere, quam uolens ad has partes et ille dirigeret, et uel quocumque alio modo prorsus uoluntate hominis uel hominum factum est, ut illa inueniretur et dirigeretur epistola; et tamen orante homine dicis hoc factum. Cur ergo  non confiteris, sine ulla forinsecus sonante iussione Deum occulto instinctu ad quod uoluerit efficacissime implendum, preparare atque excitare hominum uoluntates, qui liberum non defendis intelligendum, sed precipitandum extollis arbitrium?

CLXuII. IUL. Et quamuis iam pro concupiscentia uel uoluptate [1 1Kb] carnis, que etiam libido dicitur, que sexibus ob uirilitatem propagationis inserta est, primo illo opusculo eatenus disputauerim, ut docerem istam nichil aliud esse, quam unam de instrumentis corporis rationalibus et irrationalibus eque inditam, ad Dei operam pertinentem, qui carnem nostram in sensibus affecisset: tamen quia ei et uehementer Augustinus incumbit, eamque dicit malam, id est, peccatum esse naturale, atque omnium peccatorum parentem, quod pudore eius potissimum persuadere conatur, meque irridet, qui eam erubescam nominare directim:

AUG. Ego concupiscentiam carnis, qua caro concupiscit aduersus spiritum, et que libido etiam nuncupatur, malam esse dico; nunc in hac carne frenandam, et bona consuetudine minuendam; in eterna uero uita omni ex parte sanandam, non, quasi addita uel commixta nobis fuerit aliqua mala substantia, sicut Manichei desipiunt, separandam: sed quodlibet de illa sentias, talem te illam, qualis nunc est, ut ad illicita perpetranda etiam castorum, siue coniugatorum, siue continentium corda sollicitet, et nisi robustiore uoluntate ei resistatur, euertat, in paradiso constituere posse non crederem, nisi in istis tuis libris uana et insana loquacitate plenissimis inuenirem.

CLXuIII. IUL. Ideo et ego qualitatem rei, quam prioribus scriptis distinguendo a Manichei ore defendi; nunc quoque breuiter criminatorum eius, qui tamen se ei seruire profitentur inuitos, proditu uindicabo.

AUG. uos potestis congruenter seruire laudate libidini: nos autem in adiutorio Domini oppugnamus et uincimus accusatam.

CLXIX. IUL. Quod igitur libris tuis, senex Augustine, retinetur: »libido exorta est post peccatum, quam coacti sunt uelare confusi« .

AUG. Quod igitur libris tuis, iuuenis Iuliane, retinetur: apparet te contra libros meos non inuenire quid dicas, et querere calumnias, quas nobis loquaciter et inaniter ingeras.

CLXX. IUL. Et item: »Pudenda libidine qui licite concumbit, malo bene utitur: qui autem illicite, malo male utitur. Rectius enim accipit nomen mali quam boni, unde erubescunt et mali et boni: meliusque credimus Apostolo, qui dicit, Quia non habitat in carne mea bonum«  Et alibi: »Non est libido nuptiarum bonum, sed obscenitas peccantium, necessitas generantium, lasciuiarum ardor, nuptiarum pudor« . Et illud: »Quod postea propagatione fecerunt, hoc est connubii bonum: quod uero prius confusione texerunt, hoc est concupiscentie malum, quod uitat ubique conspectum, et querit pudendo  secretum . uel talia quibus ad hoc argumentum uti soles, memoria tua magis quam ingenio prolata sunt. Manicheus ergo afflictus est, ut ea que putabat acuta componeret; tu uero frustratus, qui putasti latere posse quod legeras et tenebas.

AUG. Quis enim est, qui uel tenuiter Manicheorum dogma cognouit, et lateat eum Manicheos dicere malam esse concupiscentiam carnis? Sed non est hoc proprium dogmatis eorum: nam quid aliud dicit etiam ille qui dicit, Caro concupiscit aduersus spiritum, spiritus autem aduersus carnem: hec enim sibi inuicem aduersantur; ut non ea que uultis, faciatis ? Quid aliud etiam ille qui dicit, Quisquis dilexerit mundum, non est caritas Patris in illo: quia omnia que in mundo sunt, concupiscentia carnis est, et concupiscentia oculorum, et ambitio seculi; que non est ex Patre, sed ex mundo est ? Malam ergo esse concupiscentiam carnis, non proprio dogmate Manichei dicunt; quod uident qui ceci non sunt, et Apostolos dicere; sed Manicheorum propriam uirosamque sententiam error uester adiuuat, qui concupiscentiam carnis, cui, uelitis nolitis, ad illicita perpetranda sollicitanti castitas reluctatur, negatis de peccato accidisse nature, quam Deus condidit bonam. Ac sic, agitis ut eam Manichei, quam conflictatione castorum et Apostolorum testimonio conuincunt malam, de gente tenebrarum et de mala substantia Deo ceterna, etiam ipsam, non malam qualitatem sanandam, sed malam substantiam separandam [1 1Kb] ; nec bone nature accidisse, sed bone nature commixtam fuisse concludant. Sed pergite, et nobis calumnias de Manicheorum peste molimini: quos ita adiuuatis, ut faciatis inuictos; nisi et uos cum illis, ea, que uere inuicta est, catholica ueritate uincamini.

CLXXI. IUL. Audi igitur nunc atque agnosce, quid parens tuus ad quamdam filiam suam, uestram scribat sororem.

AUG. Conuicia sunt ista, nec urbana, sed uana.

CLXXII. IUL. »Manes apostolus Iesu Christi, filie Menoch: Gratia tibi et salus a Deo nostro, qui est reuera uerus Deus, tribuatur, ipseque tuam mentem illustret, et iustitiam suam tibimet reuelet, quia es diuine stirpis fructus.« Et post pauca: »Per quos et ut splendida,« inquit, »reddita es, agnoscendo qualiter prius fueris, ex quo genere animarum emanaueris, quod est confusum omnibus corporibus et saporibus, et speciebus uariis coheret. Nam sicut anime gignuntur ab animabus, ita figmentum corporis a corporis natura digeritur. Quod ergo nascitur de carne, caro est; et quod de spiritu, spiritus est: spiritum autem animam intellige, anima de anima, caro de carne« .

AUG. Si dicam tibi, istam Manichei epistolam me omnino nescire; quamuis uerum dicam, omnino non credes, et mecum, ut soles, uana loquacitate contendes.  Sed si hoc dixit Manicheus; quid mirum est, quod se ipse destruxit? Si enim sicut hominis caro, etiam hominis anima nascitur siue bona siue mala; duas enim simul animas in homine uno esse delirant, unam malam, alteram bonam, de suis principiis diuersis emanantes: si ergo nascitur anima, quando nascitur caro; profecto nec mala illa est Deo ceterna, nec contra principes tenebrarum bona, sicut eius secta desipit, ab eterno Patre prolata est. Sed quoquo modo dicat Manicheus animas nasci, ad nos quid pertinet, qui uerba illa Domini, Quod natum est ex carne, caro est; et quod natum est de spiritu, spiritus est ; non cum homo ex homine nascitur, sed cum ex Dei spiritu renascitur, fieri nouimus et tenemus? Non enim euangelicus, ipse totus locus aliud permittit intelligi. Quere ergo quibus possis Manichei has fabulas uendere; et potius propter illa que superius dixi, quomodo Manicheorum non sis adiutor ostende.

CLXXIII. IUL. Cognoscis nempe, quomodo signatissime Manicheus traducem confirmet animarum, et quo testimonio utatur ad uituperationem carnis, illo uidelicet quod in ore uestro uersatur, id est, Quod nascitur de carne, caro est; et quod de spiritu, spiritus est .

AUG. Iam dixi quomodo nos accipiamus hec uerba euangelica; quoniam non generationem, sed regenerationem docent. Tu dic, si potes, quomodo non adiuues Manichei uerba sacrilega de concupiscentia carnis, quam propterea tu negas de natura primi hominis preuaricatione uitiata in nostram naturam propagatione descendere, ut eam putetur ille Deo ceterne tenebrarum genti rectissime deputare. Insipientissime quippe et impudentissime abs te negatur malum, quo caro concupiscit aduersus spiritum, et contra quod geruntur interiora bella castorum.

CLXXIu. IUL. Ideo non solum eloquendo, sed etiam repetendo inculcat, dogmatis sui esse proprium, traducem animarum putare: quod etiam per similitudinem generantium corporum approbare conatur »Sicut anime,« inquit, »gignuntur ab animabus, ita figmentum corporis a corporis natura digeritur; et sicut caro de carne, ita anima de anima.« Sed pergamus ad reliqua. »Sicut ergo auctor animarum Deus est, ita corporum auctor per concupiscentiam diabolus est, ut in uiscatorio diaboli per concupiscentiam mulieris, unde diabolus aucupatur, non animas, sed corpora.«

AUG. Non corpora, sed animas aucupari diabolum potuit dicere Manicheus: corpora enim dicit ad gentis tenebrarum naturam, unde est et diabolus, pertinere. Proinde secundum Manicheum, non corpora que ipsius sunt, sed animas bonas que ipsius non sunt, dicitur diabolus aucupari. Sed fides nostra bonum Deum creatorem et animarum etcorporum nouit.

CLXXu. IUL. »Siue per uisum, siue per tactum [1 1Kb] , siue per auditum, siue per odoratum, siue per gustum.  Tolle denique maligne huius stirpis radicem, et statim te ipsam spiritualem contemplaris. Radix enim, ait Scriptura, omnium malorum concupiscentia« . uides quo spiritu et propter quod dogma Manicheus concupiscentiam carnis incessat, hanc dicens esse legem peccati, que si a corporibus auferretur, spiritualem se filia eius, ad quam scribit, factam uideret. Quam opinionem quibus Apostoli nitatur confirmare sententiis audiamus: »Caro enim aduersatur spiritui, quia filia concupiscentie est; et spiritus carni , quia filius anime est.«

AUG. Duas substantias in uerbis Apostoli Manicheus opinatur, unam bonam, alteram malam: non unam bonam substantiam, et alteram bone substantie uitium, ex primi hominis peccato generatione contractum, secundi hominis iustitia regeneratione sanandum: quod et contra Manicheos, et contra uos, tanquam inuictissimum telum, catholica fides fortiter iacit, et utrosque prosternit.

CLXXuI. IUL. Intelligis retectas esse Manichei dogmatis medullas, quibus fides uestra concrescit. Iam uero nos, id est, Catholicos, pergit arguere. »Quare uide quam stulti sunt, qui dicunt hoc figmentum a Deo bono esse conditum, quod certi sunt a spiritu concupiscentie gigni.«

AUG. In hoc a Manicheis simul arguimur, et uos et nos, quoniam figmentum carnis a Deo bono utrique conditum dicimus: spiritum uero concupiscentie, Manichei substantiam esse dicunt malam, non uitium substantie bone, quo caro concupiscit aduersus spiritum; quod ad eos redarguendos dicimus nos, et ad eos adiuuandos negatis uos. Nam quia concupiscentiam, qua caro concupiscit aduersus spiritum, etiam uobis resistentibus malum esse conuincunt; si non est, ut putatis, bone substantie uitium, mala substantia deputabitur; quod est dogma Manicheorum, catholice fidei uobis adiutoribus inimicum.

CLXXuII. IUL. »Cum animo nolente ceunt, et secretis pudoribus gerunt, quo tempore odio habent lucem, uti ne manifestentur opera eorum. Cuius rei gratia ait Apostolus, Non est uolentis ; ut subaudiatur, hoc opus. Siue enim bonum geramus, non est carnis; quia manifesta sunt opera carnis, que sunt fornicatio, etc., siue malum geramus [1 1Kb] , non est anime; quia fructus Spiritus, pax, gaudium est . Denique clamat et ad Romanos Apostolus: Non bonum quod uolo, ago; sed malum operor, quod exhorreo . uidetis uocem anime contumacis, contra concupiscentiam defendentem libertatem anime. Dolebat enim quia peccatum, id est, diabolus operaretur in se omnem concupiscentiam. Legalis auctoritas indicat malum eius, cum omnes eius usus uituperat, quos caro miratur et laudat: omnis enim amaritudo concupiscentie suauis est anime; per quam nutritur anima, et ad uigorem accitur. Denique cercentis se ab omni usu concupiscentie animus uigilat, ditatur, et crescit  per usum autem concupiscentie consueuit [1 1Kb] decrescere.« Intelligisne, uel sero deprehendisse nos unde non solum saperes, sed etiam loquereris? tanto enim magistrum tuum amore complecteris, ut non solum itineribus eius, sed etiam uestigiis insistas: quod tu omnibus scriptis asseris, sicut et illi quos ad Marcellini nomen edidisti, libri, et isti testantur quos ad ualerium destinasti, istam uidelicet concupiscentiam carnis, quam etiam pudendam uocas, per diabolum admixtam esse humanis corporibus.

AUG. Tu enim qua impudentia pudendam negas, contra quam nunc, quandoquidem illam libenter laudas, miror si fideliter dimicas. Quando autem miscebaris uxori, quamuis nichil timendo usui concesse uoluptatis inhiabas, secretum tamen erubescendo querebas. Proinde ista tua suscepta, si in paradiso hominum felicitas permaneret, aut nulla ibi esset, aut nullos suos motus contra nutum uoluntatis exsereret, quibus necesse esset obsistere, ut illi felicitati honestas congrua redderetur. Sed quoniam in eius laudibus eo usque progressus es, ut libidinem qualem nunc esse sentimus, talem in paradiso futuram fuisse contendas, sibi reluctantium sollicitantem [2 1Kb] corda castorum; quis non uideat, quod non sapientia, non eloquentia, sed impudentia mihi resistis, quia te uictum confiteri peruerso pudore prohiberis? Nos ergo carnis concupiscentiam, nec substantiam nature male esse dicimus, quod dicunt Manichei; nec omnis eius usus reprobatur a nobis, sicut a Manicheis: nec eam rursus bonam dicimus, quod dicunt Pelagiani: nec eius contra spiritum motus laudatur a nobis, sicut a Pelagianis: sed dicimus eam esse uitium substantie bone, quod in nostram naturam per preuaricationem primi hominis uersum est, quod dicunt catholici Christiani; eiusque mali usus licitus et honestus liberorum procreandorum causa approbatur a nobis, sicut a catholicis Christianis. Ita et Manicheos et Pelagianos superamus, atque uitamus; quorum sic errores, utrorumque diuersi sunt, ut qui uidetur minor, ipse illius qui uidetur maior, demonstretur adiutor. Quod enim malum esse satis euidenter apparet, dum Pelagiani negant esse uitium bone substantie, Manicheos adiuuant, qui uitium ipsum malam dicunt esse substantiam, boni Dei substantie ceternam.

CLXXuIII. IUL. Hanc esse peccati filiam, atque aliorum peccatorum matrem, et de ea conqueri apostolum Paulum, cum dicit, Scio quia non habitat in carne mea bonum; et, Non quod uolo bonum, hoc ago; sed quod odio, illud facio : quod semper a Catholicis ita expositum est, ut non ad nature infamiam, sed ad consuetudinis referretur inuidiam.

AUG. Ita uero catholicus tu es, et Ambrosius catholicus non est? Non usque adeo euanuerunt homines uestre contagio uanitatis, quoscumque decipere potuistis, ut hoc audeant in animum inducere. Proinde paulisper attende. Discordiam carnis et spiritus, de  qua scriptum est, Scio quia non habitat in me, hoc est in carne mea, bonum: uelle enim adiacet mihi; perficere autem bonum, non, et cetera huiusmodi; atque illud multo manifestius, Caro concupiscit aduersus spiritum, spiritus autem aduersus carnem: hec enim inuicem aduersantur; ut non ea que uultis faciatis : esse in hominibus nec nos dubitamus, nec uos, nec Manichei: sed unde sit in homine uno ista discordia, inde dissensio est, et tres proferuntur in hac dissensione sententie; una nostra, uestra altera, tertia Manicheorum. Sed ne arroganter, uel fallaciter uobis dicere uideamur nostram esse catholicam, ille eam proferat, cuius fidem et purissimum in Scripturis sensum, sicut eum predicat uester ipse Pelagius, ne inimicus quidem ausus est reprehendere  . Dicit ergo Ambrosius, hanc discordiam carnis et spiritus, per preuaricationem primi hominis accidisse nostre nature : uos autem dicitis, ex ui consuetudinis: Manichei dicunt, ex commixtione duarum naturarum ceternarum, boni scilicet et mali. Poteram iam dicere, ut eligat horum trium quod uoluerit, qui uult catholicus permanere. Neque enim timere debeo, ne Manicheos quisque fugiens uos preponat Ambrosio. Sed uestram sententiam, qua dicitis hoc malum ui consuetudinis inolescere, esse uanissimam iudicat [1 1Kb] , qui uidet sine hoc malo neminem nasci. Mox enim ut quisque ratione uti ceperit, si concupiuerit castitatem, concupiscentiam carnis, que fuerat etate sopita, uelut euigilantem repugnantemque iam sentit; et aut uictus abstrahitur, aut ne in eius labatur assensum, aduersus eam, si pius est, Domino adiuuante confligit. Quod si non uultis accipere, quid in me seuitis? Manicheos, Ambrosiumque committite, atque in spectaculo huius certaminis, si catholici estis, cui parti faueatis eligite. Puto quod a uobis uictor Ambrosius iudicatur: sed quia non estis catholici, etiam sic securi spectamus; et uos enim et Manicheos sine dubio uincit Ambrosius.

CLXXIX. IUL. Tu tamen argumentando, et testimonia Scripturarum usurpando, de hac illum concupiscentia, quam legem peccati uocas, et [2 1Kb] omnes sanctos tam pollutos quam conquestos fuisse confirmas.

AUG. Non polluuntur hoc malo sancti, quos constat esse uel fuisse fortissimos huius mali debellatores: sed ne isto malo inexpiabiliter polluantur, timeant potius eius impudentissimi laudatores.

CLXXX. IUL. Quid Manicheus dicit? »Per concupiscentiam corporum auctor diabolus est: per hanc diabolus corpora, non animas aucupatur. Tolle,« inquit, »maligne stirpis radicem, et spiritualis fies. De hac Apostolus clamat ad Romanos: Non bonum quod uolo, sed malum operor quod exhorreo« (Rom. uII, Nos etiam stultos uocat, qui dicamus figmentum hoc corporis ad Deum pertinere, quod per concupiscentiam  generatum esse fateamur. uides ergo quanta tibi sit et Manicheo in nostri impugnatione concordia; eius dimicas uerbis, eius niteris argumentis: et nos mentiri dicis, qui te discipulum illius non solum fuisse, ut ipse scribis, sed etiam esse dicamus. Et in hoc tamen ille prudentior, qui cum hanc concupiscentiam carnis a diabolo credidisset immissam, collegit confitendum esse ad Dei operam non pertinere, quidquid de diabolica concupiscentia appareret prolatum.

AUG. Contra hoc totum ualet superior nostra responsio, et cum [1 1Kb] hac alie superiores, quas legat qui uolet.

CLXXXI. IUL. Tu autem hebetior qui fructum concupiscentie diabolice hominem dicens, Dei tamen eum adscribis operibus; non quasi de malo bonum factum, sed malum et de mala radice prolatum, habere tamen auctorem bonum, quem fructum radicis sue diabolus sibi uindicet.

AUG. Bonum aliquod est homo, etiam quisquis maioris etatis est malus homo. Non enim quod malus homo est, aufert ei [2 1Kb] quod bonum aliquod est, quia homo est: cuius nature, id est, boni huius auctor est Deus, quecumque mala uel originis attrahat, uel uoluntatis adiiciat: non enim substantie natureque sunt uitia; ab eo saluatore sananda, quo creatore condita est, eisdem uitiis uitiata natura. Hoc est quod et Manicheos euertit, et uos: qui non mecum, sed cum Ambrosio certatis; quem Manicheis in hoc certamine opposui, in quo et ipsos uincit [3 1Kb] , et uos.

CLXXXII. IUL. Tuis enim sermonibus, omnes de concupiscentia natos diabolus quasi sue arboris fructus iure decerpit  . Aeque igitur blasphemas ut Manicheus, qui concupiscentiam carnis a Deo conditam uindicemus.

AUG. Si ad causam uenire uoluisses, cur baptizandi et exsufflentur, et exorcismo mundentur infantes, ibi apertissime non solum cruditis, uerum etiam idiotis catholicis Christianis nouus hereticus appareres. Sed quia id ex libro meo tibi quidem proposuisti quasi refellendum, sed pertractare ita timuisti, ut fallaci loquacitate uitares, et multa dicendo, quid tacueris operires; Apostolum tibi replico, uelis nolis, et inculco dicentem de Deo Patre, Qui eruit nos de potestate tenebrarum, et transtulit in regnum Filii caritatis sue . Hinc paruulos, si potestis, excipite; et audete dicere, eos in regnum quidem Christi regeneratione transferri, sed de tenebrarum potestate non erui. uerumtamen parate uos, in facies uestras easdem exsufflationes dignissime excipere, que in Ecclesia Christi et maioribus adhibentur et paruulis. Talibus quippe exsufflationibus exsufflandi estis, qualibus apertissime uerum esse ostenditur quod negatis.

 CLXXXIII. IUL. Iam uero illud tuum, quod priore opere uentilaui , ubi dicis, »Aliquando non facit libido animo uolente, eum aliquando faciat et nolente« , atque hanc eius superbiam, qua nolente animo commouetur, accusas: Manichei, non solum sensibus, sed etiam eloquiis explicatum est. Nam cum nos arguisset, quia diceremus a Deo fieri homines, quos seminari fateremur per ceuntium uoluptatem: »Stulti,« inquit, »a Deo dicunt esse conditum, quod certi sunt a concupiscentia gigni, cum animo nolente ceunt.«

AUG. Sed Manicheus non intelligit, etiam de hominis malo posse Deum creare quod bonum est, et hominem ipsum malo bene uti per pudicitiam coniugalem, cui malo reluctatur illicienti ad damnabilem turpitudinem. Sed tu qui hoc quod malum est, malum esse negas, cur ei repugnas, ne turpiter uiuas; et cur ei si consentias, necesse est ut turpiter uiuas?

CLXXXIu. IUL. Quod uero tu posuisti, »concupiscentie malum est, quod uitat ubique conspectum, et querit pudendo secretum« : ita et Manicheus, »Secretis,« inquit, »pudoribus agunt, quo tempore odio habent lucem, uti ne manifestentur opera eorum.«

AUG. Sicut Manicheus nescit quid boni agatur per carnalis concupiscentie malum; sic et tu nescis cui malo pudor querat secretum, etiam in bono opere nuptiarum.

CLXXXu. IUL. Quod uero ais, »quia concupiscentia qui licite commiscetur, malo bene utitur« , ut magis credi Apostolo commemores [1 1Kb] , qui dixisset, Quia non habitat in carne sua bonum, et hoc non bonum, id est malum in carne Apostoli habitans, uis concupiscentiam carnis uideri: Manicheus non aliter quam tu posuit. Nam postquam dixit, »Ne manifestentur opera eorum; Propter quod Apostolus,« inquit, »clamat ad Romanos, non bonum quod uolo, ago; sed malum operor, quod exhorreo: Dolebat enim,« inquit, »quia peccatum, id est, diabolus, operabatur in eo omnem concupiscentiam. Legalis auctoritas indicat malum concupiscentie, cum omnem eius usum uituperat, quem caro miratur et laudat.«

AUG. Numquid Apostolus omnem concupiscentie carnalis usum uituperat, qui dicit, Et si acceperis uxorem, non peccasti; et si nupserit uirgo, non peccat ? Ergo Manicheus quid loquatur ignorat. Sed nec tu quid loquaris intelligis, qui putas aliud significasse Apostolum quam carnis concupiscentiam: de qua alius apostolus, quod non sit a Patre, sed ex mundo sit, dicit : qua [2 1Kb] ut caro concupiscat aduersus spiritum, ex primi hominis preuaricatione descendere, catholicus doctus et doctor et didicit in Catholica [3 1Kb] et docuit .

CLXXXuI. IUL. Quod autem multum ad distinctionem inter te et Manicheum tenendam ualere existimasti,  ut diceres bonam quidem, sed primorum hominum tantum factam naturam, omnem autem deinceps per concupiscentiam fuisse subuersam: etiam Manicheus ita disseruit: »Opere,« inquit, »pretium est aduertere, quia prima anima que a Deo luminis manauit, accepit fabricam istam corporis, ut eam freno suo regeret. uenit mandatum, peccatum reuixit, quod uidebatur captiuum: inuenit articulos suos diabolus [1 1Kb] , materiam concupiscentie in eam seduxit, et per illam occidit. Lex quidem sancta, sed sancta sancte; et mandatum et iustum et bonum; sed iuste et bone.« Sic etiam in illa ad Patricium epistola, »quasi de prime factum flore substantie meliorem dicit secutis [2 1Kb] .« Non ergo magnum est, nec aliquid ad defensionem tui promouet, quod a criminatione nature humane Adam sequestrandum putasti, super cuius statu mox plenius disseremus. Hic monstrasse sufficiat, nichil ita rude in tuis sensibus inueniri, ut non sit iam Manichei uolutatione detritum.

AUG. Manicheus ex commixtione duarum naturarum ceternarum, boni scilicet et mali, non solum hominem, sed uniuersum mundum constare dicit, et ad eum omnia pertinentia; ita sane, ut ipsam fabricam mundi, quamuis ex commixtione boni et mali, Deo bono artifici tribuat: animalia uero, et cuncta que nascuntur e terra, et ipsum hominem, opera esse dicat maligne mentis, quam genti attribuit tenebrarum. Hinc est, quod »animam primam« dicit »a Deo lucis manasse, et accepisse istam fabricam corporis, ut eam freno suo regeret.« Non enim hoc de homine, sed de anima bona dicit, quam Dei partem atque naturam uniuerso mundo, et omnibus que in eo sunt, opinatur esse permixtam; in homine autem per concupiscentiam decipi. Quam concupiscentiam, quod sepe inculcandum est, non uitium substantie bone, sed malam uult esse substantiam. Mala non uacuum fuisse dicit Adam, sed eius minus habuisse, multoque plus lucis. uidesne huic dementie, que Dei naturam corruptibilem dicit, eamque male nature commixtione corrumpit, quantum catholica fides aduersa sit, que omnia mala generis humani, quorum non paruam partem paruulos etiam cernimus perpeti, et ipsam concupiscentiam qua caro concupiscit aduersus spiritum, quibus malis omnibus paradisus a uobis, sed uester, impletur, non dicit esse nisi ex natura bona, et a Deo bono bene instituta, sed propria uoluntate et primi hominis preuaricatione uitiata? Quod uos negantes, quid agitis, nisi ut hec omnia mala, que de peccato nature bone in paruulos uenire non uultis, commixtioni male nature tribuantur, quam Manicheorum furiosus error inducit? uidetis igitur, etsi uidere non uultis, insanos et perditos Manicheos, ne uobis adiuuantibus uincant, uobiscum esse uincendos; imo adiuuante Domino uobiscum esse iam uictos.

CLXXXuII. IUL. Persistit sane inuehi in nos, et  adiungit: »Hi autem qui concupiscentiam istam contra euangelicos et apostolicos Libros, quos uacuo lectitant, bonum ausi sunt dicere; uideas,« inquit, »sanctos eorum nunc cum filiabus dormisse, nunc cum pluribus et concubinis et uxoribus miscuisse negotium. Nec hoc Apostoli uident: Que societas luci et tenebris, fideli et infideli, Christo et Belial ? Errant glomerati nubilo [1 1Kb] concupiscentie, cuius ueneno ita fruuntur, ut amentia capti, cum hoc gerunt, a Deo id concessum putent; quasi ignorent Apostolum dixisse, Que geruntur ab eis in tenebris, turpe est etiam dicere« . uides nempe quomodo negotium uexat pudoris, atque contra nos id ualere plurimum putat, qui non malum dicere audeamus, quod uelandum tamen pudore fateamur. Nullum uestimentum ergo texuisti, quo deformitatem tui dogmatis operires, preter pannos quibus in parentis tui et magistri hereditate creuisti. Persistit igitur erigi in nos, faciensque apostrophen: »Age tu,« inquit, »defensor concupiscentie, aperto sermone narra fructus et opera eius. Ecce ego contra eam, non timeo lucem, quam illa trepidat, quam illa odit. Omnis enim qui male agit, odit lucem, et non uenit ad lucem, ne manifestentur opera eius . uidesne concupiscentiam mali esse originem, per quam misere anime libidini seruiunt, non sponte, quia hoc est quod nolente animo gerimus solum?« Hinc est quod et tu: »Nam quid est,« inquis, »quod labia, lingua, manus, inflexiones dorsi, ceruicis, et laterum, ut ad opera congrua moueantur, positum in potestate est; cum uero uentum fuerit ut filii seminentur, membra in hoc opus creata non seruiunt; sed exspectatur ut ea uelut sui iuris libido commoueat, et aliquando non facit animo uolente, cum aliquando faciat et nolente« ? Enumerasti tu nempe omnia officia membrorum, eaque commendans seruire uoluntatis [2 1Kb] imperio, libidinis negotium dicis, quod hoc solum nolente animo faciamus. Quid Manicheus? »uidesne,« inquit, »concupiscentiam mali esse originem, per quam misere anime libidini seruiunt, non sponte, quia hoc est quod nolente animo gerimus solum?« Sed uideamus quid aliud adiungat. »Denique omne peccatum extra corpus est, quia actuale est: qui autem fornicatur, in corpus suum peccat . Omne enim peccatum antequam fiat, non est; et post factum, memoria sola eius operis, non ipsa ipsa species manet: malum autem concupiscentie, quia naturale est, antequam fiat, est; cum fit, augetur; post factum, et uidetur et permanet.« Quid igitur nobiscum iurgas, quia te Manicheum uocemus; cum nec in illius scriptis aliud quam quod tu dicis, nec in tuis aliud quam quod ille uult persuadere, teneatur. Iam uero illud quod per plebia, a uobis tamen infusum, ora discurrit, in eadem Manichei epistola continetur, id est, »Si peccatum naturale non est, quare baptizantur  infantes; quos nichil per se mali egisse constat?« Ideo autem dixi illud per multorum uolitare linguas, quia uulgarius argumentum etiam a tardis quibusque comprehensum est: ceterum tu in tuis libris in eo spem totam reponis. Et hoc ergo ipsum hoc modo tuus preceptor exsequitur: »Qui his uerbis mihi interrogandi sunt, Si omne malum actuale est; antequam malum quispiam agat quare accipit purificationem aque, cum nullum malum egerit per se? Aut si necdum egit, et purificandus est; licet [1 1Kb] eos naturaliter male stirpis pullulationem ostendere [2 1Kb] , illos ipsos quos amentia non sinit intelligere, neque que dicunt, neque de quibus affirmant« . Audis quomodo conuiciatur nobis? Amentes uocat, nec intelligentes uel que dicamus, uel que affirmemus, qui male stirpis pullulationem negemus; cum baptizemus etiam eos purificante aqua, qui malum nullum egerint, id est, paruulos. Posita sunt nempe de eius multa sententiis [3 1Kb] : sed nisi Menoch filiam, et Manicheum qui se Christi apostolum nominat , titulus indicaret, te omnino suum pollicerentur auctorem. Cum ergo nichil aliud dicas, quam quod Mani [4 1Kb] docente didicisti; putas te in estimatione Catholicorum aliter habendum, quam illum per quem talium dogmatum sacramenta potasti?

AUG. Finisti tandem, que de Manichei epistola, quam tui college Flori orationibus adiutus te inuenisse letaris, contra nos putasti esse dicenda. Ubi certe Manicheus concupiscentiam carnis accusat, qua caro concupiscit aduersus spiritum: hanc autem Catholicis obiiciendam sic arbitratur, tanquam eam bonam esse dicant, quia nuptiarum bonum doctrine dominice atque apostolice sanitate commendant. Quando enim posset Manicheus malum concupiscentie carnalis a bono discernere coniugali, cum ad Hebreos Epistola nonnisi eorum dicat esse solidum cibum, qui exercitatos habent sensus, ad separandum bonum a malo ? Sed plane tu in huius Manichei morsum ineuitabiliter incidisti, tantus laudator concupiscentie carnis, ut eam non qualis ibi esse potuisset, si esse debuisset, sed omnino qualis nunc est, etiam in paradiso, id est in loco tam magne beatitudinis, collocares; ut scilicet illius loci habitatores ita beata pace fruerentur, ut in se ipsis intestino bello, ne in consensus illius illiciti uel inhonesti concubitus laberentur, contra motus concupiscentie dimicarent. Hoc malum in paradiso esse non posset, nisi forte illo picto, de quo superius locuti sumus, qui haberet titulum suprascriptum, Paradisus Pelagianorum . Ubi etsi ipsa concupiscentia occultis motibus corda casta sollicitans non posset ulla exprimi arte pictoris; pingi tamen possent grauide femine, cibos utiles fastidio repellentes, feda delectatione noxios appetentes, nauscantes, uomentes, pallentes, immaturos fetus abortu aliquando fundentes, in ipso  etiam partu pena, quam mater Eua suscepit, miseriam suam protestantes; etsi non sonante pictura, tamen facies tristium, gementium, plorantium, sicut poterat, imitante: natique ipsi omnes flentes communi sorte nascentium, et diuersarum uarietate penarum, et multi etiam postea sub uerberibus magistrorum. Hanc picturam nesciens quisquis aspiceret, et titulum legeret, causamque requireret; hec ei uidelicet, sed a uobis, egregia ratio redderetur, qua diceretis: Talis esset omnino etiam ibi conditio generis humani, quia talis est hic, ubi similiter a fetibus hominum nulla trahitur origo peccati. Si acquiesceret, fieret Pelagianus: si uero irrise huic insipientie acquiescere nollet, argueretur a uobis ut Manicheus. Sed huic contentioni, Dei sancte antistes Ambrosi, docte in Ecclesia et doctor Ecclesie, dic istis, concupiscentiam qua caro concupiscit aduersus spiritum, et de qua Manicheus nesciens quid loquatur, tendit muscipulas imperitis, non ex aliene commixtione nature, sicut ille desipit, sed nature nostre bone a bono condite ex preuaricatione primi hominis accidisse . Sed uos fortasse impudentissima peruicacia eligitis adiumenta prebere impurissimo Manicheo, quam sancto acquiescere Ambrosio. Agite ut placet, sed non gaudebit uel uobis adiutoribus Manicheus; quoniam catholica fide, in Christi nomine et uirtute utrosque uincit Ambrosius. Si enim talis esset ista concupiscentia, que carnali suo motu nec precederet, nec excederet hominis uoluntatem, sed eius semper sequeretur arbitrium; profecto nec Manicheus quid in ea iuste reprehenderet, inueniret; nec eam quispiam nostrum in paradiso coniugatos habere non potuisse contenderet; nec Ambrosius de preuaricatione primi hominis eam traxisse nos diceret, quia concupiscere contra spiritum non uideret. Nunc uero quia talis est, ut concupiscat contra spiritum, etiamsi spiritu resistente non uincat; et ideo esse non posset, pace illa magna in paradiso fruentium beatorum; nec fas est credere commixtione male nature corruptibilem Deum; restat ut et uos et Manicheos fides uincat Ambrosii de primi contagione peccati.

CLXXXuIII. IUL. Superest ut examinemus illam sententiam tuam, quam [1 1Kb] tu te ad unum sermonem reuocare pollicitus, breuiter, ut non est negandum, et acutule collegisti. Natura humana, si malum esset, non esset generanda; si malum non haberet, non esset regeneranda: atque ut ad unum uerbum utrumque concludam, natura humana si malum esset, saluanda non esset; si ei mali nichil inesset, saluanda non esset . In hoc loco non es a nobis ingenii tui laude fraudandus; pro tua enim prorsus dici melius ratione non potuit: sed tamen rerum natura non sinit, ut promoueat quidquam exacta calliditas. Durum tibi est omnino contra stimulum calcitrare: quidquid enim compegeris, non minus quam glacies admote ueritatis igne dissoluitur. Denique quid a nobis nunc referatur attende. Conclusisti  hoc modo: Certe natura hamana si malum esset, saluanda non esset. Assentimur; prorsus uerum dixisti: Si malum esset, saluanda non esset; quia res mala, et naturaliter mala, nec mereretur, nec caperet salutem. Cur non caperet? Quia aliud quam facta erat, fieri non posset: non autem mereretur, quia nichil in ea erat, quod Dei dignaretur liberare clementia. Cum autem dicimus, si esset , non illi spem negati conciliamus effectus; sed ad destructionem alterius opinionis, que incidit, de rebus impossibilibus dicere solemus, Si hoc uel illud, uerbi gratia, esset, illud sine dubio sequeretur: ut cum illud esse non potest, etiam hoc propter cuius amolitionem illatum fuerat, multo magis negetur. Iam igitur frequenter ostendimus, malum aliquid per naturam esse non posse: sed tamen nunc sine preiudicio istius constituti, sententie tue partem probamus, qua dixisti, Natura humana si malum esset, saluanda non esset. Salutem in Baptismate collocasti, et argumentatus es consequenter; quoniam si uerum dicerent Manichei, qui malam dicunt naturam, desiperent Christiani, qui male nature remedium Baptismatis crederent admouendum: et ideo qui malam confirmat hominum naturam, gratiam negare compellitur; quod [2 1Kb] ita recurrit, ut qui gratiam confirmat, hominum laudet naturam, cuius saluti eam intelligit fuisse prouisam.

AUG. Non est uerum quod dicis: fallis, aut falleris. Non enim qui malam, sed qui malum confirmat hominum esse naturam, id est, non qui eam malam esse, sed qui eam malum esse confirmat, gratiam negare compellitur. Nam ubi mala est, ibi magis indiget gratia. Mala quippe est natura malus homo; quoniam homo sine dubitatione natura est: sic mala est natura mala mulier; quoniam mulier utique natura est. Quomodo ergo, qui hoc dicit, gratiam negare compellitur; cum gratia naturis malis, id est, hominibus malis, ut mali esse desinant, opituletur? Sed aliter dicimus, Malus est iste homo; aliter, Malum est iste homo: illud uerum esse potest, hoc non potest. Sicut, uitiosus est homo iste, si dicimus, uerum esse potest: si autem dicimus, uitium est iste homo, uerum non potest esse. Proinde noli errare, uel mittere homines in errorem, et sic me dixisse intellige, Natura humana si malum esset, non esset generanda; si malum non haberet, non esset regeneranda: ac si dixissem, Natura humana, si uitium esset, non esset generanda; si uitium non haberet, non esset regeneranda. Item quod sequitur, ubi me ad unum uerbum dixi utrumque concludere, ita dixi, Natura humana si malum esset, saluanda non esset; si ei mali nichil inesset, saluanda non esset: tanquam dicerem, Natura humana si uitium esset, saluanda non esset; si ei uitii nichil inesset, saluanda non esset. Ecce feci uerba mea planiora, non ut inuenires quod contra diceres; sed ut intelligereris non potuisse inuenire quod diceres.

CLXXXIX. IUL. Quid igitur hinc conficiatur, aduerte: non adherere negationem gratie laudi humane  nature; quinimo hec quatuor ita esse coniuncta, ut alterum sine altero teneri nequeat; sed infamia nature pariat negationem gratie, et laus gratie pariat predicationem nature: ista enim in quamuis sibi partem reciprocari possunt. Bene ergo dixisti, Natura humana si malum esset, saluanda non esset: hoc enim utrumque dicunt Manichei, malam uidelicet carnis naturam, nec posse saluari per gratiam, nec debere.

AUG. Sed illi sic dicunt malam carnis naturam, ut eam malum esse dicant, non malum habere; quia ipsum uitium non substantie accidens, sed substantiam putant esse.

CXC. IUL. Sed post hec admoues sententiam tibi charam, et dicis: Si autem nature humane mali nichil inesset, saluanda non esset. Qui ergo dicit eam bonum non esse, bonum negat condite Creatorem: qui uero negat ei malum inesse, misericordem uitiate inuidet Saluatorem . Sit igitur lector intentus: uidebit nichil te dixisse aliud, quam quod dicendum negaras: pronuntiasti enim, ei rei malum inesse naturaliter, quam dixeras malam non esse naturaliter.

AUG. Non dixeram malam non esse, sed malum non esse: hoc est, ut planius loquar, non dixeram uitiatam non esse, sed uitium non esse. Relege, et intellige.

CXCI. IUL. Sed intelligi non potest aliud mala natura, quam id quod malum est habere congenitum.

AUG. Siue congenitum sit malum, sicut ingenii fatuitas, siue uoluntate assumptum, sicut homicidium; potest dici malus homo etiam mala natura, quia et homo natura est; sicut malus equus potest et malum animal dici, quia et equuus animal est.

CXCII. IUL. Et ut fiat breuis ac pura conclusio: si nature inest ita malum, ut nascatur ex ea cum ipsis seminibus malum; mala sine dubitatione conuincitur.

AUG. Etsi mala conuincitur, non tamen malum est: quia etsi uitiata conuincitur, non tamen uitium est.

CXCIII. IUL. Si autem uindicatur a malis, et bona defenditur, nec nasci ex ea malum, nec ei inesse potest naturaliter. Euanuit igitur conclusio tua; quia sententia, quam secundo loco intulisti, non distinxit, sed geminauit priorem.

AUG. Non continuo, si bona defenditur, uindicatur a malis. Eadem quippe natura, et bona est, in quantum natura est; et mala est, si uitiata est: non est tamen malum ulla omnino natura. Non igitur euanuit mea conclusio, qua dixi, Natura humana, si malum esset, saluanda non esset; si ei mali nichil inesset, saluanda non esset. Sed si uis uerum dicere, dic potius euanuisse argumentationem tuam, qua uoluisti refellere conclusionem meam.

CXCIu. IUL. Natura, inquis, humana si malum esset, saluanda non esset; si ei mali nichil inesset, saluanda non esset: quid aliud ostendisti, quam unam rem  propter id debere saluari, propter quod illam negaueras debere saluari?

AUG. Saluanda est, quia mala est, non quia malum est: si autem esset malum, saluanda non esset. Non enim quia malum est, sed quia malum habet, mala est: sicut non quia uitium est, sed quia uitium habet, uitiosa est. Quia uitiosa est ergo, saluanda est: si autem ipsa natura, hoc est, ipsa substantia, uitium esset, saluanda non esset. Quomodo ergo unam rem propter hoc dixi debere saluari, propter quod illam negaueram debere saluari; cum aliud sit uitium habere, aliud uitium esse? Saluanda est ergo, quia uitium habet, non quia uitium est: si autem uitium esset, saluanda non esset. uides quam non hoc sit respondere, quod est non tacere: quandoquidem uides te nichil respondisse, et tamen tacere noluisse.

CXCu. IUL. Ac per hoc, eo reuolutus es, ut Manicheum, quem professione contempseras, argumentatione reparares. Nam dicendo, Si mala esset, saluanda non esset, speciem pugnantis indueras: subdendo autem, sed si nichil in ea mali esset, saluanda non esset, ipsi te fideliter militare docuisti. Cum ergo apparuerit hoc tua quod Manichei sententia contineri, id est, malam esse [1 1Kb] hominum naturam, cui ille et tu pariter malum inesse dicitis, tuque pronuntiaueris malam naturam non esse saluandam; absolutissime confectum est, fidem uestram iunctis omnino turmis tam naturam impugnare, quam gratiam.

AUG. Numquid quoniam uerba mea mutas, ut aliquid respondisse uidearis, ideo difficile aut impossibile facis legentibus, uel recolere [2 1Kb] animo, uel certe in hoc ipso tuo libro paulo superius relegere, et uidere quid dixerim, ubi et ipse illa sicut a me sunt dicta posuisti? Ego enim non dixi, Si mala esset, saluanda non esset; cum ideo saluanda sit, ut non sit mala: sed dixi, Si malum esset, saluanda non esset. Habendo quippe uitium mala est, quo consumpto, sine dubitatione fit salua: non ipsa uitium est; alioquin ipsa consumeretur, cum consumitur uitium. Cum uero salute uitium consumatur, quid isto modo nisi natura saluatur? Cum itaque dicitur sanari uitium, non ipsum uitium, sed illa cui hoc inerat, natura saluatur; que si uitium esset, non saluaretur, sed finiretur potius sanitate: imo sanitas hoc modo ulla fieri non posset; quoniam si fieret, maneret natura sanata, consumpto uitio quo non erat sana; si autem natura uitium esset, non utique consumpto uitio sanaretur, sed ipsa consumeretur. Ac per hoc, natura humana non si mala esset, sed si malum esset, hoc est, si uitium esset, saluanda non esset; si ei nichil mali inesset, hoc est, si uitio mala non esset, saluanda non esset [3 1Kb] . Ecce quod dixi; noli mutatis a te uerbis meis uelle facere locum, non responsionibus, sed contentionibus tuis.

CXCuI. IUL. Sequiturque ut nemo possit laudare  gratiam Christi, nisi qui in natura bonum opus laudauerit Conditoris.

AUG. Hoc uerum dixisti: et ideo etiam in mala natura opus laudabile est Conditoris; quia et natura mala, in quantum natura est, bonum est; atque ut hoc bonum liberetur a malo, gratia necessaria est.

CXCuII. IUL. Certe nulla hic de studiis adultorum hominum questio, sed de sola nascentium qualitate uersatur, in quibus nature examinatur status. Hanc tu itaque naturam sine aliquo proprie uoluntatis admixtu ream, damnatam, malis, id est, criminibus, plenam, cum Manicheo tamen asseris: quam nos sine scelere, sine peccati malo innoxiam, et capacem uirtutis tuemur.

AUG. Agnoscimus te, agnoscimus magnum tutorem, qui paruulis quos tueris, non sinis succurrere Saluatorem. Si autem sinis, dic, queso, quando salui corpore baptizantur, ex quo malo, ex quo uitio, ex qua parte [1 1Kb] saluentur. Sed quid dicturus es, homo qui facis tibi paradisum tuum, quem non erubescis implere penis immeritis paruulorum?

CXCuIII. IUL. Hanc ergo tu in paruulis, criminosam, uitiosam, et damnatam sua uoluntate arguis, an conditione nascendi? Si propria uoluntate, ut uidelicet illi paruuli suis studiis peccasse dicantur; monstrum quidem opinionis [2 1Kb] exoritur, peccati tamen tradux negatur; non enim accepit ab alio, quod potuit ipse committere: sin autem tot mala non actione sua, sed conditione sortitur, naturaliter iniqua conuincitur.

AUG. Nec sua uoluntate arguo naturam paruulorum; nemo enim quia uult nascitur; nec conditione nascendi, nisi quia miseri nascuntur, non quia nascuntur. Nasceretur enim etiam natura humana in paradiso, ex Dei benedictione fecunda, etiamsi nemo peccasset, donec Deo precognitus sanctorum numerus compleretur. Sed illi paruuli nec flerent in paradiso, nec muti essent, nec aliquando uti ratione non possent, nec sine usu membrorum infirmi et inertes iacerent, nec morbis affligerentur, nec a bestiis lederentur, nec uenenis necarentur, nec aliquo casu uulnerarentur, uel ullo sensu, aut ulla parte corporis priuarentur, nec a demonibus uexarentur, nec surgentes in pueritiam domarentur uerberibus, aut erudirentur laboribus, nec ulli [3 1Kb] eorum tam uano et obtunso nascerentur ingenio, ut nec labore, nec dolore ullo emendarentur; sed excepta, propter incapaces uteros matrum, sui corporis quantitate, tales omnino qualis Adam factus est, gignerentur. Nunc autem nec tales essent quales uidemus, nec talia paterentur, nisi peccato illo magno natura humana in has miserias mutata atque damnata. Non ergo ita se habent conditione nascendi, sed contagione peccati et conditione supplicii.

CXCIX. IUL. Quo ergo super nature iudicio Manicheus tuque distatis? Quia ille, inquis, eam malam  fatetur. Tu ergo si id abnuis, bonam eam esse pronuntia; et sublata contentio est: capieris statim ueritatis retibus in salutem. Sed reclamas. Audiamus ergo quid parias, Aristoteles Penorum [1 1Kb] . Tantum, inquis, malum ei inest, ut possideatur a diabolo, atque eternum mereatur incendium.

AUG. Tu autem qui eam negas a diabolo possideri, procul dubio negas a potestate erui tenebrarum, cum in Christi regnum regeneratione transfertur; et accusas uniuersam catholicam Ecclesiam magno crimine maiestatis. Non enim legibus huius mundi alio crimine tenetur reus, quisquis imaginem, quamuis non uiuam, tamen imperatoris exsufflat: exsufflantur autem paruuli in exorcismo, priusquam baptizentur: exsufflantur igitur uiue imagines, non regis cuiuscumque, sed Dei. Imo uero exsufflatur, sed diabolus, qui contagione peccati tenet paruulum reum, ut illo foras misso  paruulus transferatur ad Christum. Exsuffletur itaque Iuliani amentia, ne maiestatis rea in paruulorum mundatione et exsufflatione dicatur Ecclesia. Si autem non eruitur a potestate tenebrarum, et illic remanet paruulus; quid miraris in igne eterno cum diabolo futurum, qui in Dei regnum intrare non sinitur? An quia Pelagiani nescio quem paruulis non baptizatis, preter Dei regnum, quietis et uite eterne locum preparant, ideo Christi erit falsa sententia: Qui crediderit et baptizatus fuerit, saluus erit; qui autem non crediderit, condemnabitur ? Quisquis autem negat paruulos credere per ora gestantium, neget eos et accipere Baptismum, quia in manibus gestantium reluctantur.

CC. IUL. Sed adeo mala non est, ut nisi Manicheus eam accusare non possit.

AUG. Manicheus ergo dixit, Omnes sub peccato nascimur, quorum ipse ortus in uitio est ? Sed quia hoc dixit doctus et doctor catholicus, quid es nisi deceptus et deceptor hereticus?

CCI. IUL. Ego, inquit, tamen non sum Manicheus, qui eam absoluo uerbis, et condemno iudiciis.

AUG. Tu eam condemnas iudicio, et hoc iniquo, quam mala tanta uis perpeti sine merito malo.

CCII. IUL. Quid igitur hic primum accusem, impudentiam mentientis, libidinem disputantis, an profanitatem tam praua credentis? Nobis tamen intelligo utendum prophete esse uerbis: Beati sumus Isrel, quia que Deo placent, nobis nota sunt .

AUG. Itane uero, que Deo placent uobis nota sunt? Insulse, ut sine ulla contagione peccati premantur paruuli graui iugo, placet Deo [2 1Kb] ? Trahunt ergo contagium de illo primo magnoque peccato: quod uos nolentes fateri, quid nisi iniustum iudicium datis Deo?

CCIII. IUL. Sed inuectionum officium legentium censura supplebit: nos pergamus ad reliqua. Certe  nullum est in rebus aliud malum, quod uere malum sit, nisi quod peccatum uocamus.

AUG. Si non sunt mala etiam supplicia peccatorum, non est quomodo defendas Deum dixisse uerum, qui dixit creare se mala ; non enim dicendus est creare peccata.

CCIu. IUL. Ex quo peccato gignitur in unoquoque, ut dicis, naturale malum: nichil est igitur aliud uere malum, quam meritum malum.

AUG. Non tantum meritum malum, uerum etiam pena, que malo merito redditur, malum est. Non enim uere malum est peccatum, et non est uere malum pena peccati. Si ergo nullum esset in paruulis ex origine malum meritum, quidquid mali patiuntur, esset iniustum. Et ideo ista mala in paradiso esse non possent; quia nullum esset ibi meritum malum, si felix obedientia permaneret. Ac per hoc, quia hic sunt in paruulis mala, que ibi non essent; habent etiam meritum malum, quod nisi originaliter non haberent.

CCu. IUL. Si ergo et Manicheus non ob aliud dicit malam naturam, quam quod eam mali meriti arbitratur, cui putat inferenda supplicia; et tu nature humane malum inesse confirmas, nec aliud malum quam quod Manicheus, id est, concupiscentiam carnis, quam a diabolo concionaris infusam [1 1Kb] ; eamque sic mali meriti esse dicis, ut eternis eam persistas adiudicare tormentis: non aliter sine dubio quam Manicheus, pessimam illam damnatamque pronuntias.

AUG. Iam erubesce. Concupiscentia carnis non est a Patre, sed ex mundo est; id est, ex hominibus, quorum fetibus impletus est mundus: hanc autem Manichei tribuunt genti tenebrarum, adiuuantibus uobis, qui hoc malum nobis per preuaricationem primi hominis, secundum Ambrosianam , hoc est, catholicam fidem, in naturam uertisse non uultis.

CCuI. IUL. uideamus ergo quomodo huc redeat etiam pars secunda sententie tue. Dixisti enim: Qui dicit naturam humanam bonum non esse, bonum negat condite creatorem: qui uero negat ei malum inesse, misericordem uitiate inuidet saluatorem . Si ergo, ut tu profiteri coactus es, qui negat eam bonum esse, bonum etiam conditorem eius, id est, Deum negat; et nichil aliud est malam esse naturam, quam malum meritum habere naturaliter; ueritati nostre adminiculatur etiam uestra confessio, negare uos uidelicet Deum bonum hominum conditorem, quorum malam esse naturam, et uitiis eius iuratis, et penis.

AUG. Natura humana, etsi mala est, quia uitiata est; non tamen malum est, quia natura est. Nulla enim natura, in quantum natura est, malum est; sed prorsus bonum, sine quo bono ullum esse non potest malum: quia nisi in aliqua natura ullum esse non potest uitium; quamuis sine uitio possit esse, uel nunquam uitiata, uel sanata natura: quod Manichei si intelligerent, Manichei omnino non essent, duas ex contrariis  partibus boni et mali introducendo naturas. Si ergo uides quid inter nos et Manicheos intersit, tace: si non uides, tace.

CCuII. IUL. Non ergo inuidemus saluatorem illi, quam conditoris sui dignitate defendimus: sed malum eam negamus esse, ne efficiamur Manichei; malum ei negamus inesse, ne mutatis nominibus simus totidem Manichei.

AUG. Prorsus contra Manicheos estis, cum dicitis naturam malam non esse: sed Pelagiani estis, cum ei malum dicitis non inesse, et nescientes suffragamini Manicheis, dicendo malum, quod ei manifestum est inesse, ex primi hominis preuaricatione non esse; ut concludant illi aliam substantiam naturamque mali esse.

CCuIII. IUL. uitiari autem in unoquoque iam suo arbitratu uel bonum agente uel malum, persone meritum dicimus, non nature. Et ideo per gratiam Christi id sanari asserimus, quod uitiari potest: quoniam nec aliud sauciatum ostenditur, quam quod sanatum docetur.

AUG. Certe uos inuidetis paruulis Saluatorem: exsufflandi sicut ipsi, si hoc uobis prodesse crederetur, ut erueremini de potestate tenebrarum, et in regnum Christi transferremini.

CCIX. IUL. In baptizatis autem non concupiscentia [1 1Kb] carnis, que naturalis est, sed concupiscentie male aufertur reatus.

AUG. Ioannes apostolus concupiscentiam carnis dixit a Patre non esse, sed ex mundo , hoc modo eam malam faciens intelligi: tu autem non concupiscentiam carnis que naturalis est, sed concupiscentiam malam reatum habere dicis. Apud te quippe nec quando concupiscitur fornicatio, concupiscentia carnis mala est; quia, ut dicis, bono male utitur, qui sic utitur. Bonum est ergo ipsa semper, ut uis, siue quis ea coniugium, siue adulterium concupiscat: quoniam si coniugium, bono bene utitur; si adulterium, bono male utitur. Pugna igitur cum apostolo Ioanne, non mecum: non enim consentis ei dicenti eam malam, quam dicit concupiscentiam carnis a Patre non esse, sed ex mundo, quamdiu tu dicis concupiscentiam carnis, etiam quando ea malum concupiscitur, esse bonam, ac per hoc nunquam malam. Sed, crede mihi, nemo christianus est qui non malit apostolo Ioanni consentire, quam tibi.

CCX. IUL. Ac per hoc, nec aliquod peccatum esse, tam Conditoris humani generis, quam Redemptoris [2 1Kb] , testimonio comprobatur.

AUG. Quid est quod dicis nimis inconsiderate, nec aliquod peccatum nature inesse? quasi peccatum possit omnino inesse nisi nature, etiamsi non sit origine attractum, sed uoluntate commissum. Siue quippe angeli, siue hominis peccatum, manifestum est inesse uel angelo uel homini: quis autem sic exorbitet a rerum natura, ut hominem uel angelum neget esse  naturam? Quid est item quod clausis oculis loqueris? Quid est, rogo, quod dicis, nec concupiscentiam peccatum esse? Itane contra Apostolum te disputare non uides? Ille namque peccatum esse concupiscentiam, satis omnino monstrauit, ubi ait, Peccatum non cognoui nisi per legem: nam concupiscentiam nesciebam, nisi lex diceret, Non concupisces . Quid hoc testimonio clarius, quid tua sententia uanius dici potest?

CCXI. IUL. Et ut que sunt acta repetamus: inimicam esse iustitie Dei opinionem traducis, tam preceptorum Dei, quam iudiciorum eius attestatione monstraui.

AUG. Inimicos uos potius esse iustitie Dei, quem facitis super filios Adam a die exitus de uentre matris eorum iniuste posuisse graue iugum , dum negatis originale peccatum, et testimonio Scripturarum, et ipsis calamitatibus paruulorum, que in paradiso nisi uestro non possent esse, monstratum est  .

CCII. IUL. Concupiscentiam autem carnis ad conciliandum sexibus fecunditatis negotium, a Deo inditam creatore corporum, non nisi a Manicheo accusari, scriptorum eius insertione perdocui.

AUG. Concupiscentiam carnis, quam malam esse docet Scriptura diuina, per illam quippe caro concupiscit aduersus spiritum. , uos adiuuantes Manicheos, Deo ceterne genti tribuere tenebrarum, dum non uultis eam pertinere ad originale peccatum, et in Dei paradiso audetis insuper collocare euidentissimis documentis, et diuine auctoritatis et sobrie rationis ostendimus.

CCXIII. IUL. Nec alia apud uos argumenta esse pro traduce, quam que Manicheus tribuisset, ostendi.

AUG. Non esse Ambrosium Manicheum, qui fidei catholice inuictissimus [1 1Kb] et Manicheos prostrauit et uos, qui dixit discordiam carnis et spiritus, ubi per tuam susceptam caro concupiscit aduersus spiritum, per primi hominis preuaricationem in nostram uertisse naturam , etiam testimonio tui principis  eumdem laudantis episcopum, conuictus atque contortus cogeris confiteri.

CCXIu. IUL. Te autem liberi arbitrii negatorem, et Dei nascentium conditoris, sententie tue discussione patefeci.

AUG. Me non esse liberi arbitrii, quod tu extollendo precipitas, negatorem, sed potius defensorem Dei gratiam confitendo, quod arbitrium tu decipis [2 1Kb] in tua uirtute fidendo, innumerabilia sacra testimonia proclamant: nosque non negare Deum nascentium conditorem, sed uos negare Deum nascentium saluatorem, ea que utrique diximus, legentibus indicabunt.

CCXu. IUL. Malam autem a uobis pronuntiari naturam, eius sententie, quam tu uno uerbo conclusurum  te promiseras, explicatione conuici.

AUG. Naturam humanam non malum esse, sed ei malum inesse monstraui: unum horum docens per eiusdem nature substantiam et eius substantie conditorem Deum; alterum, per eiusdem nature miseriam et ab eadem miseria saluatorem Deum. Te autem ratiocinationem meam non potuisse dissoluere, etsi non tibi respondissem, lector posset diligens et intelligens inuenire.

CCXuI. IUL. Atque ideo etiam tardissimis ad intelligendum uel tuo fauore deceptis [1 1Kb] liquere confido, te Manichei solum auersari nomen; ceterum ex omni fide cum cunctis traducis sectatoribus, non minus spurcis quam stolidis eius inherere dogmatibus.

AUG. Aliud et contra est omnino quam putas, quod liquere etiam tardissimis dicis. Illud namque potius etiam tardissimis liquet, si legendis utriusque nostrum scriptis intentam curam non grauentur impendere, me demonstrasse, non solum quod ego sim Manicheorum  inimicus errori, eorumque nefaria dogmata Deo ueritatis opitulante subuerterim; sed etiam quod uos Manicheorum tantum adiuuetis insaniam, ut se omnino gloriarentur inuictos, nisi catholica fide, quam Deo miserante defendimus, non per uos, uel a uobis, sed uobiscum potius uincerentur. Te autem ideo me unum elegisse, cui Manicheorum nomine et crimine, quanto crebrius, tanto conuiciareris odiosius, quia eo modo putasti catholicam, que uos arguit, fundatissimam fidem, et clarorum atque sanctorum defensorum eius notissimam multitudinem, qui ea que didicimus et docemus, didicerunt atque docuerunt, sine inuidia te posse destruere, horrore nefandi nominis, non obiecti criminis ueritate. Sed firmum fundamentum Dei stat: nouit enim Dominus qui sunt eius . uerba uero libri mei, que tibi quasi refellenda proposueras, quomodo quibusdam paucissimis quasi ad speciem pugne qualiscumque tentatis, multo plura cetera, diffusa atque interfusa tua nebulosa loquacitate uitaueris, interim quia longum est hic ostendere, ut per se ipsum aduertat et inueniat, dimitto lectori.



LIBER QUARTUS.


Iulianum quarto suo libro disputantem aduersus ea dicta libri secundi de Nuptiis et Concupiscentia, que a capite quarto ad undecimum comprehenduntur, refellere pergit Augustinus. Concupiscentiam carnis malam esse, neque homini fuisse a Deo conditore inditam, propugnat doceri eo ipso loco, quem in hanc rem adhibuit, ex Ioannis Epistola 1, cap. 2, u. 16, Omne quod est in mundo, concupiscentia carnis est, et, que non est ex Patre, etc. Atque illam quidem ad naturam pecoris, sed ad ipsius tamen penam hominis pertinere. Pudorem membrorum nonnisi post peccatum accidisse ob libidinis rebelles motus. Porro ne in Christo ulla prorsus fuisse putetur carnis concupiscentia, uehementer certat contra Iulianum. Paruulos originali culpe nasci obnoxios, non per proprie uoluntatis arbitrium, sed per contagium peccati a primo parente uoluntate commissi. Locum uero a se ex Sapientie libro, cap. 12, u\ 10 et 11, prolatum, scilicet, Non ignorans quoniam nequam est natio illorum, etc., ad id etiam ualere, ut nostre originis uitium demonstretur.

 I. IULIANUS. Existimo ego sollicitum lectorem posse mirari, cur cum opusculum meum certo librorum numero, ex scribentium solemnitate distinxerim, tamen libri alterius soluam in altero questiones: unde est illud quod in tertio uolumine disputaui, Apostoli sensus [1 1Kb] , qui per unum hominem peccatum in mundum intrasse dixit  , illud quod ex uno Abraham generatio Iudeorum descendisse perhibetur , nichil uel exigui intulisse concussus [3 1Kb] . Id autem putet lector iste, cui nunc satisfacere instituo, in secundo debuisse uolumine collocari. Norit igitur, hanc responsionis fidem, qua etiam illa que putantur intermissa, uel in libro sequenti supplentur, nec quidquam incommodare certamini, nec de ulla festinationis perturbatione, sed tam de causarum necessitate, quam de consilii ratione contingere. Suppetit uero magnorum ingeniorum copia, quorum exemplis talis stili consequentia uindicetur: sed inepta iactatio est, ad defensionem simplicis negotii sonantia priscorum nominum aduocare suffragia, et securitatem facti reddere defensione suspectam. Secundum ergo librum, quem asserendis Apostoli sententiis destinaram,  ne in nimiam longitudinem leuium questionum proferret adiectio, disputatione necessaria terminaui. uerum quia munere serie dissertationis impleto, libuit etiam ineptis questionibus obuiare, et tardissimorum quorumque, qui et frigidis possunt obiectionibus permoueri, placuit habere respectum, tertio libro qualiter ex uno multi nati dicerentur ostendi. Est tamen etiam decentissimum, si uolumen sequens prioris debitum luat, ut et magna inter libros uideatur esse concordia, et ad cognitionem totius operis inuitentur legentes; cum et si dilata in primis aliqua estimauerint, intelligunt pretermissa non esse. Ostenso igitur fidei [1 1Kb] et industrie operis conuenire quod fecimus, congrediamur cum Manicheis [2 1Kb] pro Dei operibus et legibus; ab illis naturalis mali deformitatem, ab istis iniquitatem iudiciorum feralium repellentes; docentes in istarum preceptis nichil de bono suo perdidisse iustitiam, in illorum seminibus nichil de malo suo diabolum miscuisse; hec postremo digna esse Deo rectore, illa Deo dignissima conditore.

AUGUSTINUS. Congressionem tuam Manichei, ne in nostra congressione superarentur, pro auxilio magno  sumerent, nisi et uos cum eis fides catholica superaret: quandoquidem discordiam concupiscentiarum carnis et spiritus, et miserias generis humani, quibus plena est natura mortalium, incipientes a fletibus et calamitatibus paruulorum, propterea non sinuntur duarum, quas inducunt, naturarum commixtioni tribuere; quia hec omnia nature peccato uitiate, quam Deus bonam condidit, nec uitiatam fecunditatis munere et bono opificio suo deserit, auctoritate diuina et uerissima ratione tribuuntur. Quod uos negantes, arma quidem quibus uincuntur, conamini infringere; sed tam sunt firma et inuicta, ut siue illis ad uos, siue uobis ad illos transfixis et peremptis perueniant, utrosque prosternant.

II. IUL. Quibus duobus si creditis [1 1Kb] , id est, Dei nec opera mala esse, nec iniqua iudicia; totum traducis dogma conteritur: sicut e regione, traducis impietate suscepta, hec duo, conditio Dei atque iudicatio, per que solum Deus potest intelligi, destruuntur.

AUG. Nec opera mala sunt Dei, quando et de malis quibuscumque bene operatur, et paruulis, quos de massa per primi hominis preuaricationem perdita bene operatus est, etiam sanandis benigne opitulatur; nec iniqua iudicia, quando graui iugo super filios Adam a die exitus de uentre matris eorum , nonnisi peccatorum merita ulciscitur. Hec cum creduntur atque intelliguntur, et Manicheorum et Pelagianorum error exstinguitur: Manicheorum scilicet, quia mala ista generis humani uolunt deputari nescio cui mali principio eternitati Dei ceterno; Pelagianorum autem, quia nolunt imputare peccato.

III. IUL. Iam ergo ea que contexuit lacerator naturalium, ponderemus: sed ut rerum, que mutua sunt responsione perplexe, lectori nostro tam intelligentia quam discretio suggeratur, quo genere obluctetur, admoneo. Profitetur scriptis obuiare nostris, que ad se ait in breui chartula destinata, et ponit aliquas sententiarum mearum particulas atque suggillat, que in meo opere non tenentur.

AUG. Deo gratias, quod ipsis [2 1Kb] quatuor libris tuis, unde ille quod uoluit, sicut uoluit, excerpsit, cuius ad me chartula missa peruenit, sex libris meis ad cuncta respondi. Puto quod ibi non es dicturus, aliqua me redarguere uoluisse, que in tuo [3 1Kb] opere non tenentur: quod et si dixeris, idque probaueris; etiam gratulari debeo, non te dixisse, que dicere non deberes: atque utinam quecumque uerba tua rectissime reprehenduntur, nulla omnino dixisses.

Iu. IUL. Loquitur ergo ad ualerium: Attende quibus se existimat aduersum nos huic premisso titulo consonare: Deus, inquit, qui Adam ex limo fuerat fabricatus, Euam construxit e costa, et dixit, »Hec uocabitur uita, quoniam mater est omnium uiuentium.« Non quidem ita scriptum est, sed quid ad nos? solet memoria falli in uerbis, dum tamen sententia teneatur.  Nec Eue nomen ut appellaretur uita, Deus imposuit, sed maritus. Sic enim loquitur  : »Et uocaui Adam nomen uxoris sue uita,« quoniam mater est omnium uiuentium . Stupenda doctoris eruditio, qui ne paululum quidem a Scripturarum sinit sermone deflecti. Imperitiam nostram arguit; sed obliuioni ueniam dare dignatur, qua factum erat ut ego dicerem nomine uite a Deo mulierem nuncupatam: ita per occasionem breuem, et eruditus apparere studuit, et benignus. Sed ut non est admiranda diligentia, nominatorem femine comperisse; ita impudentia non ferenda est, uelle ignoscere quod culpare non possis. Non enim ita in meo opere legitur, sicut in commentis huius tenetur. Ego quippe posito legis testimonio, quo dixisse rerum Creator ostenditur, Non est bonum solum esse hominem; faciamus ei adiutorium simile sui : Quid est hoc, inquio, »Non est bonum esse solum hominem?« Numquid Deus aliquid fecerat, quod non bonum iure [1 1Kb] dici posset; maxime qui omnia non solum [2 1Kb] bona, sed etiam bona ualde fecerat? Quomodo ergo ait, »Non est bonum solum esse hominem?« quo sermone non reprehenditur creature status, sed ostenditur humano generi perniciosam unionem esse potuisse, nisi ministerio diuersi sexus successio germinasset. Nam si etiam Adam speretur potuisse immortalis fieri, nisi deliquisset: tamen manifestum est, patrem eum nunquam fieri potuisse, nisi reperisset uxorem, que de latere [3 1Kb] dormientis assumpta, prima compellatione cui operi parata esset audiuit: »Hec uocabitur uita, quoniam mater est omnium uiuentium.« Quo sermone monstratum est, neminem deinceps hominum uel esse posse, uel uiuere, qui non conceptus beneficio substitisset. Cum ergo clareat, in re quidem non magni ponderis, tamen nichil a me ita fuisse prolatum, ut illud preter impudentiam singularem quisquam possit arguere; inusta est nota publice falsitatis egentissimo omnium, qui cum uult donare quod non tenet, uno tempore pariter delinquit, et penuria iuris, et ambitu largitatis.

AUG. Si non tu ita posuisti Libri uerba diuini, sicut ego in illa chartula inueni; non tibi, sed ei qui sic scripsit, ignoui: cui ambo debemus ignoscere. Si autem me putas non hoc inuenisse in chartula, sed tanquam hoc inuenerim, ideo mendaciter illa uerba posuisse, ut esset quod tribuerem quasi errori tuo; nunc tibi certe, quod tam male ac falso de me fueris opinatus, ignosco.

u. IUL. Postquam ergo hoc tali grauitate reprehendit, pergit ad reliqua, ac patronum suum commonet, ut his que sequuntur attendat. Deus igitur, inquit, maris creator et femine, conuenientia generationibus membra formauit. Sed hoc tantum de capite dictorum meorum inserens, pretermissis plurimis omnino uersibus, quibus nouitas potissimum inculcatur animarum nichil aut carni aut semini debentium, subdit illud meum: Ita gigni corpora de corporibus ordinauit:  quorum tamen efficientie potentia operationis interuenit, omne quod est, ea administrans uirtute, qua condidit. Si igitur non nisi per sexum fetus, non nisi per corpus sexus, non nisi per Deum corpus; quis ambigat fecunditatem Deo iure reputari? Postquam hec itaque de meo posuit, commendat quoniam [1 1Kb] catholice ea dicta etiam ipse fateatur. Quis non ergo putaret hominem fuisse mutatum? uerum non fit immemor sui; sed similem conditionem arbitratur praui dogmatis et pudoris, ut etiam illud perspicuo reparetur exitio, sicut hic assiduo durescit attritu. Probat ergo sententiam meam, et ferrum preiudicii in fidem suam spontaneo defigit amplexu: sed post hec quasi integer uirium, autumat superesse quo dimicet. Sic enim sequitur: Post hec que ueraciter et catholice dicta sunt, imo in diuinis Libris ueraciter scripta, non autem ab isto catholice dicta sunt, quia non intentione catholici pectoris dicta sunt; iam propter quod ea dixit, Pelagiana et Celestiana heresis incipit introduci. Namque attende quid sequitur. Hic denuo nostra dicta subiungit: Quid ergo suum diabolus cognoscit in sexibus, per quod fructum eorum iure possideat? Diuersitatem? Sed hec in corporibus est, que Deus fecit. Commixtionem? Sed non minus benedictionis quam institutionis priuilegio uindicatur. uox enim Dei est, »Relinquet homo patrem et matrem, et adherebit uxori, et erunt duo in carne una: »uox Dei est,« Crescite, et multiplicamini, et replete terram.« An forte ipsam fecunditatem? Sed ipsa est instituti causa coniugii. Ad quod respondit, quia nec diuersitatem sexuum, nec commixtionem, nec fecunditatem diabolus cognoscat in sexibus, per quod fructum eorum iure possideat: sed his omnibus absolutis inuenit quod diabolo deputaret, nostramque honestatem nomine timoris incessit, qui inter tot corporum sexuumque munera, ueriti simus carnis concupiscentiam nominare. Sic ergo aduersum me patrono suo loquitur: Sed iste in his omnibus noluit nominare concupiscentiam carnis, que non est a Patre, sed ex mundo est ; cuius mundi princeps dictus est diabolus: qui eam in Domino non inuenit, quia Dominus homo non per ipsam ad homines uenit. Unde dicit etiam ipse, »Ecce uenit princeps mundi huius, et in me nichil inueniet« : nichil utique peccati, nec quod a nascente trahitur, nec quod a uiuente additur. Hanc iste noluit nominare in his omnibus, que commemorauit, naturalibus bonis, de qua etiam nuptie confunduntur, que de his omnibus gloriantur. Nam quare illud opus coniugatorum subtrahitur et absconditur etiam oculis filiorum, nisi quia non possunt esse in laudanda commixtione sine pudenda libidine? De hac erubuerunt etiam qui primi pudenda texerunt : que prius pudenda non fuerunt, sed tanquam Dei opera predicanda atque glorianda . Egi quidem, beatissime pater Flore, in primi operis quatuor libellis causam nuptiarum, causam commixtionis, causam corporum, causam sexuum, causam operis Dei, causam postremo estimationis Dei, que necessario, ut  operum suorum probitate laudatur, ita eorum sauciatur infamia; ac per totum scriptorum opus, nec formationi corporis aliquid diabolum addidisse nec sensui, inobumbrabilis omnino ueritas approbauit: et ideo opinionem traducis de Manichei luto haustam esse, perdoctum est.

AUG. Quomodo egeris in illis quatuor libris tuis, et quomodo nostra responsione fueris confutatus, ut te nichil egisse clareret, qui et meos et tuos legunt, non difficulter intelligunt. Quanquam et cum tui non leguntur, sed tantummodo mei, apparet in eis uestrum hereticum dogma destructum. Sed cum meo uni, quatuor illis tuis sic responderis [1 1Kb] , ut eius uix partem attingeres tertiam, nullamque refelleres; tantum de illis presumpsisti, ut contra unum alterum meum in eadem causa, istos tuos octo conscripseris, quasi me non uincendum firmamento disputationum, sed numero uoluminum putaueris esse terrendum [2 1Kb] : usque adeo quippe quadrupla illa responsione nichil te profecisse sensisti, ut hec tibi octupla necessaria uideretur. Si ergo talibus incrementis loquacitas tua promouetur; quem non terreat, non ueritas, sed numerositas librorum tuorum, quam computare me piget? Homo enim stupenda ubertate facundus, qui prius uni meo tuos quatuor, et alteri meo tuos octo putasti esse reddendos; quis non timeat ne forte sex libris meis amplius quam mille tuos reddere mediteris, si uni eorum qui prior est, iam sexdecim reddas, atque ita singulos quosque sequentium duplicato precedente numero persequaris, ostendens nobis quam multum loquaris non intelligendo que loqueris?

uI. IUL. Tamen cum hoc ibi satiatissime constet effectum, breuiter licet, in presenti quoque disputatione repetetur. Conuertamur ergo ad ipsum, cuius cum eruditione decertamus. Annuis nempe, a nobis recte fuisse collectum, quia si fetus non nisi per sexum, si sexus non nisi per corpus, si corpus non nisi per Deum exstitisset, ambigi non posset fecunditatem ad Dei opera pertinere, nichilque suum in sexibus agnoscere principem tenebrarum, propter quod fructus eorum iuris sui assertione retineret; quia et diuersitas pertinebat ad sexum, et commixtio ad membrorum diuersitatem, et fructus fecunditatis ad Deum, qui etiam generantium fuerat [3 1Kb] institutor: ac per hoc nichil remanserat propter quod diabolo esset commixtionis adiudicanda fertilitas. Quod ergo tibi putas uel solatium uel presidium a sermonis mei honestate conferri, quia nolui in hoc loco carnis concupiscentiam nominare? quod etsi in omni opere silentio preterissem, nichil tamen uituperationis aut iniurie res illa susciperet, que honestioribus signata nominibus [4 1Kb] uindicabatur, et clarissimis [5 1Kb] quidem intelligentie uocibus. Fac igitur me prudentius, quam suscepti negotii ratio petebat, tegere uoluisse silentio  nomen eius rei, quam tegimus amictu: num ideo totius rationis, totius ueritatis iactura facienda est? Num ideo negotiorum arbiter intellectus iacebit, quia est aliquid, quod ut ante oculos, ita ad aures non semper decore possit adduci? uerumtamen quid deformitatis habet, carnis concupiscentiam nominare; quam et ego appellaui, cum poposcit locus; et tu licet indomabilem te eam sentire confirmes, tamen crebro commemoras?

AUG. Domabilem dico, id est, carnem, sed expugnatoribus, non laudatoribus eius.

uII. IUL. Porro hinc post modicum: »Per quid igitur sunt sub diabolo paruuli, qui de corporibus nascuntur que fecit Deus, de commixtione sexus quem distinxit formando, sed benedicendo coniunxit, et fecunditatem inserendo multiplicauit Deus, et ipsos paruulos de materia seminis fecit Deus? Si per Deum materiam corporum, per Deum genitalia corporum, per Deum commixtionem genitalium, per Deum etiam uim seminum, per Deum quoque omnium nascentium formam atque uitam existere confiteris; quid putas remansisse, propter quod diabolo tot Dei opera transcribas« ? Ergo heresim uocas alterius disputationis corpus, cuius membra omnia recta atque catholica confiteris.

AUG. Nouatianos, Arianos, Eunomianos, aliosque nonnullos, nonne etiam cum totum Symbolum confessi fuerint, uocamus hereticos? Ut ergo alia taceam pertinentia ad heresim uestram; quomodo uos non uis uocemus hereticos, qui negatis paruulos erui de potestate tenebrarum, quando transferuntur ad Christum, in quibus accepturis Spiritum sanctum tota antiquitus Ecclesia, que laudat nomen Domini a solis ortu usque ad occasum, exsufflat et exorcizat spiritum immundum?

uIII. IUL. Nam postquam collectionem nostram, que tanta est ueritate munita, ut in te tota ferretur, nec conuicio eam temerare quiueris, Deo adigente laudasti, effectum tamen eius accusas.

AUG. Quem dicis eius effectum, non intelligis esse uestrum defectum. Ex his enim ueris que dicitis [1 1Kb] quasi catholici, non efficitur illud quo estis heretici. Namque ut catholici dicitis quod per sexum sit fetus, per corpus sexus, per Deum corpus, unde fecunditas Deo iure deputatur. Sed numquid ideo non inde talis nascitur homo, qui non sit sine sorde peccati, etiamsi unius dici sit uita eius super terram ? Non igitur illa uera dicendo, sed hoc quod itidem uerum est negando, estis heretici. Quia utique Deus non est auctor fatuitatis, et tamen auctor est fetus, et quando nascitur fatuus. Sic intellige, si potes, innasci homini ex origine uitium, cuius non sit auctor Deus, cum creator ipsius hominis non sit nisi Deus. Memento sane exorbitasse te a tuo dogmate, quo negatis operari Deum in hominum mentibus uoluntatem. Nam ego uerba tua, que confiteor et a  Catholicis dici, uoluntate laudaui, que me tamen dicis Deo adigente laudasse. Ecce quomodo Deus in nobis operatur et uelle , quod soletis et contra Apostolum uos negare.

IX. IUL. »Si igitur,« inquio, »non nisi per sexum fetus, non nisi per corpus sexus, non nisi per Deum corpus; quis ambigat fecunditatem Deo iure reputari? Hoc tam [1 1Kb] certum est, ut etiam tua in suam laudem ora concusserit [2 1Kb] .« uerum post preconium huic a te loco redditum, heresim admones introduci, cum ea que subdidi, nichil aliud quam que premissa fuerant, admota explanatione geminauerint.

AUG. Numquid in his, que uera te dixisse concesseram, dixeras, »Quid ergo suum diabolus cognoscit in sexibus« ? Hic enim cepisti introducere sensum heresis uestre: quasi propterea non possit diabolus aliquid suum cognoscere in sexibus, quia per creatorem Deum est corpus et sexus: cum diabolus et bonum Dei et malum diaboli etiam in se ipse cognoscat, illud scilicet in sua natura, illud in uitio. Sic et in sexibus agnoscit ille que Dei sunt, sicut et ipsum sexum, et corpus, et spiritum: sed agnoscit et suum, quo caro concupiscit aduersus spiritum: illa enim sunt a Creatore, cuius uindictam uitare non potuit; hoc, uulnere quod inflixit.

X. IUL. Aio enim: »Quid ergo suum diabolus cognoscit in sexibus, ut fructum eorum, sicut dicis, iure possideat? Diuersitatem? Sed hec in corporibus est, que Deus fecit. Commixtionem? Sed non minus benedictionis, quam institutionis priuilegio uindicatur. An forte ipsam fecunditatem? Sed ipsa est instituti causa coniugii.« Quid hic ergo nouum fuit; quid a superiore quam probaueras conclusione dissentiens, quod post laudem uituperandum putares? Certe nichil: ac per hoc quid de tam feda uarietate colligitur? cum a me uidelicet disputatio innouata non [3 1Kb] sit, a te uero sit estimatio meorum dictorum permutata, teterrimam esse intentionem tuam, et rationem imbecillam.

AUG. Miraris quod post laudem operum Dei, uituperaui insidiosam interrogationem tuam: interrogans quippe dixisti, »Quid igitur suum diabolus cognoscit in sexibus?« Et uolens persuadere quod nichil suum cognoscat in sexibus, ea commemorasti, que uere ad diabolum non pertineant, diuersitatem scilicet, qua femininus a masculino diuersus est sexus; et commixtionem, qua ut filii generentur, sexus uterque miscetur; et fecunditatem, qua ipsi filii generantur. Hec omnia fatemur futura fuisse in paradiso, etiamsi nemo peccasset: sed illa ibi futura non erat, quam senserunt, quando pudenda texerunt, qui priusquam peccarent, nudi erant, et non confundebantur. Hanc tu concupiscentiam carnis, qua caro concupiscit aduersus spiritum, sine qua nullus hominum nascitur, et hanc discordiam carnis et spiritus, quam didicit [4 1Kb]  catholicus doctor, Pelagii uestri tam excellenter ore laudatus, per preuaricationem primi hominis in nostram uertisse naturam ; hanc ergo tu quare tacuisti? qui interrogans quid suum diabolus cognoscat in sexibus, alia nominasti que diaboli non sunt, et hoc quod eius est tue interrogationi reddere noluisti. Hanc interrogationem tuam dolosam reprehendi, non diuina opera que iure laudaui.

XI. IUL. Et quod laudas catholica, pauoris tui esse [1 1Kb] , non fidei.

AUG. Ille in laude catholica nouit nostram fidem, qui per illam uestrum demonstrat et expugnat errorem.

XII. IUL. Quod ergo laudata uituperas, non esse iudicii, sed furoris.

AUG. Non laudata uitupero: sed laudaui que uera dixisti; uituperaui autem quod insidiose [2 1Kb] interrogasti, uidens quid tibi respondendum esset, atque ita hoc tacens quasi non esset. Hoc utrum iudicii sit, an furoris, uidebis, si a furore conquieueris.

XIII. IUL. Quo furore quidem nunquam cariturus es, nisi prius obscenum dogma reieceris: quia inter penitentie pudorem, nunquam tamen a Christianis auersatum, et argumentationis inopiam, graues perferens Symplegadas, necesse est ut bona dicta quibus obrueris, aut sequaris, aut laceres.

AUG. Non sunt bona dicta, Iuliane, negare Christum paruulis esse Iesum, aut Iesum, id est saluatorem, ita esse paruulis confiteri, sicut uniuerse mortali [3 1Kb] creature, unde dictum est, Homines et iumenta saluos facies, Domine . Non propterea ille ueniens in similitudine carnis peccati tale nomen accepit: sed, uocabis, ait angelus, nomen eius Iesum; ipse enim saluum faciet populum suum a peccatis eorum . Non sunt bona dicta, ab hoc populo paruulos separare, et ideo Christum dicere etiam illis esse Iesum, quia saluos eos facit, non a peccatis, sed a scabiolis eorum. Resipisce, obsecro: puto quod non ex parentibus ista credentibus natus es; et certe in Ecclesia non ista credente renatus es.

XIu. IUL. uideamus tamen quid sententiarum mearum arripueris, quod nomine erroris incessas. »Sed iste,« inquis, »in his omnibus nominare noluit concupiscentiam carnis, que non est a Patre, sed ex mundo est; cuius mundi princeps dictus est diabolus: qui eam in Domino non inuenit, quia Dominus homo non per ipsam ad homines uenit« . Dixisti certe me heresim introducere, ad quod probandum nulla mea dicta subiungis.

AUG. Illa dicta tua subiungo, quibus interrogasti, »quid suum diabolus cognoscat in sexibus.« Dolose quippe ista dicebas, quando concupiscentiam carnis, cuius plerumque motibus necesse est resistere etiam  casta coniugia, uidebas, et tacebas, et me interrogatione fraudulentissima, quasi nichil esset quod responderi posset, urgebas. Aut si non uidebas, profecto heresim uestram ipsa cecitate introducebas.

Xu. IUL. Sed ais me noluisse concupiscentiam carnis nominare. Qui nolui nominare, tacui; et si tacui [1 1Kb] , nichil quod reprehenderes sum locutus: quis ergo errorem persuadet tacendo? O noua criminum et hactenus inaudita portenta! Silentio meo ait [2 1Kb] peruersum dogma componi!

AUG. Non silentio, sed dolosa interrogatione, sicut superius demonstraui. Quanquam et silentium merito reprehenditur, quando id quod dicendum fuit, ideo non dicitur, ne interrogationi responderi potuisse cernatur.

XuI. IUL. Expendat hoc prudentia omnis, et rideat [3 1Kb] orationis inuidiam nomine taciturnitatis ostensam. Confiteris igitur me nichil dixisse quod possis arguere.

AUG. Imo uero, rectissime arguitur quod interrogando dixisti. Ut enim nichil esse putaretur, quod tibi responderi posset, illud quod posset, tu dicere noluisti. Aut certe ipsam cur non arguo cecitatem, qua id nec uidere potuisti?

XuII. IUL. Tu sane nostrum uexando silentium, protulisti quod olim quidem defendi non potuit; nunc uero postquam Manichei epistola, cuius in libro tertio sententias posui, uenit ad publicum, nec celari potest.

AUG. Concupiscentiam carnis nec Manicheus ueraciter uituperat [4 1Kb] ; nec tu ueraciter laudas: ille, quia nescit unde hoc sit malum; tu, quia negas malum: ille, quia eam permixte [5 1Kb] nobis nature tribuit aliene; tu, quia eam nostre non uis esse uitiate: ille, quia per illam credit corrumpi Dei partem [6 1Kb] ; tu, quia per illam dehonestare conaris etiam paradisi felicitatem.

XuIII. IUL. »Noluit,« inquit, »nominare concupiscentiam carnis, que non est a Patre, sed ex mundo est; cuius mundi princeps dictus est diabolus: qui eam in Domino non inuenit, quia Dominus homo non per ipsam ad homines uenit ». uerbis ergo ipsius Manichei, concupiscentiam carnis non a Deo factam, sed a mundo, cuius tamen mundi principem diabolum dicis, conditam profiteris.

AUG. Numquid ego dico diabolum principem mundi, et hoc Dominus ipse non dicit? Numquid hoc ego dixissem, nisi ipsum dixisse legissem? quod cum et ipse legeris, cur obiiciendum mihi putasti? Nec tamen ideo diabolus princeps est celi et terre, et omnis celestis terrestrisque creature, secundum quod dictum  est, Mundus per eum factus est: sed quia mundi nomine appellatus est orbis terre in hominibus, qualibus plenus est, secundum quod dictum est, Et mundus eum non cognouit ; secundum quod dictus est et diabolus princeps mundi huius ; secundum quod dictum est, Mundus in maligno positus est ; secundum quod dictum est, Quia uero de mundo non estis, propterea odit uos mundus ; et innumerabilia talia. Ac per hoc, mundum, Scripturis sanctis docentibus, pro differentia sententiarum, nunc in bono accipimus, nunc in malo. Ad bona eius pertinent celum et terra, et omnis in eis Dei creatura: ad mala eius pertinent concupiscentia carnis, et concupiscentia oculorum, et ambitio seculi, uel, sicut ipse posuisti, superbia uite. Sicut ergo nunc in bono, nunc in malo legitur mundus: sic lege, si potes, aliquando in bono positam concupiscentiam carnis, uel concupiscentiam oculorum: sed sic non inuenies, sicut nec superbiam uite, quod illis duobus malis [1 1Kb] additum est tertium.

XIX. IUL. Ideo autem dixi eloquiis te usum omnino Manichei, quia etsi in apostoli Ioannis Epistola nonnulla ex his uerba teneantur; tamen quia certum est, non ibi illum Ecclesie magistrum aut de carne, aut de sensu carnis, aut de concupiscentia nuptiali, quidquam tale sensisse, quale Manicheus uerborum eius usurpatione componit; non iniuria eius uerba esse dixi, cuius sensui seruiebant, ut eloquia intentionis sue merito censeantur: et sicut apud sanctum Ioannem apostolica sunt dignitate reuerenda, quia insinuant ueritatem, ita apud Manicheum obumbrata illorum signa non expressa uideantur.

AUG. Quid addis »nuptiali,« et dicis »de concupiscentia nuptiali,« ut uestias pudendam susceptam tuam nomine honesto nuptiarum? Concupiscentiam carnis dixit apostolus Ioannes, non concupiscentiam nuptialem; que posset esse in paradiso, etiam si nemo peccasset, in appetitu fecunditatis, non in pruritu uoluptatis; aut certe spiritui semper subiacens, ut non nisi spiritu uolente moueretur; nunquam aduersus spiritum concupiscens, ut et spiritus aduersus eam concupiscere cogeretur. Absit enim ut in loco tante felicitatis, et in hominibus illic tanta pace felicibus esset ulla discordia carnis et spiritus.

XX. IUL. Apostolus quippe Ioannes cum ad uirtutum omnium fastigium prouocaret fideles, et studium sanctitatis ad altitudinem dominice conuersationis extenderet, ad compendium, mundi totius nomine uniuersa presentium bonorum [2 1Kb] et iucunditatum irritamenta concludens, Nolite, inquit, diligere mundum, neque ea que in mundo sunt. Si quis diligit mundum, non est caritas Patris in eo: quoniam omne quod est in mundo, concupiscentia carnis, et concupiscentia oculorum est, et superbia uite; que non est ex Patre, sed ex mundo est: et mundus transit, et concupiscentia eius; qui autem facit uoluntatem Dei, manet in eternum . Quantum ad superficiem uerborum  respicit, odium omnibus indicit elementis, et mundum et cuncta que in mundo sunt, non esse ex Patre, neque diligi debere denuntiat.

AUG. Inaniter ista dicis: nullus uel idiota catholicus sic isto loco accipit mundum, ut de elementis aliquid cogitet. Neque enim et ubi dicit de Domino Christo, Ipse est propitiatio peccatorum nostrorum; non solum nostrorum, sed et totius mundi ; ita quisquam desipit, ut etiam elementorum hic existimet intelligenda esse peccata. Totum hoc ergo quod isto modo dicitur mundus, non nisi in hominibus intelligitur, qui sunt per totum mundum, id est, toto, quaquauersum incolitur, orbe terrarum. Ipsam denique humanam uitam, qua non secundum Deum, sed secundum hominem uiuitur, mundum hoc loco appellauit Apostolus. Ideo diligi uetat, et dicit, Omnia que in mundo sunt, concupiscentia carnis est, et concupiscentia oculorum, et ambitio seculi, uel superbia uite; que non est a Patre, sed ex mundo est. Tu, si quid potes, in bono aliquando nominatam, Scripturarum sanctarum loco ullo, concupiscentiam carnis ostende: et noli apertis rebus nebulas loquacitatis offundere.

XXI. IUL. Certe apostolus est, et precipua Domino Iesu caritate dilectus: tamen nisi intentionem eius, uel Euangelium quod scripsit, uel Epistolarum grauitas indicaret, uerba ista que posuimus, ita nullum possent rebus afferre preiudicium, ut Scripturis omnibus, que mundum a Deo factum asserunt, cedere [1 1Kb] cogerentur. uerum ipse Euangelii quod conscripsit, reuerendo se communiuit exordio [2 1Kb] . Deus, inquit, erat uerbum; per ipsum facta sunt omnia, et sine ipso factum est nichil. Ac deinceps: Erat lumen uerum, quod illuminat omnem hominem uenientem in hunc mundum: in hoc mundo erat, et munaus per ipsum factus est. Itemque: uerbum caro factum est, ut habitaret in nobis . Quibus testimoniis nichil in sensibus suis obscuritatis reliquit: sed ostendit Deum se nosse et asserere totius mundi, atque eorum que in mundo sunt omnium conditorem, Manicheisque nullum ad sententias suas accessum patere perdocuit. Quoniam qui omnium naturarum Deum asserit creatorem, abutitur, sine fidei dispendio, substantiarum nominibus, ad significationem cupiditatis immodice.

AUG. Sed tu concupiscentiam carnis, nec quando immodica est [3 1Kb] , uis intelligi malum esse, sed bonum, eosque potius bono male uti, qui ea utuntur immodice. Ac per hoc, si concupiscentia carnis bonum est; profecto et modica bonum est modicum, et immodica bonum est immodicum: sed modica uti, hoc est, ut dicis, bono bene uti; immodica uero uti, hoc est, ut dicis, bono male uti. Sicut uinum procul dubio bonum est; omnis enim creatura Dei bona est : et qui modico uino utitur, bono bene utitur; qui uero immodico uino utitur, bono male utitur. Sed Ioannes nunquam diceret uinum a Patre non esse, sicut concupiscentiam carnis dixit a Patre non esse. Non igitur inuenis, que concupiscentia carnis non sit a Patre: quia et immodica bonum est apud te; et ille potius non est bonus, qui bono immodico utitur, id est, qui bono male utitur. Quid ergo dubitas breuiter aperteque dicere, quod obscure longis anfractibus dicis, quod dixit Ioannes falsum esse, et te uerum dicere? Falsum est enim quod ille ait, Concupiscentia carnis non est a Patre; a quo sunt omnia naturalia bona: si concupiscentia carnis [1 1Kb] , ut dicitis, et tunc bona est, cum ea quisque immodica utitur; sed ille malus est qui bono [2 1Kb] male utitur.

XXII. IUL. Precipit ergo non diligi mundum, neque ea que in mundo sunt; et dicit quoniam dilectoribus seculi Dei caritas inesse non possit: sed non ut hoc nomine dilectionis a seculo submouende, alterum eius quam Deum uerum intelligi faciat conditorem; uerum ut agnoscant fideles, nullas presentis uite cupiditates preferendas esse uirtutibus, ne mens eorum aut comparandis opibus, aut conquirendis uoluptatibus occupata, a christiane, que uera est, philosophie deducatur uigore. Quoniam omne quod est in mundo, concupiscentia carnis, et concupiscentia oculorum est, et superbia uite; que non est ex Patre, sed ex mundo est: et mundus transit, et concupiscentia eius; qui autem facit uoluntatem Dei, manet in eternum. Mundi ergo nomine, mores hominum nichil post hanc uitam esse autumantium, diuersasque mortalium tam pompas quam luxurias indicauit.

AUG. Ergo si »mundi nomine, mores hominum nichil post hanc uitam esse autumantium, diuersasque mortalium tam pompas quam luxurias indicauit;« in his sunt illa que esse dixit in mundo, et a Patre non esse; in quibus primum locum tenet tua illa pulchra suscepta, concupiscentia scilicet carnis. Sed tu uideris, in moribus hominum nichil post hanc uitam esse opinantium, uoluisse intelligi oculorum concupiscentiam, quoniam his rebus quas uident inherendo, nolunt ea que non uident credere; in pompis autem mortalium, ambitionem seculi uel superbiam uite; in luxuriis uero, concupiscentiam carnis; ut omnia tria que Ioannes posuit, complexus esse uidearis: quasi possit [3 1Kb] esse luxuria quam uituperas, nisi consentiatur concupiscentie carnis quam uituperandam esse non putas, et bonum appellando insuper laudas. Quid est autem insanius, quam luxuriam malum, et concupiscentiam luxurie bonum dicere? et putare apostolum Christi nomine concupiscentie carnis, non ipsam concupiscentiam carnis, sed potius accusasse luxuriam, que omnino nulla est, nisi cum quisque concupiscentia carnis illicitur, trahitur, possidetur?  Quasi non inuenerit tantus doctor unde illam, sed unde luxuriosum nomine eius argueret; cum luxuriosus non esset arguendus, nisi eius desideriis obediret. Desine multum dicere, et parum sapere. Nunquam efficies, quantolibet loquacitatis tue flumine, quo in profunda raptaris; prorsus nunquam efficies, ut luxuria sit malum, et concupiscere que ad luxuriam pertinent non sit malum, etiamsi tali [1 1Kb] concupiscentie non consentiatur, ne malum perpetretur.

XXIII. IUL. Sic enim et in Euangelio suo dixerat: Mundus per ipsum factus est, et mundus eum non cognouit : non utique ut elementa Christum ratione carentia potuisse uiderentur uel cognoscere uel negare; sed ut mundi appellatione turba infidelium signaretur. Eodem ergo more in presenti quoque, omne quod in mundo est, id est, omnia genera hominum ita uoluptatibus inherentia, ut bona cuncta rationabilis animantis aut potestatum phaleris, aut opum sarcinis, sensibus metiantur, exosa ait superbia turguisse, que ex Deo non est, id est, Deo non placet, sed ex mundo est, uoluntatis scilicet humane prauitate concepta. Et ideo uos, inquit, sua non debet emulatione corrumpere: quia qui facit uoluntatem Dei, eterne fit beatitudinis compos, nec cum presentium fragilitate preteruolat. Ergo Ioannes apostolus odio haberi mundum precepit, quomodo et Dominus in Euangelio, non solum corpus, sed etiam animam ipsam nostram odio habendam esse monstrauit: Qui, inquit, non odit patrem, aut fratrem, insuper etiam animam suam, non est me dignus . Cum certe fidelium animus se odisse non possit, qui amore consultissimo felicitatem suam doloribus etiam et periculis mercatur. Quid igitur egimus? Apostolum uidelicet Ioannem, ex more Scripturarum mundi uocabulo non naturam perculisse rerum, sed uitia uoluntatum: atque ita concupiscentiam carnis negasse ex Deo esse, sicut omnia que in mundo sunt. Quod Manicheus non secundum Apostoli sensum, sed secundum perfidiam suam uelut consequenter arripiens, nec concupiscentiam carnis, nec ipsam carnem, nec totum postremo mundum a Deo confirmat effectum: quem tu secutus, concupiscentiam carnis, non a Deo, sed a diabolo conditam credis.

AUG. Hanc ego concupiscentiam carnis malum dico esse, quam dicit Ioannes a Patre non esse, et quam dicit Ambrosius in naturam nostram ex primi hominis preuaricatione uertisse ; unde Ioannes uolens homines intelligi, eam dicit ex mundo esse. Hanc concupiscentiam carnis et Manicheus malum dicit; sed unde sit nescit: tu autem bonum dicis, quia et tu unde sit nescis; et eam negando esse unde illam esse dicit Ambrosius, facis ut nature mali, quam Deo ceternam desipit, recte sibi eam uideatur tribuere Manicheus. Ergo ut et tu redarguaris et Manicheus, illud quod dicit Ioannes apostolus, episcopus exponit Ambrosius. Quod enim per preuaricationem primi hominis in naturam uertit, non utique  Deo ceternum malum est; taceat ergo Manicheus: et tamen malum est; taceat ergo etiam Iulianus.

XXIu. IUL. Constat itaque beatum Ioannem nullam tibi erroris occasionem dedisse: te porro id quod Manicheus protulit imbibisse. Atque ut apostoli iam existimatione defensa, manum super hoc uel breuiter construamus: quid hic sanctum Ioannem existimas intimare, cum concupiscentiam carnis et concupiscentiam oculorum ex Deo non esse pronuntiat? Genusne ipsum concupiscentie, que non mediocritate concessa, sed nimietate prohibita in uitium cadit; an solum excessum, qui non naturalis, sed uoluntarius deprehenditur?

AUG. Si in uitium cadit, tunc eam saltem malum esse concede: sed cur eam tunc quoque bonum esse contendis, et eum bono male uti dicis, qui concessum eius modum excedit? Sic enim non ipsa, sed ille cadit in uitium, qui ea male utitur. uidesne quam nescias quid loquaris, quando nec in tua definitione consistis?

XXu. IUL. Si dixeris, nomine concupiscentie, etiam illum ipsum modum, quo licita rerum naturalium afficitur uoluptate, ut concupiscentia carnis in uniuersum reprobata uideatur: ergo et sensum oculorum, et mundum ipsum, et quidquid in mundo est, a diabolo conditum profitere; quia omnia pariter ex Deo non esse dicuntur. Quod certe si annueris, non efficieris Manicheus; es enim etiam nunc: sed hoc te esse, ut argumentis tuis olim, ita quoque professione monstrabis. Si autem nudatum errorem pauescens, dixeris Apostolum nomine concupiscentie carnis et oculorum concupiscentie, et nomine mundi, non res ipsas, que cum intra concessos fines tenentur, innocue sunt; cum autem in illicita procurrunt, fiunt reprehensibiles, adnotasse: clarebit, quod in primo opere egimus, concupiscentie naturalis non genus, non speciem, non modum, sed excessum tantum in culpam uenire. Atque ideo hoc testimonium Apostoli in reliquum pudenter caueto, ne illud si uel leui commemoratione pollueris, defensus quidem nichil, propalam uero proditus approberis [1 1Kb] .

AUG. Sed, homo contentiose, modus concupiscentie, quem dicis esse concessum, tunc non seruatur, quando illi impellenti consentitur aut ceditur, et itur in eius excessum: quo ut non eatur, resistitur malo. Quis enim dubitet malum esse [2 1Kb] , cui si obedias, malum facis; si repugnes, bonum? Qui ergo uult temperanter uiuere, non consentiat malo quod laudas; et qui uult fideliter uiuere, non tibi consentiat cum malum laudas: proinde ut uos caueat, concupiscentiam carnis malum esse sciat; ut autem et uos et Manicheos, unde sit sciat.

XXuI. IUL. Exercui hunc locum in secundo prioris operis libello, atque ostendi, prius in homine concupiscentiam carnis que speciem [3 1Kb] irritat saporis  et oculorum fuisse, quam culpam.

AUG. Huic libro tuo secundo, satis respondi quarto meo. Nam sicut ibi, ita et hic garris inania. Nullo enim modo ostendisti, concupiscentiam carnis, qua caro concupiscit aduersus spiritum, prius in homine esse cepisse, quam culpam. Quidquid illud est, quod duo illi homines post peccatum in membris suis senserunt nouum, unde pudor eorum pudenda contexit , procul dubio culpa contraxit.

XXuII. IUL. Hic tamen necessario exigo, quibus tibi somniis reuelatum sit, ut nomine concupiscentie, ceuntium libidinem indicatam putares. Saluis enim opibus [1 1Kb] ueritatis, quas disputatio longa patefecit, putemus necdum claruisse, ad eumdem auctorem attinere sensus carnis, ad quem eius forma pertineat.

AUG. Alii sunt carnis sensus, quibus caro presentia corporalia spiritui quodam modo nuntiat; et alii sunt carnalis concupiscentie motus, quibus caro aduersus spiritum concupiscens in queque illicita atque inhonesta precipitat, nisi aduersus eam etiam ipse spiritus concupiscat: que discordia carnis et spiritus, non creatori carnis aut sensus, sed malo suasori et homini preuaricatori tribuitur ab eis, quorum fide sana error insanus Pelagianorum et Manicheorum damnatur.

XXuIII. IUL. Sed si hoc fingatur ambiguum, te continuo crassissima dubii nubes inuoluet. Hac quippe concupiscentia carnis nullum absolute genitalium tenetur indicium [2 1Kb] . Dicam ergo aures hoc uocabulo uariorum sitientes carminum uerberari, dicam castigari a sancto Ioanne helluonum palatum, dicam culpari immorientes [3 1Kb] odoribus nares; totum postremo preter id quod tu arbitraris: libera est electio, ubi specialis uerbi nulla pressura est. Aut ergo nega illa que diximus concupisci; et inficiare, ut soles, omnium conscientie: aut si necdum eo usque impudentia incalluit, ut his conetur obniti, assentire damnationem genitalis iucunditatis nec in sermonibus inueniri.

AUG. Ita hoc dicis, quasi nos concupiscentiam carnis in solam uoluptatem genitalium dicamus estuare. Prorsus in quocumque corporis sensu caro contra spiritum concupiscit, ipsa cognoscitur: et quoniam si non aduersus eam spiritus fortius concupiscat, ad mala pertrahit, malum esse conuincitur. Propter ipsam Scriptura dicit: Nequius oculo quid creatum est ? Et utique oculum, non nequitiam, creauit omnium creator Deus et corporum et sensuum. Ecce unde intelligas  inesse malum nature nostre, etiam cum creatur, quamuis creetur a bono bene bonum. Sed unde sit hoc malum, disce ab Ambrosio, ne ad aliam, id est, mali naturam introducendam Deo ceternam, suffragium prebeas Manicheo.

XXIX. IUL. Quid ergo tibi opitulari potest, quod ego inter commixtionem sexuum, fecunditatem ceuntium, nolui concupiscentie nomine lacerare, cum eam  nec tu cum Manicheo diabolicam potueris approbare; et iam ipsa premisse disputationis consequentia claruisset, ad eiusdem operam recurrere sensum illum, quo commixtorum corpus afficitur, ad cuius institutionem corpora, coniugia semina referrentur?

AUG. Alia est uis sentiendi, aliud uitium concupiscendi: discerne duo ista diligenter, noli errare deformiter. Alia est, inquam, uis sentiendi, aliud uitium concupiscendi. Lege Euangelium: Qui uiderit, inquit, mulierem ad concupiscendum eam, iam mechatus est eam in corde suo : non dixit, Qui uiderit, quod est sentire per eum sensum corporis qui dicitur uisus; sed, qui uiderit, inquit, ad concupiscendum, quod est uidere ad malum. uisus ergo sensus carnis est bonus: concupiscentia uero carnis motus est malus. Quo malo si bene utitur coniugatus, non eum bonum facit; sed operi bono seruire compellit. Facit enim nonnisi boni aliquid et per ipsum, si nichil faciat propter ipsum: si autem faciat aliquid, sed tamen in coniuge, propter ipsum, non ei ueniam daret Apostolus gratia nuptiarum , si non agnosceret esse peccatum.

XXX. IUL. Oporteret quidem nichil post primum opus, quod ad sanctum Turbantium edidi, super necessario naturalium pudore disserere; quia ibi ita plene actum est, ut nisi depositis omnino mentibus, nichil hinc possit ambiguitatis oboriri.

AUG. Sanctus forte Turbantius, ipso opere tuo lecto, quod ad eum te scripsisse commemoras, etiam propterea in catholicam fidem respirauit, quoniam te in tali causa defecisse cognouit.

XXXI. IUL. Tamen cum defensor traducis ne tenui quidem possit ab eo ungue deflectere, meumque rhetorica elegantia fatiget pudorem, cur diuersis hominibus [1 1Kb] negotium ipsum commixtionis iuuat hinc ea que rebus actis conuenit, parcitate decernere? Et in hoc ergo loco, et in inferioribus, ubi ego dixi, »Propter hoc relinquet homo patrem et matrem, et adherescet uxori; et erunt duo in carne una : ut exprimeret fidem operum propheta prope periculum pudoris accessit;« quasi predam inueniens gestit, exsultat, et clamat: Aperta prorsus, et ui ueritatis, inquit, extorta confessio! Dicatur causa, cur in exprimendis operibus Dei, propheta prope periculum pudoris accesserit. Itane uero humana opera pudenda esse non debent, sed plane glorianda, et diuina pudenda sunt? Itane uero in eloquendis et exprimendis operibus Dei, non honoratur prophete uel amor uel labor, sed periclitatur pudor? Quid enim potuit Deus facere, quod eius predicatorem pudeat dicere? Et quod est grauius, pudeat hominem alicuius operis, quod non homo, sed Deus fecit in homine: cum omnes opifices quantum [2 1Kb] possunt labore et industria id agant, ne de suis operibus erubescant? Sed profecto illud nos pudet, quod puduit primos illos homines, quando pudenda texerunt: illa est pena  peccati, illa plaga uestigiumque peccati, illa illecebra fomesque peccati, illa lex in membris repugnans legi mentis. Huius pudet, et merito pudet. Nam si hoc non esset, quid nobis esset ingratius, quid irreligiosius, si in membris nostris, non de uitio uel pena nostra, sed de Dei confunderemur operibus ? Claruit certe qualiter gestiat: gaudio suo non potest adhibere frenos; tenet meam sententiam, qua concupiscentiam naturalem malam possit ostendere, et diaboli operibus deputare: quam sententiam de ore meo dicit ui ueritatis extortam, concionaturque scelestissimum atque profanissimum esse, si ea que a Deo facta dicamus, pudore operienda fateamur. Sed alacritate commotior non potuit ponderare quid diceret: asserens enim in operibus Dei pudendum nichil esse, operam autem genitalium pudendam esse, et ideo non posse eam Conditoris operibus adscribi; subito confessus est illam non solum honestam, sed etiam iustam; non solum creante Deo, uerum etiam iudicante, nostris corporibus [1 1Kb] attributam. Ostendi in tertio prioris operis libro, non posse idem penam esse quod culpam.

AUG. Non ostendisti, quod te ostendisse inaniter iactas: imo etiam ipse quodam loco oblitus quid ante dixisses, confessus es culpam etiam penam esse peccantis. Quod ego cum tibi superius responderem , satis euidenter ostenderam, etiam per Apostolum probans puniri peccata peccatis: qui cum de quibusdam dixisset, quod immutauerint gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentium; protinus hoc peccatum aliis peccatis ostendens esse punitum, Propterea, inquit, tradidit illos Deus in desideria cordis illorum, in immunditiam; ut contumeliis officiant corpora sua in semetipsis , et cetera que ibi contexuit. Nec in Psalmo diceretur, Appone iniquitatem super iniquitatem eorum, et [2 1Kb] non intrent in tuam iustitiam ; nisi iusto iudicio Dei punirentur additis precedentia peccata peccatis.

XXXII. IUL. Et ideo super hoc laborandum non est: commendo tamen disputatoris acrimoniam [3 1Kb] , qui quam dicit a Deo redditam, non uult a Deo conditam; pronuntians Dei non conuenire operibus, quod uult eius conuenire iudiciis.

AUG. Apparet te non intelligere quomodo dictum sit, Deus mortem non fecit : cuius tamen iudicio qui peccat moritur. Conuenit ergo iudicio eius ut moriatur peccator; nec tamen operi eius conuenit mors, quia Deus mortem non fecit. Eius quippe iustum est iudicium, ut peccato suo quisque pereat, cum peccatum Deus non faciat: sicut mortem non fecit, et tamen quem morte dignum censet, occidit. Unde legitur, Deus mortem non fecit; legitur, Mors et uita a Domino Deo est : que duo inter se non esse contraria profecto uidet, quisquis ab operibus  diuinis iudicia diuina discernit [1 1Kb] : quod tu si potuisses, non utique ista uana dixisses.

XXXIII. IUL. Ergo in operibus eius nullus pudor est; in sententiis autem summa deformitas. Certum est nempe, quod penam mereatur reatus: num ideo tamen confusio culpe debita, in uindicta recurrit, ut appelletur sine pudore quod fecit reus, sed non possit sine ignominia dici quod iudicando fecit Deus?

AUG. Quid explicata implicas, et euoluta conuoluis, ut ingeniis tardioribus, qualia in hominibus plura sunt, uidearis dicere aliquid, cum dicas nichil? Homo es enim, qui potius inuerecundia quam facundia persuadere conaris, quod deformitas uel nulla, uel parua sit, ut cum subiecta esse caro spiritui debeat, aduersus spiritum concupiscat; aut quod non sit iustum Dei iudicium, relinquere delinquentem, ut ipse sibi sit pena, cui Deus fuerat uera felicitas; aut quod de peccato debeat, non de pena sua quisque confundi; cum plerique de peccatis suis non erubescant, si nulla pena fuerit subsecuta quam sentiant, et eos faciat pena confundi, quod non fecisset impunitas. Sed contra res apertissimas quem liberet esse disertum, nisi a ueritate desertum? Utrumque autem nos libere dicimus, et quod fecit homo uolens, et quod passus est nolens; id est, et spiritus inobedientiam, et carnis contra spiritum concupiscentiam: sed unum horum dicere tu erubescebas, ne nos admoneres unde tuum conuinceremus errorem. Et nunc quando iam concupiscentiam carnis et libidinem nominas, ne de tue suscepte nomine erubescere dicaris, plus erubescere times, et errare non times.

XXXIu. IUL. Constat tamen accusatorem nostrum in eodem, quem auersatur, luto uolui. Cum enim confinxerit iuste redditam libidinis penam, et hanc iustitiam diuine inculcat conuenire sententie, in prolatione autem sententie opus Dei esse non denegat, ex qua libidinem euenisse dicit, quam erubescendam fatetur; in operam nimirum Dei, illum, quem propulsauerat, reduxit pudorem.

AUG. Iam tibi dictum est, Deus mortem non fecit: in prolatione autem sententie Dei est, Morte morieris . Ecce Deus hoc retribui peccatori fecit, quod Deus ipse non fecit. Et tamen quia Deus ultionum est , dicit etiam creare se mala : et quedam in libro Ecclesiastico ad uindictam creata dicuntur . Sed cum peccatum etiam pona peccati est, non Deus peccatum facit opere iniquo, sed ut peccatum sit pena peccantis facit opere iusto. Quis enim neget esse peccatum, prophetis mendacibus credere? Et tamen hec fuit pena regis Achab, diuino inflicta iudicio, sicut Regnorum testatur historia . Nec ideo quisquam ita desipit, ut pseudoprophetarum putet laudanda esse mendacia, aut mendacii Deum dicat auctorem, cum iudicio iusto, ubi tali pena perspicit dignum, facit decipi quemque mendacio. Lege, et  intellige; et noli tibi, ne intelligas, tumultu loquacitatis obstrepere.

XXXu. IUL. Ad quod tamen quasi corollarium peculiaris sceleris adiunxit, ut talem penam a Deo illatam diceret, que esset illecebra et fomes peccati, que lex in membris inuicta repugnaret legi mentis nostre: quo genere ultionis multiplicaret Deus flagitia, non puniret; et qui iratus erat male uoluntati, qua fuerat erratum, reliquum faceret peccandi necessitatem. Quale sit tamen hoc iudicium, Manichei furor uiderit: dum constet, quia hic iudex qui ab Augustino fingitur, simularit se horrere peccatum, ceterum tanto eis adheret affectu, ut diligentiorem nutritium inuenire non possint.

AUG. Lege quod scriptum est, quoniam non probauerunt Deum habere in notitia, tradidit illos Deus in reprobam mentem, ut faciant que non conueniunt : et uide quedam peccata etiam penas esse peccantium. Quomodo autem id faciat Deus ut intelligas, relege quod te admonui superius de Rege Achab: cuius utique peccatum fuit credere pseudoprophetis; et tamen hoc peccatum, Deo uindicante, fuit etiam pena peccantis. Ista considera, et noli oblatrare ueritati, ne in te quoque agnoscatur hec pena.

XXXuI. IUL. Quid ergo uis, subtilissime disputator? sacrilegam esse in Dei operibus uerecundiam, quia omnia que Deus fecerit, passim agi debeant, ne nostra trepidatio opificem uideatur arguere? Errauit ergo apostolus Paulus, qui Dei opera describens, ait: uerecundiora nostra maiorem honestatem habent; et Deus temperauit corpus, ei cui deerat abundantiore dato honore, ut non sit scissura in corpore .

AUG. Lege diligenter, et inspice codicem grecum; et inuenies Apostolum inhonesta dixisse  , que uerecundiora tu dicis: et querens cur inhonesta sint, que prius usque adeo fuerant honesta, ut nudi essent duo illi, et non confunderentur ; reperies, si non te animositas contentionis excecet, ut hoc sequeretur, precessisse peccatum: neque in hominibus primis Deum aliquid fecisse inhonestum; sicut nec mortem fecit Deus, cum corpus non faciat nisi Deus; et tamen, Corpus quidem mortuum est propter peccatum, uerax dicit Apostolus .

XXXuII. IUL. Errat etiam honestorum cautio, que naturalibus rebus uerecundie pretendit umbracula. Tu ergo ipse reliquias ciborum, quas certe confiteris non pertinere ad libidinem, sub oculis depelle populorum; imo ut dogmati tuo auctoritatem concilies exemplo, in Ecclesia facito omnia, que ad nutum dicis fieri uoluntatis, contentusque [1 1Kb] operam solius commixtionis occulere, a qua, et olim proposito, forsitan, et nunc senio destitisti, dicito ad grande sacrilegium pertinere, si res que Deum conditorem habet, publicum uitet aspectum. Comede igitur in foro, aut  in synagogis, in quibus disputationes tue personant; et cum uestimenta sub sole torrido fuerint oneri, tegens illam tantummodo corporis tui partem quam diabolus mouit, reliqua nudus incedito: quia pronuntias ingratum esse et profanum, si quid tegatur quod Dei operibus adscribitur. Quod cum horum nichil facis , ipsis operibus confirmas alterum de duobus, aut omnia ista ad diabolum pertinere, que non exsequeris sub conspectu publico; aut dogma uestrum, si non corde, uel uentre tuo teste cecidisse.

AUG. Eorum que occultat pudor, alia sunt horribilia, alia concupiscibilia: illa occuluntur, ne horreantur, sicut egestiones reliquiarum ex alimentis; ista uero, ne concupiscantur, uel ne id quod per ea fieri solet, admoneant concupisci, sicut sunt ea membra, que ab ipso pudore proprie pudenda dicuntur, uel si eis ipsum concupiscentie opus agitur. Nam et cetera corporis ab his remotiora, cum pudet nuda relinquere siue nudare, ad hoc pertinet, quoniam concupiscentia carnis latius per oculos pascitur. Unde illi impudici pudicam Susannam, quantum potuerunt, nudare uoluerunt . Potest ergo bene intelligi etiam Deus, eiusdem quoque pudoris commendasse curam, quando illos qui sibi succinctoria fecerant, de sua nuditate confusi, etiam tunicis induit; propterea quidem pelliceis , ut corruptibilibus iam corporibus mors signaretur adiuncta. In publico autem uesci mos prohibet, quoscumque prohibet, et facere contra morem merito pudet. Nam Romani antiqui, quod etiam ipse legisti, in propatulo cenitabant atque pransitabant. Quid est ergo quod, non ratiocinando, sed conuiciando spatiaris in uacuum? Respice illos primos parentes, qui nudi erant, et non confundebantur: attende quid texerint, et confitere quid senserint. A succinctoriis ad tunicas uentum est: inde cepit, et creuit humani corporis tegimen, ubi humanis membris pudendorum est inditum nomen. Ibi pudoris maior est cura, ubi resistit concupiscentie pudicitia. Pudet enim naturam rationalem aliquid habere in carne sua, ubi si non uult per impudicitiam dehonestari, necesse sit reluctari, tam coniugatis ne illicito, quam continentibus ne ullo concubitu sordidentur. Hec discordia carnis et spiritus in paradiso, si nemo peccasset, absit ut esse potuerit: non autem nos ex aliene nature commixtione possedit: unde ergo ad nos, nisi ex primi hominis preuaricatione descendit?

XXXuIII. IUL. Res inepte sunt, et que stilo nostro conuicium magis faciant quam laborem: sed fidem tuam [2 1Kb] necessario consequuntur. uerumtamen adhuc, ut sit intentus lector, admoneo. Conatus es nempe asserere, quod Dei opus probetur pudendum non esse; sed ut hoc efficere nequiuisti, ita spopondisti illud absolutissime, demere te a libidine uerecundiam, si opus Dei esse doceatur; quod in primo opere ita approbaui, ut nec te inde putem dubitaturum  esse, cum legeris: tamen quoniam hoc commentum tuum significat, necdum ad manus tuas illos uenisse libros, id ipsum in presenti quoque ostendere non pigebit. Irrationabiles igitur animantes, a quo conditas putas, que certis temporibus ardentissima libidine commouentur, ita ut etiam feritates acuat singularum? Tunc seuus aper, tunc pessima tigris. Ante omnes furor est insignis equarum . uere tument herbe. uere abundantia teneri humoris exuberat. Et coitum certis repetunt armenta diebus . Longum est ire per singula: omnia genera, que suspendit uolatus, que demersit natatus, que sparsit uagatus, per era, per freta, per nemora, nec tamen aut sublimauit ratio, aut culpa depressit, nota commiscendorum corporum uoluptate flammantur. Illum ergo sexuum quem patiuntur ardorem, Dei an diaboli opere susceperunt? Clamabis sine dubio, Dei. Deus ergo sexum naturali uoluptate succendit; quod certe consequentius quam tu, Manicheus negat. Ille enim, a quo concupiscentiam carnis damnare didicisti, quid sibi dicendum esset expendens, rem quam diabolicam definiuerat, atque a Dei operibus remouerat, quaquauersum eam potuit inuenire persequitur: et ideo ut per concupiscentiam corpora hominum, ita per homines, omnes animantes diabolo deputauit auctori. Tu autem, cum in Manichei castris hactenus manens, maximum eius feras draconem, de quo infelicibus mentibus per naturale malum et crimina nuptiarum lethale inspiras uenenum; non uis tamen in omnes naturas suggesta a magistro tela iaculari: et brutis familiarior , consentis in illorum corporibus Deum fecisse, quod in nostris [1 1Kb] diabolum: cum tamen id ipsum, sed mitius in hominibus, quam in pecoribus esse fateare. Ut ergo quid sit effectum, prudens lector accipiat, libidinem corporum in animalibus factam a Deo non negas. Non est ergo Dei operibus indigna illa affectio, que in his substantiis acrior inuenitur, que nichil de diaboli malo, uel tenui uoluntate rapuerunt. Ergo quia concupiscentia defensa est exemplo animalium, defensa etiam dignitate auctoris sui, nec mala, nec diabolica est, quam fecit Deus formator corporum, et quam tenet ea que est expers natura peccati: cum hoc ergo claruit, inquiro utrum istam libidinem, quam corpora humana persentiunt, Deum fecisse consentias? Si annueris, sublata contentio est, tu emendatus, et Manicheus permanebit attritus. Si autem dixeris, In corporibus hominum a Deo non potuit fieri: refero, illam uoluptatem et concupiscentiam carnis, hominis te, non Dei operibus indignam putare. Ambigi quippe non potest, quoniam si quod confiteris a Deo ubicumque factum, hoc dicas in homines [2 1Kb] fieri nequiuisse, non concupiscentie testimonia aufers debita, sed humano corpori conquiris indebita.  uide ergo cuius profanitatis sit secte tue finis [1 1Kb] . Dicis esse indignum carne mortalis [2 1Kb] , quod indignum non fuit opere Conditoris. Igitur hoc sensu non libidinem uituperasti; sed hominem, quem accusare uolueras, extulisti. Talem habet constantiam talemque mercedem, qui ueritati indicit bellum, ut contrariis semper conatui suo feriatur effectibus. Ego ergo nunc tuis uerbis consequentius, sicut omnis prudentia cognoscit, insurgo. Itane in taxandis et exprimendis operibus Dei, non auditur ratio, non omnium naturarum considerantur exempla ; sed in tantum hominis effertur insania, ut putet inconueniens suis esse uisceribus, quod per Dei operam in nature sue cernit uigere consortibus? Neque enim alia nostrorum corporum est, uel origo, uel ratio, quam mutorum.

AUG. Dic ergo resurrectionem atque incorruptionem sempiternam humanis corporibus non deberi; quia sicut belluina, etiam terrena ipsa sunt: dic finem non esse posse diuersum, ubi non est origo diuersa: dic ista, si placet; et contra euangelicas Litteras, quantum secularibus litteris profeceris, impetu uane loquacitatis ostenta. Si autem hoc dicere non audebis; fatere secundum christianam fidem, etiam istam esse hominis penam, quod comparatus est pecoribus insensatis, et similis factus est eis . Huic ergo ista miseria est, cum misera esse pecora non possint: sic et carnis concupiscentia, homini est pena, non bestie, in qua nunquam caro aduersus spiritum concupiscit. An placet tibi, sic equare mortales naturas, ut in bestiis quoque asseras carnem contra spiritum concupiscere? Quod si non facis, ne sicut equus et mulus non habeas intellectum : agnosce libidinem, qualem dicimus, in paradiso futuram non fuisse, si nemo peccasset, qua caro concupiscit aduersus spiritum. Talis quippe in pecoribus non est, ex quibus tue suscepte tale patrocinium prouidisti, ubi mutis illis tu posses esse uerbosus. Nam si humana libidine caro non concupisceret aduersus spiritum, sed libido talis in hominibus esset, ut ad nutum uoluntatis, cum opus esset, exsurgeret, cum autem non opus esset, nulla incitamenta suggereret. cum quibus cohibendis atque frenandis uoluntas nostra pugnaret; nichil uos argueremus, quod in paradiso eam, hoc est, in habitatione tante felicitatis, tam infeliciter locare uelletis.

XXXIX. IUL. Ut enim imaginem Dei mentis ratione suscepimus: ita communionem pecudum carnis affinitate sentimus; cuius licet sit forma diuersa, est tamen de materia elementorum una substantia; pro rationabilis sane animi meritis eternitatem uisura, uel erumnis miseram, uel premiis gloriosam.

AUG. Si pro rationalis animi meritis, ut fateris, caro terrena, et sicut pecoris corruptibilis, tamen eternitatem longe diuerso fine uisura est; cur non accipis, pro imaginis Dei meritis, que nullo fuerat deformata peccato, sic prius fuisse conditam carnem, quamuis  de materie terrena, ut si nemo peccasset, esset in eternitate atque in incorruptione mansura; nec esset corruptibile corpus aggrauans animam, hoc est, imaginem Dei; sed ita illi subditum, ut propter filios generandos, sicut cetera quibus aliquid operamur, ad nutum uoluntatis etiam membra genitalia mouerentur; aut talis esset carnis concupiscentia, que nisi anima, hoc est Dei imagine, uolente non surgeret, nec demergeret cogitationem mentis exundantia uoluptatis? Si enim etiam talis nunc esset, non de illa diceretur, quod a Patre non esset; sed ex mundo esset , id est, ex hominibus, qui per illam, et cum illa nascuntur mundo, et procul dubio perituri sunt nisi renascantur Deo. Materiei ergo corporalis, nobis pecoribusque communis, conuenienter creditur, merito imaginis Dei, nondum peccato cepto diuersum fuisse initium [1 1Kb] , sicut peccato assumpto diuersus est finis.

XL. IUL. Qua ergo ratione indignum esset, non imagine Dei, quia anime quam carnis diuersa substantia est, sed mancipio dissolubili imaginis Dei, quod indignum non fuerat conditu ipsius Dei? Fecit ergo corpora Deus, distinxit sexum corporum Deus, fecit membra genitalia Deus, indidit affectum quo sibi hec corpora miscerentur Deus, dedit etiam uim seminum Deus, operatur in secretis nature de materia seminum Deus: nichil autem malum, nichil reum facit Deus.

AUG. »Nihil malum, nichil reum facit Deus;« sed in quantum Deus facit, non in quantum massa uitiata atque damnata est, de qua facit.

XLI. IUL. Libidinem ut pecorum, ita hominum fecit Deus: sed in pecoribus incercitos dimisit affectus, in homine autem rationabili modum Deus instituit. Amictum ei prudentia et honestas comparat, quam dedit Deus. Igitur non modum, non genus; sed excessum eius culpat Deus, qui de insolentia libere uoluntatis exoriens, haud statum [2 1Kb] nature, sed meritum agentis accusat.

AUG. Cur ergo libido spiritui resistit in homine, quod non facit in pecore: nisi quia pertinet ad naturam pecoris, ad penam uero hominis, siue quia est, que nulla esset, siue quia resistit, que subiecta esset, si peccato facta [3 1Kb] uel uitiata non esset? Nam si »in pecoribus Deus incercitos dimisit affectus;« profecto libidines, quandoquidem hos dicis affectus, fateris ab homine cerceri: nulla autem ratione cercerentur, nisi uitiose mouerentur. Ecce enim Deum dicis in homine modum instituisse libidini: cur in eo modo non stat, in quo est diuinitus instituta, sed eum, nisi cerceatur, egreditur? Quomodo ergo bonum dicitur, que urget et compellit hominem facere malum, si ei non resistatur? uidesne eximiam susceptam tuam in natura hominis aut ex peccato natam, aut peccato esse uitiatam; et hinc esse illud, quod primi homines post peccatum pudenda texerunt, qui nudi  erant ante peccatum, et non confundebantur? Quid est enim quod dicis, »Amictum homini prudentia et honestas comparat, quam dedit Deus?« Stulti ergo erant et inhonesti, et imprudentes atque impudentes homines ante peccatum, quando eos nuditatis non pudebat? Gratias peccato: nam sic remansissent. Quod si absurdissime dicitur, profecto prudentia naturalis et honestas pudenda texerunt; sed que ante peccatum pudenda non fuerunt. Excessus proinde libidinis in peccato est: sed etiam impulsus in uitio. De quo impulsu erubuerunt illi, qui membra que contra eorum uoluntatem suscepta tua sollicitabat, nuda relinquere noluerunt.

XLII. IUL. Attende sane nunc quale sit, quod de tua opinione colligitur: uidelicet operiendum pudore non esse, quidquid bonum creditur. Nos autem docuimus uoluntatem [1 1Kb] illam naturaliter sexibus inditam, tam malam non esse, quam ad Dei operam pertinentem. Ac per hoc tu aut impietatem tuam deseres, aut pudorem. Sed quid nos hec autem [2 1Kb] ? Si mutabit Aethiops pellem suam, aut pardus uarietatem ; ita et tu a Manicheorum mysteriis elucris.

AUG. Imo tu Manicheos adiuuare non desines, nisi istam susceptam tuam, quam etiam Manichei malam esse conuincunt, cum Ambrosio et cum omnibus Catholicis dixeris, ex preuaricatione primi hominis in nostram uertisse naturam: ne secundum illos, quos nesciens adiuuas nefandos hereticos, Deo ceternum credatur habere principium, tam manifestum hominis uitium.

XLIII. IUL. Sequitur ergo ut uerecundiam deponas, ac manente amicitia cum magistro, Cynicis federeris: quos tamen aliquorum, ut Cicero in Officiis refert, etiam Stoicorum argumenta comitantur. »Arguunt quippe communem honestatem, quod ea que re turpia non sint, uerbo flagitiosa ducamus: illa autem que re turpia sint, nominibus appellemus suis. Latrocinium perpetrare, fraudem facere, adulterium committere, re turpe est, sed dicitur non obscene: liberis operam dare, honestum est re, nomine obscenum. Pluraque in eam sententiam, ab eisdem,« inquit, contra uerecundiam disputantur. Nos autem naturam sequamur, et omne quod abhorret ab oculorum auriumque approbatione fugiamus« . Et tu ergo, cui displicet ista ratio naturalis germana honestatis, aut dic, et latrocinio, et sacrilegio, et parricidio, que omnia in re habent turpitudinem maximam, in nominibus nullam obscenitatem, tetrius esse et profanius operam dare liberis, quam uerecundie reposcit officium: aut si erubescis eo usque nuptias accusare, ut etiam sceleribus collate preponderent; adhortare coniuges tam secure appellare illam  commixtionem, tamque libere, quam solemus parricidium et latrocinium nominare. Iamuero si addideris coniunctionem corporum fetibus destinatam, ob illudendum, ut soles, auribus christianis, nulla iniquitate maculari, sed pro suo modo bonam posse censeri, amplexare factum illud Crate [1 1Kb] Thebani, hominis locupletis et nobilis, cui adeo fuit cordi secta Cynicorum, ut relinquens paternas opes, Athenas cum uxore migrauerit Hyparcide, pari animo istius philosophie sectatrice, cum qua cum concumbere in publico uellet, ut refert Cornelius Nepos, et illa occultandi gratia, pallii uelamen obduceret, uerberata est a marito: »Tuis sensibus nimirum,« inquit, »parum adhuc docta es, que quod te recte facere noueris, in aliis presentibus exercere non audeas.« Debetur omnino talis habitus uestris gregibus, ut naturalia, quia per hoc bona [2 1Kb] quod a Deo condita in multiplicationem corporum comprobantur, sine ullo pudoris usurpentur obiectu. Restituite igitur quadrupedibus gratiam, ut quia illa sensum corporum uestrorum a possessione diaboli et ore Manichei suis tuentur exemplis, uos quoque illorum in ceundo libertatem pro rei bone attestatione sectemini. Congruit quippe ut prestent morum magisterium, quibus patrocinium prestiterunt membrorum. Et ut quod egimus repetitione assignetur [3 1Kb] : dixisti libidinem, si eam Deus fecisset, nullo amiciendam pudore: nos licet in quatuor prioris operis libris id plene egerimus, tamen in presenti quoque omnium animalium testimonio, que a Deo condita interim confiteris, libidinem sexuum a Deo creatam esse monstrauimus, quam tamen in hominibus pudore obumbrandam fatemur: tuum ergo dogma consequitur, ut longo postliminio Cynicorum nobis representes decorem, et ea que naturalia sunt, quia a Deo facta sunt, in oculis ciuitatis exerceas. Sentisne quam inuolutis luminibus insiliueris in sententiam meam, qua dixi, »Ut exprimeret fidem operum propheta, prope periculum pudoris accessit?« Hec enim ut consequenter iuxta suas fabulas preceptor tuus arguit, cuius in libro posui superiore commenta, qui omnia corpora facta a Deo pernegat; ita tu impudenter contrectare ausus es, qui creatorem Deum fateris  corporum, quorum sensum adscribis principi tenebrarum: quod certe tanta ueritatis potestate detritum est, quanta fide dictum ab Euangelista, Quia per Deum facta sunt omnia, et sine ipso factum est nichil .

AUG. Numquid posses in carnis concupiscentia uel libidine bestias hominibus comparare, nisi etiam illos primos parentes generis humani tanquam corruptibilia gerentes corpora, etiamsi non peccassent, crederes fuisse morituros? Ac hoc in heresis uestre errore [4 1Kb] nouitio sic catholica damnat Ecclesia, ut Pelagius princeps uester id sibi inter cetera obiectum apud  quatuordecim episcopos orientales, a quibus iudicibus audiebatur, damnationis sue timore damnaret  . In quo iudicio profecto etiam tu ipse damnatus es, qui dicis Adam ita factum, ut siue peccaret, siue non peccaret, moriturus esset: contradicens Apostolo dicenti, Corpus mortuum est propter peccatum . Porro, si non precedente peccato moritura illa non erant corpora, utique nec corruptibilia erant, ne beatas animas illas aggrauarent: Corpus enim corruptibile, sicut scriptum est, aggrauat animam . Ac per hoc, quemadmodum mors atque corruptio belluinis humanisque corporibus potuit non esse communis, quamuis communis eis esset terrena materies: ita potuit nec in propagandis filiis eis esse libido communis; sed aut nulla in hominibus, ut quemadmodum aliis membris ad opera congrua, sic ad opus generandi uoluntate motis etiam genitalibus uterentur; aut non talis qualis in bestiis, sed ad nutum seruiens, et nunquam mentem a cogitationis uigilia, nec ipsa postremo [1 1Kb] uoluptate deponens. Nunc autem precedente peccato, quo humana in deterius natura mutata est, facta sunt ei penalia, que sunt nature pecoris congrua: sed in hoc malo, quo caro concupiscit aduersus spiritum, maior pudoris est causa, quod inter duo, quorum ad nostram pertinet utrumque naturam, et quorum imperare unum, seruire alterum debet, exorta est non dolenda tantum, uerum etiam multum erubescenda discordia. Quid igitur tibi profuerunt ad rem non pertinentia conuocata auxilia Cynicorum; quandoquidem te in hac tui erroris uia de uia deficientem, nec ea que hominibus comparasti, iumenta iuuare potuerunt?

XLIu. IUL. Tempus admonet ut ad alia transeamus: sed quoniam certum est, nichil te habere quod uendites imperitis auribus preter uerecundiam naturalium; quam breuissime potero, quod putatur superesse, contingam. Quis ergo neget, honestatem hanc, qua genitalia nostra contegimus, pro personis, locis, officiis moribusque uariari? Sic in conuenticulis publicis obscenior nuditas, nichil habet turpitudinis in lauacris. Sic alter est cubicularis habitus, seminudus et securus; alter uero forensis, sollicitior et profusior. Quid, quod ad testimonium crebro familiaritatis, respicit negligentia cautionis, et quanto persona aut ignotior aut honoratior adfuerit, tanto diligentior habitus comparatur? Quid, quod nautis et opificibus plerisque nemo uitio nuditatem dedit? Ac ne ista simplicitas personis magis quam negotiis imputetur, more omnium etiam Petrus apostolus, et post resurrectionem Domini nudus in nauigio [2 1Kb] piscabatur . Dirige hinc oculos ad medicantum munera: ducunt artem studio salutis in locos pudoris. Athletis nuditas etiam decora est. Iam uero non solum adolescentulis, et petulanti sibi societate coniunctis, sed etiam totis quibusdam gentibus uterque sexus retectus, et sine secreti est electione commixtio. Quid tamen  mirum, si id Scotus uicinarumque gentium barbaries agat; cum et philosophia, cuius supra commemorationem fecimus idem censuerit, et Traducianorum huc dogma peruenerit? Que ergo pudoris tenebitur quantitas, quiue limes inter tot eius diuersitates, atque inter ceptus partim necessarios, partim societate defensos, per quem possit doceri, diabolum naturalem ardorem sexibus miscuisse? Ac per hoc, ut presidium opinionis tue constat, officiis, locis, moribus, artibus, et totis simul gentibus dissolutum; ita remansit inuictum, quod nos ipsa ratione et apostolo Paulo docente defendimus, omnia corpora, omnia membra corporum, omnesque sensus corporum, Deum auctorem uniuersorum creasse; sed ita ordinasse, ut quedam in membris nostris pro opportunitatibus temporum amiciret pudor, quedam honestas naturalis offerret, quibus tam indecorum esset tegimen adhiberi, quam importune genitalium uulgare secretum.

AUG. Tu potius importune culpa importunitatis aspergis eos, de quibus ait Scriptura diuina, Nudi erant, et non confundebantur . Et certe tunc ita recti erant, ut recti facti erant: Fecit enim Deus, sicut legimus, hominem rectum . Illo ergo tempore tante rectitudinis sue, numquid tam praui erant, ut imprudenter, impudenter, inhoneste, importune, genitalium secreta uulgarent? Agnosce igitur nondum fuisse causam pudendi, quando nondum pudenda erant illa membra, que nunc proprie pudenda dicuntur. Non enim habitabat in membris lex repugnans legi mentis, sine qua nunc nascitur nemo. Nondum fuerat iusto iudicio Dei, qui merito deseruit desertorem, inobedienti homini sue carnis inobedientia retributa. Neque enim non est carnis inobedientia contra spiritum concupiscere, quamuis etiam spiritu contra eam concupiscente non sinatur quod conatur implere. Hoc ergo nondum erat, quando nudi erant, et non confundebantur. Non itaque illi uera nuditate [1 1Kb] importune genitalium secreta uulgabant: sed adhuc importunum nichil in genitalibus senserant. Quid colligis uerba inania, tanquam folia leuia, quibus et tu contegas carnalem contentionem tuam contra spiritualem auctoritatem, quasi concupiscentem contra spiritum carnem? Quid queris que pudoris tenenda sit quantitas, siue limes, inter tot eius diuersitates, que fiunt diuersis necessitatibus, artibus, opinionibus, moribus, siue rectis, siue peruersis? Ecce habes homines, non alicuius gentis, sicut Scotos, sed parentes omnium gentium; non aliqua praua opinione deprauatos, sicut Cynicos, et quoslibet alios similis irreuerentie deformitate fedatos, sed a Deo conditos rectos; non opere alicuius necessitatis obstrictos, sicut Petri nuditas fuit, qua te putasti esse uelandum, sed in deliciarum paradiso liberos: ipsos aspice, ante peccatum ostentatores libertatis, post peccatum doctores pudoris. Ante peccatum nudi erant, et non confundebantur: post peccatum de nuditate  confusi sunt. Ante peccatum genitalia nondum pudenda sine tegimine reliquerunt: post peccatum genitalia iam pudenda texerunt. Hi ergo testes satis idonei, et Pelagianorum peruicaciam, et quarumdam gentium Cynicorumque impudentiam, prius non pudenda et postea pudenda nuditate sua conuincunt.

XLu. IUL. Hoc igitur in presenti opere, quantum res acta pertulit, absoluto, uenio ad illud quod dixisti, in Christo hanc naturalem concupiscentiam non fuisse. Sic enim obloqueris mihi: »Sed iste in his omnibus noluit nominare concupiscentiam carnis, que non est a Patre, sed ex mundo est; cuius mundi princeps dictus est diabolus: qui eam in Domino non inuenit, quia Dominus homo non per ipsam ad homines uenit« . Pronuntiasti ergo Christum, quem uerum per omnia hominem fides catholica confitetur, hanc concupiscentiam, quam dicit Ioannes apostolus, in sua non habuisse carne. Sed Ioannes, ut eius dicta docuerunt, concupiscentiam carnis, et concupiscentiam oculorum, cum omni mundo ex Patre non esse pronuntiat : quod nos quemadmodum intelligi deberet ostendimus.

AUG. Ostendisti quidem, sed quemadmodum tu intelligeres, uel potius non intelligeres, non quemadmodum deberet intelligi: de qua re tibi in ipsa tua non ueraci, sed loquaci disputatione, certans [1 1Kb] pro ueritate respondi.

XLuI. IUL. Tu uero nomen ipsum concupiscentie amplexatus, uis a Christi corpore tam oculorum sensum abfuisse, quam uiscerum.

AUG. Ista non diceres, si tu sanum sensum, non corporis, sed animi haberes.

XLuII. IUL. Hic igitur ut adsit toto animo lector, admoneo: uidebit enim Apollinaristarum heresim, sed cum Manichei per te adiectione reparari. Apollinaris quippe primo talem incarnationem Christi induxisse fertur, ut diceret solum corpus de humana substantia assumptum uideri, pro anima uero ipsam fuisse deitatem; Christusque non hominem, sed cadauer uideretur hominis suscepisse. Quod posteaquam cepit tam rationis quam Euangelii attestatione conuelli, uidelicet quia hoc ipso necesse erat totum illud falsitatis argui, quod hominem se Christus dixerat, quem ueritatem locutum persequebantur Iudei, si erat ab eo caro sola suscepta, cum homo nisi anima simul et corpus esse non posset; uel quod in Euangelio dixerat, In potestate habeo ponere animam meam, et in potestate habeo iterum sumere eam . Que enim anima poneretur, si assumpta non fuerat? Cum ergo auctoritate talium testimoniorum et perspicue rationis euersus fuisset, excogitauit aliud unde eius heresis, que perdurat hactenus, nasceretur; et dixit, animam quidem humanam in Christo fuisse, sed sensus in eo corporis non fuisse, atque impassibilem eum pronuntiauit [2 1Kb] uniuersis exstitisse peccatis.

 AUG. Sancte memorie Cyprius episcopus Epiphanius in opusculo quod de heresibus edidit, dixit Apollinaristarum quosdam in Domino Iesu Christo diuinitati corpus consubstantiale dixisse; alios autem negasse quod animam sumpserit; alios propter quod dictum est, uerbum caro factum est , contendisse non eum carnem sumpsisse de creata carne, id est, Marie, sed uerbum carnem factum; postea uero nescio quid cogitantes dixisse quod non sumpserit mentem. Quod ergo affirmas Apollinaristas asseuerasse in Christo sensus corporis non fuisse [1 1Kb] , eumque illos pronuntiasse impassibilem; nec uspiam legi, nisi in hoc libro tuo, nec aliquando ab aliquo audiui. Sed quoniam uideo te querere ubi expandas uaniloquia tua, ut cum sis uerbosus, uidearis esse copiosus, cito respondeo: Quisquis credit uel illa que Apollinaristas dicere supra commemoraui, uel non habuisse Christum corporis sensus, atque impassibilem fuisse, anathema sit. Ut uero te quoque possis agnoscere: Quisquis credit carnem Christi contra spiritum concupisse, anathema sit.

XLuIII. IUL. Non qui uirtute iudicii delicta uitasset; sed qui felicitate carnis a nostris sensibus sequestrate, cupiditatem uitiorum sentire nequiuisset.

AUG. Non dicimus nos, »Christum felicitate carnis a nostris sensibus sequestrate, cupiditatem uitiorum sentire non potuisse:« sed dicimus, cum perfectione uirtutis, et non per carnis concupiscentiam procreata carne, cupiditatem non habuisse uitiorum. Aliud est enim non habuisse cupiditatem malam; aliud non eam potuisse sentire: sensisset enim si habuisset; non enim sensus ei defuit quo eam sentiret, sed uoluntas adfuit qua non haberet. Nec mireris Christum, quamuis hominem uerum, tamen per omnia bonum, noluisse habere cupiditatem malam. Nam quis preter uos cupiditatem negat esse malam, qua cupiuntur mala? quis, inquam, preter uos persuadere conatur non esse uitium, quam cupiditatem confitetur esse uitiorum; et non esse malum, cui suadenti si consentiatur fit opus malum? Hanc cupiditatem Christus et sentire posset, si haberet; et habere [2 1Kb] , si uellet: sed absit ut uellet. uerumtamen si haberet cupiditatem malam, atque ut tuo uerbo utar, »cupiditatem uitiorum,« ab ipsius uoluntate in illo esse cepisset; quia non cum illa est natus, ut nos. Ac per hoc, illius uirtus hec erat, eam non habere: nostra uirtus est, ei non consentire; et in hoc illum imitari, ut quemadmodum ipse peccatum non fecit, eam non habendo, ita nec nos faciamus, non ei consentiendo; et quemadmodum ipse eam uoluit et potuit non habere, sic ea nos uelimus, quia poterimus, carere. Eius quippe gratia nos liberabit de corpore mortis huius, hoc est, de carne peccati, qui uenit ad nos in similitudinem carnis peccati, non in carne peccati.

XLIX. IUL. Tam graui, ut res indicat, in fidem Catholicorum adulatione [3 1Kb] , non solum nichil necessaria,  uerum etiam profana. Cum enim uult ostendere plus aliquid fuisse in Christi corpore, ne carnis nostre communione uilesceret, naturalium eum sensuum integritate fraudauit; non uidens in quantum iret exitium damnum ueritatis uel adulatione corrupte. Infremuit quippe a Catholicis excitata prescriptio; quia apud talem fidem maius damnum mysteria Christi, quam membra perferrent. Si enim propter hoc, inquiunt, factus est Christus ex semine Dauid , factus ex muliere, factusque sub lege , ut nobis daret exemplum, et sequeremur uestigia eius, qui peccatum non fecit, nec inuentus est dolus in ore eius ; nec tamen per omnia substantie nostre induit proprietatem, si uel carnem sine anima, uel hominem sine sensibus, quibus nos imbuit natura, gestauit, exempli formam et legis non docetur implesse. Quid enim fuit laude dignum, contemnere illecebras sensuum, quarum incapax erat beneficio nature? Quid mirum, cohibere oculos carnis sue auxilio non uagantes? Quid magnum, abducere ab illecebrosis odoribus nares, quibus nescirent patere? Quid stupendum, tenere arduam quotidie in epulis parcitatem, quarum nequibat irritamenta sentire? Quid postremo ardui haberent in quadragesimum diem prolata ieiunia, si esuries molesta esse non poterat? Quid uenerationis disciplina aurium mereretur, nunquam nisi honestarum uocum receptrix, si natiuam patiebatur in indebitas surditatem? Que autem gloria castitatis, si uirilitas magis aberat quam uoluntas, et quod putabatur fieri de uigore animi, ueniebat de debilitate membrorum?

AUG. Merito dicuntur hec, non contra Apollinarem uel Apollinaristarum aliquem, quos dixisse non arbitror Christi carnem non habuisse humani corporis sensus, sed contra quemlibet quisquis hoc dicit. Nos autem illum et pulchra ac deformia per oculos sensisse dicimus, et suaueolentia et graueolentia sensisse per nares, et sensu aurium percepisse canora et absurda, et a dulcibus amara discreuisse gustando, et aspera ac lenia, dura ac mollia, frigida et calida diiudicasse tangendo; et quidquid aliud corporis sensu sentiri et percipi potest, sentire ac percipere potuisse; nec ei possibilitatem, si uoluisset, defuisse generandi: et tamen eius carnem nunquam contra spiritum concupisse. Quod si propterea magnum bonum est, ut putas, abstinere a delictis, quia non desunt libidines que uincantur, non autem magnum esset, si defuissent: tanto quisque erit in uirtute laudabilior, quanto fuerit in carne libidinosior. Ac per hoc Christus, secundum istam uestram horribilem et detestabilem prauitatem, sicut in uirtute omnium hominum [1 1Kb] maximus, ita esse in carne libidinosissimus debuit. Quod quanta sentiatur impietate, si sentis, sententiam mutare ne differas; et libidines discernere  a sensibus, que sentiuntur potius in quibusque, quam sentiunt: ne tanto quisque uideatur sensu [1 1Kb] esse uiuacior, quanto fuerit libidine ardentior; et tanto Christus arsisse credatur libidinibus acrioribus, quanto uiguit purioribus sensibus.

L. IUL. Que postremo palma tolerantie, si dolor uulnerum et uerberum, intercepto itinere sensuum, pertingere ad animum non ualebat? Quo ergo profecit Apollinaris adulatio? uidelicet ut omnis uirtutum pulchritudo, quam in se Christus expresserat, indebitis nature eius laudibus uacuata flaccesceret, cunctoque ueritatis sue splendore nudata sacrum magisterium Mediatoris offerret irrisui. Huc accedebat quoniam non solum operum suorum perdebat insignia, natiuitate, non uirtute felicior; sed etiam fraudis criminibus urgebatur, si indiceret mortalibus, Extendimini ad patientiam hominis nichil sentientis, et uenite per ueras cruces ad uirtutes corporis falsi nichil dolentis; uel, Imitamini castitatem, certa nature uestre irritamenta uincentes, illius quem debilitas fecit pudicum uideri. Certe nichil profanius, nichil scelestius talibus excogitari commentis potest. Et Apollinaris omnia ista non dixerat: per illud unum quod pronuntiarat, homini Christo defuisse eos sensus, qui a natura inditi, non usu, sed excessu ad uitia labuntur; hec omnia que a Catholicis relata sunt, preiudicio opinionis sue mutus excepit. Horum quippe cunctorum affirmatione construitur catholica fides, quorum negatione uel consecutione Apollinaris heresis compacta est atque damnata. Tu igitur coniice quid de te debeat iudicari, qui commixtionem sexuum damnas, ut Manicheus; naturam carnis Christi a communione hominum sequestras, secundum Manicheos; concupiscentiam carnis accusas, iuxta preceptoris tui dicta Manichei; dicis concupiscentiam sensuum [2 1Kb] in Christi corpore non fuisse, uel secundum Manicheos, uel secundum Apollinaristas: et tamen uis a nobis nec Apollinarista, nec Manicheus uocari. Quanquam do manus, prestoque beneficium; nec nos liberalitatis penitet; per me ut Apollinaris sectator non uidearis licebit: minoris quippe est ille impietatis inuentor. per te autem non licet ut uoceris aliud quam Manicheus.

AUG. Nec Apollinarista, nec Manicheus fuit, sed hereticorum expugnator Ambrosius, qui per tuam susceptam quidquid hominum nasceretur [3 1Kb] , sine delicto dixit esse non posse, apostolum Paulum, sicut oportuit, et intelligens et exponens. Tu autem tanto magis adiuuas Manicheos, quod sepissime ostendi, quanto magis ab eis te esse arbitraris alienum: es autem nouus hereticus Pelagianus, in disputatione loquacissimus, in contentione calumniosissimus, in professione fallacissimus. Nihil enim quod dicas inueniens,  inania multa dicis, falsum crimen Catholicis obiiciis, catholicum te esse mentiris.

LI. IUL. Ostendi quidem in tertio libello primi operis mei, irrefutabiliter necesse esse dici etiam Christum reatum de Marie carne traxisse, si crederetur naturale peccatum; eumque a te sub potestate diaboli collocari, qui affirmares ad ius diaboli hominum uniuersam pertinere substantiam.

AUG. Quod in tertio tuo libro te ostendisse commemoras, quinto meo te non ostendisse conuici.

LII. IUL. Et ideo hoc in presentiarum relicto, illud efflagito, ubi tu legeris Christum eunuchum fuisse naturaliter.

AUG. Tu enim ubi me hoc dixisse legisti, nisi quia calumniaris, ut soles? Aliud est possibilitas seminandorum filiorum, quam Christi carni defuisse non dicimus, sicut deesse carni nouimus eunuchorum: et aliud est cupiditas uitiorum, quam tu persuadere conaris habuisse Christum, et iactas te esse christianum; quia uidelicet, sicut paulo ante dixisti, »Christus etiam fraudis criminibus urgeretur, si diceret mortalibus, Extendimini ad patientiam hominis nichil sentientis:« quasi sequatur, ut non sentiat inflictos dolores, qui uult et potest non habere malas cupiditates: uel si diceret, ut tua uerba ipse componis, »Imitamini castitatem, certa nature uestre irritamenta uincentes, illius quem debilitas fecit pudicum uideri.« Sic enim es amator egregius castitatis, ut tibi castior uideatur, qui concubitus illicitos cupit, sed ut non perpetret, sue cupiditati resistit; quam qui talia mala nec saltem cupit, non per impossibilitatem carnis, sed per summitatem perfectionemque uirtutis: imo ille sit castus, iste autem omnino nec sit, sed esse tantummodo uideatur; quoniam, secundum te, si castus esset, mala ista cuperet per naturam, sed eamdem naturalem cupiditatem uirtute animi cerceret. Ita fit, ut te illa horribilis, sicut iam superius ostendi, sequatur absurditas, tanto esse quemque uoluntate castiorem, quanto maiorem nature sue libidinem uicerit, nec in aliquos excessus luxurie, quamlibet illa magna sit, exire permiserit: qui autem minorem flagitiorum libidinem cohibet, minus esse castum; quoniam quem non libet quod non licet, secundum tuam sapientiam, uel potius amentiam, omnino nec castus est. Ecce quod Christo importare conaris insane, ut natura fuerit omnium libidinosissimus, quia ita posset uoluntatis uirtute omnium esse castissimus. Tanto quippe in eo, sicut disputas, continentie spiritus maior esset [1 1Kb] , quanto maiorem carnis concupiscentiam cerceret. Ad hunc te interitum tua suscepta nimium dilecta perduxit.

LIII. IUL. Qui etsi propter signum natus ex uirgine est, et tamen ita auersatus non est sexum uirilem, ut eius susciperet ueritatem, integer per omnia uiscerum, integer corporis, homo uerus, uir perfectus, si Petro apostolo creditur in Actibus disserenti ; intacta castitate conspicuus, et animum et oculos nunquam remisso cordis uigore custodiens;  sed quod hoc totum uirtute mentis, non carnis infirmitate perfecerit, concupiscentiam carnis totius corporis immixtam sensibus, et ueritatem ac sanitatem conditionemque membrorum fuisse in eo, et somnus eius, et cibus, et barba, et sudor, et labor, et crux testatur, et lancea. Non ergo sensus corporis non habuit ille, sed rexit. Hoc est unde Gentibus, unde Manicheis insultat Catholicorum fides, quia uerbum ut crucis, ita carnis eius, pereuntibus stultitia est, saluis autem futuris uirtus Dei. Hoc est quo commendauit caritatem [1 1Kb] suam in nobis; quoniam que lacerat impietas Manichei, ea omnia pietas Mediatoris assumpsit. Nihil ergo me pudet in Domino meo: in que propter salutem meam uenit, teneo ueritatem membrorum, ut exempli eius soliditatem arcemque suscipiam.

AUG. Aliud est ueritas membrorum, quam christianus omnis agnoscit in Christo [2 1Kb] : aliud cupiditas peccatorum, quam tu importare uis Christo. Dicis enim concupiscentiam carnis, hoc est libidinem, quam libentius uocas concupiscentiam naturalem, bonum esse; et sic arguis eius excessum, ut quisquis eam concessos fines transgredi siuerit, tanquam male utens bono, culpam contrahat; quisquis autem illam usque ad licita et concessa ingredi, nec ultra permiserit [3 1Kb] progredi, tanquam bono bene utens laude sit dignus. Proinde quoniam uidemus alios ita esse natos, ut maiore libidine urgeantur, alios ut minore, si ei resistentes utrique sint casti, cogeris dicere illos maiore, istos minore bono bene uti. Erit igitur, te doctore, bono isto tuo quisque tanto copiosior, quanto libidinosior; et tanto laboriosior contra suam libidinem pro castitate certando, quanto abundantior naturali isto bono; et ideo etiam tanto laudabilior in hac uirtute, quanto fortius reluctatur maiori bono, quam si minori reluctaretur. Quia ergo Christus in carne mortali omnium procul dubio castissimus uixit, tanto ei maiorem libidinem dabis naturalem, quanto in libidine cohibenda non potes inuenire fortiorem. Sic enim sine fraudis crimine suis dicet, Imitamini castitatem meam, certa nature uestre irritamenta uincentes: hec quippe irritamenta bona sunt; sed tamen cohibenda atque uincenda; sicut ego habui, sed cohibui uicique maiora; ne diceretis mihi, Ideo uicisti, ideo castissimus in tua mortali carne uixisti, quoniam nature felicitate minimas libidines, quas facillimas [4 1Kb] uinceres, habuisti. Estote ergo casti, quia ut uobis ad me imitandum obstacula excusationis auferrem, libidinosior uobis nasci uolui, et tamen maximam libidinem meam concessos fines nunquam transire permisi. Hec horribilia monstra peperit heresis uestra.

LIu. IUL. Predico omnem in eo sanctitatem beneficio animi, non carnis stetisse preiudicio. Sic enim et natura tam conditione eius quam susceptione defenditur,  et uita hominum uirtutum illius imitatione dirigitur. De his duobus non potest alterum sine alterius ueritate laudari: tantum aderit dignitatis operi sacro, quantum humani corporis adfuerit ueritati; et tantum aderit defensioni carnis, quantum sanctitas conuersationis exegerit. Atque e regione, uituperatio unius utrique participat: quoniam tantum de uirtutibus eius, quantum de artubus [1 1Kb] auferetur; ac si quid de substantie solido radatur, uniuersa morum ornamenta depereunt, atque ad tolerantis iniuriam recurrunt damna nascentis: postremo si carnis eius substantia aliqua naturalium ereptione [2 1Kb] tenuetur, uniuersa euanescit pompa uirtutum. Nihil ergo in membris Mediatoris facti ex muliere, quod naturale constat, negabo. Et uide quam diuersi sint rationis termini, quam pudoris: non erubescit fides Christianorum, dicere Christum habuisse genitalia; cum tamen ea in nobis, quam honestissime possumus, occulamus.

AUG. Non quidem erubescit fides Christianorum, dicere Christum habuisse genitalia: sed tu erubescere debuisti, uel potius contremiscere, ne diceres [3 1Kb] Christi genitalia aliquando, et nolente ipso , tamen libidine fuisse commota, et in nonnullos illicitos usus contra eius sanctum propositum se illam partem sancti eius corporis erexisse. Talem quippe libidinem patitur etiam omne genus sanctorum, qualem Sancto sanctorum conaris inferre. Si uero genitalia Christi ipso inuito commoueri et erigi solere [4 1Kb] libidine, non audes dicere; cur audes credere, infelix, cur audes talem libidinem nature Christi tribuere, ut quod non audes dicere, compellas homines cogitare?

Lu. IUL. Ita natura prescripsit esse quedam, que ut ratio, ita fides cum religione pronuntiet; et tamen pudor et decentia conuersationis oculis non permittat exponi. Hoc modo Magister etiam Gentium ueritatem carni eius assignat, et spiritui sanctitatem. Magnum, inquit, pietatis sacramentum, quod manifestatum est in carne, iustificatum est in spiritu, apparuit Angelis, predicatum est in gentibus, creditum est in hoc mundo, assumptum est in gloria. Quod sicut commendauit cum ueritate credendum, ita impugnatores eius in fine denuntiauit seculi nascituros: nam statim sequitur, In nouissimis autem temporibus recedent quidam a fide, attendentes spiritibus seductoribus, doctrinis demoniorum in hypocrisi mendacia loquentium, cauteriatam habentes conscientiam, prohibentium nubere, abstinere a cibis, quos Deus creauit ad percipiendum cum gratiarum actione fidelibus, et his qui cognouerunt ueritatem; quoniam omnis creatura Dei bona . Hanc ergo Ecclesiarum contaminationem, quam de Manichei consectatione uomuisti, et hanc  a fide recedentium preuaricationem, que in naturalis mali predicatione et in commixtionis coniugalis damnatione consistit, et Apostolus preuidit et puniuit, non solum quid diceretur, sed etiam quid consequeretur ostendens.

AUG. Et tamen tu, qui non potes nisi ructare calumnias, et uomere contumelias, uerbis catholici hominis Dei, quem Manicheum non potes dicere, non ausus es contradicere, suffocantis te, atque dicentis, ex commixtione maris et femine nasci expertem delicti neminem posse . Namque ista uerba eius et in primo ad ualerium libro commemoraui, quem libris quatuor redarguere conatus, quidquam inde attingere timuisti; et in isto, cui nunc respondes, eadem ipsa non tacui , et aduersus illa adhuc mutus, quamuis eius nomine tacito, cui aduersari palam non audes, hunc in me non metuis criminari.

LuI. IUL. Nam hoc quod ait, abstinere a cibis docendum fore, non utique apud prudentem arguit Christianorum parcitatem, aut denuntiat posse existere homines qui inedie discrimen indicant: sed ostendit, quoniam cum exorirentur, qui dicerent animalia omnia uictibus a Deo creata mortalium, quia de concupiscentia et commixtione sexus nascerentur, diabolico malo esse polluta, quid consequeretur expressit, uidelicet renuntiandum esse alimentis, si eorum propagatio diabolica crederetur. Unde et tu hanc infamationem commixtionis corporum ab animalibus remoues, ut subsistat ratio simulandi. Homines tamen qui ad imaginem Dei facti sunt, propter hanc ipsam concupiscentiam generantium, dicis ad ius demonis pertinere. Ambo igitur, tu et Manicheus unam habetis causam substantiarum uituperandarum et transcribendarum diabolo: sed ille propter hanc affectionem que sentitur in naturali opere, uniuersas [1 1Kb] damnat animantes; tu autem non omnes, sed quod est fedius, meliores. Absoluis enim sues, canes, et asinos, ut Manicheos uitare uidearis; sed damnas, propter hoc idem quod Manicheus, omnes homines qui ad imaginem Dei facti sunt: ac nusquam malum naturale constituens nisi in imagine Dei, concionaris contra nos, accusator sanctorum et patronus asinorum.

AUG. Quid est quod dicis, calumniator Catholicorum et adiutor Manicheorum? quid est quod dicis? quem tante stoliditatis pudere deberet, etiamsi tibi asinina frons esset. Nonne accusator sanctorum et patronus asinorum, ab homine huius cordis cuius et ipse es, appellari posset, qui diceret, ignorantia ueritatis homines fieri miseros posse, asinos uero nesciendo ueritatem miseros esse non posse? Et tamen uerissime diceret. Cur ergo non intelligis, asine, similiter esse uerum, ex commixtione maris et femine expertes delicti homines nasci non posse, et asinos posse? An ideo te arbitraris effugere insequentes plagas auctoritatis atque rationis, quia in societate  libidinis, ad currum tui erroris, homines et asinos iungis? Non de pecoribus, sed de hominibus loquebatur Ambrosius, ubi ait: »Seruatum est igitur, ut ex uiro et muliere, id est, per illam corporum commixtionem, nemo uideatur expers esse delicti« . Itane iste, iste doctor Ecclesie [1 1Kb] accusator erat sanctorum, et patronus asinorum? Nempe corruptibile corpus est et asini et hominis; et tamen non asini aggrauat, sed hominis animam: de homine quippe Scriptura dicit, Corpus corruptibile aggrauat animam . Sic ergo et in libidine agnosce, et pecoris naturam, et hominis penam, si animam non habes asininam.

LuII. IUL. Christus igitur non minus homo uerus, quam uerus Deus, nichil de naturalibus minus habuit: sed iustum erat ut qui dabat perfectionis exemplum, omnibus uirtutum studiis antecelleret, castitasque eius continua integritate celsa, nullo permota libidinis appetitu, que [2 1Kb] uirgo sancte mentis exstiterat, et omnium sensuum domitrix animi magnitudo, et superatrix dolorum, cunctis fidelibus, et humanitate imitabilis fieret, et sublimitate mirabilis.

AUG. Dicis castitatem Christi continua integritate celsam: sed homo es, cui non uidetur castitas integra, ubi magnitudine et perfectione uoluntatis bone non solum non committuntur, sed nec cupiuntur illicita. Nam qui concupiscit mala, etsi resistens [3 1Kb] concupiscentie sue non ea perpetrat, implet quidem quod scriptum est, Post concupiscentias tuas non eas : sed non implet quod ait lex, Non concupisces . Christus ergo qui legem perfectissime impleuit, nulla illicita concupiuit; quia discordiam carnis et spiritus, que in hominum naturam ex preuaricatione primi hominis uertit, prorsus ille non habuit, qui de Spiritu et uirgine non per concupiscentiam carnis est natus. In nobis autem caro concupiscit contra spiritum illicita, ita ut omnino perficiat, nisi et contra carnem spiritus ita concupiscat, ut uincat. Dicis mentem Christi omnium sensuum domitricem: sed hoc domandum est, quod resistit: caro autem Christi nichil habebat indomitum, nec in aliquo spiritui resistebat, ut ab illo eam domari oporteret. Quo proposito perfectionis exemplo, ad hoc se debet omnis imitator extendere, ut concupiscentias carnis, quas uetat Apostolus perfici , nitatur atque optet penitus non habere: sic enim eas potest prouectu quotidiano minuere, quas nullas habeat salute perfecta.

LuIII. IUL. Tu igitur, ut omnia, profanissime effatus es, in Christi carne non fuisse quod humane nature est: quod certe de nulla Scripture rationabilis uena, sed de solo Manicheorum ceno deceptus hausisti. uerum ut maior copia defendende ueritatis appareat, concedamus te somniasse, in Christo carnis quam dicis concupiscentiam non fuisse; quod certe in Manichei prius, postea in Apollinaris furore  damnatum est: tuo tamen quid possit dogmati suffragari; cum non continuo sequeretur malum esse, si quid ille assumere noluisset [1 1Kb] ? Quoniam gradatim crescentibus meritis bonorum, diceretur isse per optima, nec bona tamen infra se locata superiorum electione damnasse. Quomodo enim nuptias non infamauit, integritatem secutus: ita nec sensum carnis genitalis damnasset, si eius possibilitatem nec in substantia sua habere uoluisset.

AUG. Iam superius dixi, quod Christus non solum non perpetrauit, sed nec concupiuit illicita, ut impleret legem dicentem, Non concupisces. Hoc certe de sancte Scripture uena, non de ceno Manicheorum manat in corda fidelium, quod uestrum dogma exstinguit hereticum. Somniasse me dicis, non fuisse in Christo carnis concupiscentiam spiritui resistentem; cuius tu etiam ipsis somniis non pepercisti. Dormisse quippe nouimus Christum, in quo si erat ista tua suscepta, profecto sopitos eius sensus aliquando per talia somnia deludebat, ut sibi [2 1Kb] etiam concumbere uideretur, atque ita caro eius isto tuo bono stimulante commota, et in irritum extenderet genitalia et irrita effunderet semina. Si autem hoc de Christi carne [3 1Kb] credere contremiscis ; profecto fateri debes, nature Christi non solum sine dispendio defuisse talem carnis concupiscentiam, uerum etiam cum perfectarum laude uirtutum, qualem concupiscentiam nouimus carni ceterorum hominum et ipsorum non deesse sanctorum. Quod autem dicis, non esse consequens ut hoc malum sit, etiamsi concedas id Christum noluisse suscipere; sicut non ideo damnauit nuptias, quia noluit habere coniugium: hoc de libidine pecorum dici potest, quibus ideo non est malum, quia non habent rationis bonum, unde caro eorum non concupiscat aduersus spiritum; quod uero resistit spiritui hominis uolentis facere bonum, quantalibet loquacitate abs te defendatur, non est bonum. Sic igitur Christus abstinuit a peccato, ut abstineret etiam ab omni cupiditate peccati: non ut ei existenti resisteret, sed ut illa nunquam prorsus existeret; non quod eam non posset habere si uellet, sed non recte uellet, quod eum caro peccati quam non gerebat, etiam inuitum habere non cogeret. Proinde ille uir perfectus, non per concupiscentiam natus, que indifferenter appetit et illicita et licita, sed de Spiritu sancto et uirgine Maria, quidquid concupiuit, licuit; quidquid non licuit, non concupiuit. Natus enim de carne per sanctum concipiente Spiritum, absit ut in se haberet discordiam carnis et spiritus.

LIX. IUL. Et ut res plana aliquo confirmetur exemplo, melius est habere rationem, quam non habere: homines autem rationabiles facti sunt, pecora uero irrationabilia: non tamen ideo quia humana natura  quadrupedibus antestat, quadrupedia aut malum aliquod, aut diaboli opus esse dicenda sunt. Fac ergo, quoniam Christus, cum sua membra formaret, noluerit eis sensum admiscere genitalium, quo usurus non erat: num ideo cum Isaac, Iacob, et omnium membra fingebat, eisque et sexum dabat et sensum, malum aliquid faciebat? Aut ad hec ueniens [1 1Kb] , in adiutorium aduocabat diabolum, ut membris que ipse compegerat, necessaria oblectamenta misceret? Nec exiguum quidquam igitur omnino  per Christi personam contra diuina opera obtinere potuisti. Claruit enim nichil minus de natura hominum, Saluatoris corpus habuisse.

AUG. Imo claruit hominum naturam, ad illam integritatem, rectitudinem, salutem, in qua primitus condita est, minus hec habere nunc omnia. Hanc uenit Christus redintegrare, corrigere, atque sanare, integer sine ulla corruptione, rectus sine ulla prauitate, saluus sine ulla cupiditate peccati.

LX. IUL. Ac per hoc, in ea natura non potest esse peccatum, cum in illo in quo tota est, nichil iniquitatis inuentum est.

AUG. Immaniter, Iuliane, blasphemas, cequans carnem Christi ceterorum hominum carni; nec uidens illum uenisse non in carne peccati, sed in similitudine carnis peccati , quod nullo modo uerum esset, nisi ceterorum esset caro peccati.

LXI. IUL. Concupiscentia itaque sexuum, siue in Christi carne fuit, siue non fuit, mala et diabolica non docetur.

AUG. Concupiscentia carnis mala est, et quando ei non consentitur ad malum: ipsa est enim, qua caro concupiscit aduersus spiritum; etiamsi aduersus eam concupiscente spiritu, non perficiat quod conatur, id est, opus malum.

LXII. IUL. Ad alia ire festino, sed multum hic rerum admiratione defigor. Qui in alium [2 1Kb] tantus furor est, ut si Scripturas non intelligis, uel tua dicta non ponderes? sed ita argumentaris iugiter, ut quidquid ieceris, recurrat in te impetu grandiore. Dixisti nempe, nullam esse causam pudoris, preter concupiscentiam carnis in genitalibus [3 1Kb] motibus apparentem.

AUG. Non hoc dixi. Sunt enim et alie cause pudoris, siue ne fiat aliquid quod non decet, siue quia factum est. Sed huius pudoris de quo nunc agimus, cum queritur causa, illa uerissima reperitur, qua factum est ut hec membra pudenda proprie uocarentur, que prius pudenda non fuerunt, quando illi homines recti atque perfecti nudi erant, et non pudebat eos. Quod si prudenter cogitare uoluisses, non ipse impudenter ueritati manifestissime restitisses.

LXIII. IUL. Esse autem sacrilegium [4 1Kb] , pudendum aliquid quod Deus fecisse credatur, preter hanc carnis concupiscentiam iudicare: Christum uero non habuisse  hanc concupiscentiam carnis, que mortalibus facit causam pudoris. Quid igitur ad hec occurreret, non uidisti, uidelicet nudum eum, id est Christum, conuenticulis debuisse misceri; nec aliquem uerecundie habere respectum, ne sacrilegium quod commentaris incurreret, in carne uidelicet sua, que concupiscentiam non habebat, de suis et Patris operibus erubescens. Si autem ei et concupiscentia non fuit, et tamen ille est pudoris functus officio; irrefutabiliter etiam secundum te approbatur, uerecundiam corpori humano debitam, non calori.

AUG. Ista tua ratione tam acuta et exquisita, debet negari baptismus Ioannis datus fuisse in penitentiam peccatorum, quia eo baptizatus est Christus, qui nullum habebat omnino peccatum. Si autem potuit alia causa, non ea qua ceteri, baptizari, id est, non propter carnem peccati, quam non habebat; sed propter similitudinem carnis peccati, quam pro liberanda peccati carne susceperat: potuit etiam membra tegere, non ea causa qua ceteri; sed ut sic congrueret pudenda tegentibus, nichil habens pudendum; quemadmodum baptizatus congruit penitentibus, nichil abluens penitendum. Decebant quippe similitudinem carnis peccati, ea quibus indigebat caro peccati. Quanquam et ipsa species humani corporis nudi, ubicumque insolita est, humanum offendit aspectum. Unde et Angeli qui hominum similes hominibus apparuerunt, uestiti apparere uoluerunt, sicut humana consuetudo poscebat. Sed hec consuetudo si unde originem sumpserit recordemur, occurrit primi causa peccati, in illis hominibus, qui priusquam peccarent, decenter et honeste erant in loco tante beatitudinis nudi, nondum scilicet de sua carne, que inobediens inobedientibus reddita est, contra spiritum concupiscente [1 1Kb] confusi. Nihil ergo te adiuuat Christi uestis, ut concupiscentie carnis defensor impudens non sis.

LXIu. IUL. uides igitur frustra te peccatum uocasse, si [2 1Kb] in his operibus, que Deus fecit, uelamen fateamur adhibendum, quod Dominus noster et hominis formator instituit, et homo factus exercuit. Det sane ueniam reuerentia Redemptoris, quia ad asserendam ueritatem mysterii, Manicheorumque flagitia destruenda, loquimur de carne eius audacter; quod nisi fides exigeret, reuerentia modesta non tangeret.

AUG. Non audacter de carne Christi loqueris uera, sed infeliciter falsa; non ad Manicheorum, sicut tibi blandiris, flagitia destruenda, sed potius adiuuanda. Si Manicheum cogitas uincere, noli dicere bonum esse quod est malum; sed dic unde sit malum, quod ostendere non potes bonum. Hoc enim esse de preuaricatione primi hominis dum non uis cum Ambrosio dicere , profecto efficis, ut de aliena natura Manicheus uerum se iactitet dicere.

LXu. IUL. »Sed iste,« inquis, »noluit nominare concupiscentiam carnis; tacet quia pudet, ac mira, si dici potest, pudoris impudentia nominare pudet, quod  laudare non pudet ». Displicet igitur tibi, quia nouimus uerecundiora nostra, secundum Apostolum, necessaria honestate uelanda ; quia in hoc consilium sequitur [1 1Kb] Conditoris, ut quod ille in secreta corporis parte constituit, nos totidem uerecundo operiamus obtectu.

AUG. Res dicis mirabiles, tunc Adam et Euam Conditoris esse secutos consilium, quando eius deseruere preceptum, sequendo consilium deceptoris. Prius enim quam hoc malum perpetrassent, cum adhuc essent recti atque perfecti, non sequebantur consilium Conditoris, ut quod ille in secreta corporis parte constituit, nudum relinquerent, nec uerecundo obtectu operire curarent? Homo impudentissime, quod senserunt quando erubuerunt, laudare peius est quam nudare.

LXuI. IUL. Has tamen elocutionum diuersitates, quas tu non solum non imitaris, uerum etiam criminaris, quarum nos adiuuamur officiis, non linguarum omnium, sed grece et latine cultus inuenit. Ceterum lingue alie, que naturales uocantur, ob hoc quod nichil eis aut opum aut nitoris studia secuta contulerint, simplicibus omnino nominibus membrorum abutuntur: unde et apud Hebreos, quorum sermone Scripturarum puritas continetur, propriis omnia uocabulis indicantur.

AUG. Multum falleris: quasi in hebreo eloquio non sit tropica locutio, in qua utique non propria, sed translata sunt uerba. uerum hoc qualecumque sit, quid te adiuuat [2 1Kb] ? In hebreis certe sacris Litteris legitur, et quando illi primi homines nudi fuerint, nec puduerit eos; et quando de sua nuditate confusi sint, et que membra texerint ; ut possemus nosse quid senserint, et unde confusi sint. Tu si uis in hac causa te unde confunderis tegere, tandem tace.

LXuII. IUL. Eademque securitate, qua pedes et genua, etiam genitalia utriusque sexus uocantur. Nos sane nec cum ista suffragetur auctoritas, pudentioris eloquii adminicula negleximus: quia reprehensioni iustissime patet, sine ullo negotiorum coactu neglectus decoris, qui non minus in uerbis quam in operibus, quantum pertulerit cause ratio, retinendus est. Igitur quia concupiscentia naturalis nec pudoris opprobrio potuit coargui, et Conditoris sui dignitate defensa est, ad hoc solum, non ut quasi magnum bonum, quippe quod sit [3 1Kb] hominibus pecoribusque commune, sed quasi necessarium sexibus instrumentum, a iure demonum uindicata, inter eius opera locaretur, qui mundum fecit et corpora a nullo autem accusatur, nisi a Manicheo, et Traduciano eius herede: apparet [4 1Kb] naturalis peccati, cuius omne presidium in nature  criminationibus herebat, totum euanuisse figmentum.

AUG. Ecce adhuc dicis concupiscentiam naturalem, ecce adhuc quantum potes, susceptam tuam, ne possit que sit intelligi, contegis ambigua ueste uerborum. Cur enim non dicis, Concupiscentia carnis; sed dicis, »concupiscentia naturalis?« Nonne concupiscentia beatitudinis est concupiscentia naturalis? Cur ambigue loqueris? Quam tuendam suscepisti, appella suo nomine: quid uereris? An in mala causa eius forte turbatus, oblitus es quid uocetur? Imo uero uigilante memoria, non uis eam carnis concupiscentiam nominare: nosti enim laude eius offendi eos, qui hoc nomen in Scripturis sanctis non nisi in rei male significatione legerunt. Isto autem nomine utens, et appellans eam concupiscentiam naturalem, inter eius opera locare conaris, qui, ut dicis et uerum est, mundum fecit et corpora: cum dicat eam Ioannes a Patre non esse . Deus quidem mundum fecit et corpora prorsus omnia: sed ut corpus corruptibile aggrauet animam, et caro concupiscat aduersus spiritum, non est precedens natura hominis instituti, sed consequens pena damnati. A nullo, inquis, accusatur, nisi a Manicheo, et Traduciano eius herede. Contumelias tuas cum his me accipere gaudeo, quos in me culpare audes, et nominare non audes. Itane non accusat susceptam tuam, qui dicit concupiscentiam carnis aduersus spiritum ex preuaricatione primi hominis in nostram uertisse naturam ? Et quis est hic? Ille scilicet, cuius fidem et purissimum in Scripturis sensum, sicut eum Pelagius auctor tuus predicat , ne inimicus quidem ausus est reprehendere. Aduersus hunc accusatorem tuam defende susceptam. Huic doctori meo, et illi laudatori eius doctori tuo, pro illa conuiciare, quantum potes, ut patrocinium tuum liberum satis et fidele demonstres; ne te defensorem suum tanquam timidum libido deserat; quamuis alterum non inueniat, qui pro illa minus erubescat.

LXuIII. IUL. Ac per hoc necessarie interrogaui, quid suum cognosceret diabolus in sexibus, per quod fructum eorum iure decerperet; qui nec carnem compegerat, nec membra formauerat, nec genitalia dederat, nec distinxerat sexum, nec coniugium ordinauerat, nec commixtionem, sine qua coniugium esse non potest, aut fecunditate honorauerat, aut uoluptate resperserat.

AUG. Nihil horum quidem fecerat diabolus: sed inobedientiam persuaserat animo humano, quam penalis et pudenda carnis inobedientia sequeretur; unde peccatum originale traheretur, per quod diabolo subderetur qui nasceretur, cum eodem periturus diabolo nisi renasceretur.

LXIX. IUL. His itaque tu dissertionibus [1 1Kb] , ceruino metum, et uulpino dolo obuiam ire conatus, ita imposuisti patrono tuo ad quem scribis, ut referres, propter sensum corporis naturalem, id est concupiscentiam  carnis, dominari operibus et imagini Dei principem tenebrarum: cum necesse esset ad eumdem spectare auctorem sensum carnis, ad quem etiam carnis natura respiceret.

AUG. Quid loquaris ignoras. Aliud est sensus carnis, aliud concupiscentia carnis, que sentitur sensu et mentis et carnis: sicut dolor carnis non ipse sensus est, sed nisi sensus adsit, sertui non potest. Sensu itaque carnis qui tactus uocatur, aspera et lenia differenter ut cetera sentiuntur: concupiscentia uero carnis indifferenter illicita et licita cupiuntur, que non concupiscendo, sed intelligendo diiudicantur; nec ab illicitis abstinetur, nisi concupiscentie resistatur. Non igitur cauentur opera mala, nisi frenetur concupiscentia mala, que abs te, horrenda impudentia uel potius amentia, dicitur bona: nec erubescis, nec horrescis te ad tantum dedecus peruenisse, ut nemo liberetur a suo malo, nisi non consentiat tuo bono. Concupiscentia igitur carnis, qua cupiuntur que prohibentur, non est a Patre. Frustra putas, uel potius uis putari, ubi hoc Ioannes apostolus dixit, concupiscentiam carnis positam pro luxuria. Prorsus si non est a Patre luxuria, nec illa est a Patre cui si consentiatur, concipit paritque luxuriam. Nam motibus suis, quibus iubemur [1 1Kb] obsistere, quid conatur, queso, nisi ad luxuriam peruenire? Quomodo est ergo bonum, que peruenire conatur ad malum? quomodo est nostrum bonum, que peruenire conatur ad malum? Quomodo est nostrum bonum, que nos compellit ad malum [2 1Kb] ? Sanandum est igitur hoc malum, Iuliane, diuina bonitate; non humana uanitate, iniquitate, impietate laudandum [3 1Kb] .

LXX. IUL. Te ergo apparet non studuisse ut obiecta refelleres; sed ut patrono tuo, ad quem scribebas, miserabiliter illuderes; putaretque te rude quidpiam detulisse quod iure morderes: cum id iam superiorum concessione et corporum institutione laudasses.

AUG. Institutionem laudaui corporum, que bona est etiam in malo homine, non malum, sine quo nascitur nemo: quod tu nolens cum Ambrosio dicere unde sit, adiuuas Manicheum dicentem quod ex aliena natura sit.

LXXI. IUL. Fateor tamen, nimis te cogitasse, quid diceres; et ingenium tuum apparet, et studium: solertissime prorsus quid asserendum esset pro peccati traduce ponderasti; nemo alter callidius scribere potuisset pro naturali malo: quod quidem nec tu ipse tam urbane implere potuisses, nisi ingenium tuum magistri ueteris commenta iuuissent.

AUG. Magistrum plane meum, et contra te et contra Manicheum, glorior esse Iesum, quem confiteor  etiam paruulorum esse Iesum: quia periit Adam, et in illo omnes perierunt ; nec nisi ab illo qui uenit querere  quod perierat , a perditione saluantur.

LXXII. IUL. Intellexisti quippe, paruulis nichil de suo merentibus, nequaquam posse sine damnatione corporum, crimen affigi: et ideo opus esse auxilio Manichei, qui concupiscentiam carnis a Dei operibus excluderet, et tam nuptias quam ipsa corpora diabolo deputaret auctori.

AUG. Ego non opus habeo auxilio Manichei: sed potius contra eum pugnans, auxilium quod tu ei prestas, expugno auxilio Dei. Quod mihi prestat etiam per suos clarissimos comites, non solum Prophetas et Apostolos, quorum conaris peruersus [1 1Kb] dicta peruertere; uerum etiam posteriores Ecclesie sue doctores, Ireneum, Cyprianum, Hilarium, Ambrosium, Gregorium, Basilium, Ioannem, aliosque plurimos, fide integerrimos, ingenio acerrimos, doctrina uberrimos, fama celeberrimos: qui omnes, salua laude corporum et nuptiarum, confessi sunt originale peccatum, scientes Christum, quod impie uos negatis, etiam paruulorum esse Iesum. Ipse enim saluum facit populum suum, in quo et illi paruuli sunt, non a febribus aliisque huiusmodi pestibus atque casibus, quod et non Christianis abundanti super omnem carnem bonitate largitur; sed sicut Christianos, a peccatis eorum . Hos tot et tantos catholice Ecclesie filios et patres, qui hoc eam in eius positi culmine docuerunt, quod in eius ubere didicerunt, Manicheos dicere non reformidas; et cum me unum quasi aperte appetis, illos quanto obliquius, tanto insidiosius; et quanto insidiosius, tanto scelestius criminaris. In hoc tanto scelere, tua te omnino uerba conuincunt. Non enim mihi ob aliud tam nefario nomine calumniaris, nisi quia de peccato originali dico quod dicunt.

LXXIII. IUL. Quod ergo a ueritate defunderis [2 1Kb] , quod fugaris, cause fecit deformitas quam tueris. Ceterum si ad Catholicos transire uelles, quanto tute [3 1Kb] , id quod nos asserimus, elegantius exsequereris et plenius.

AUG. O frontem linguatam, mentemque cecatam! Itane uero catholici non sunt, quibus inhereo in huius fidei societate, quam contra tua uana dicta et maledicta defendo? Catholici non sunt, ut alios taceam, eosdemque repetam, Ireneus, Cyprianus, Hilarius, Ambrosius, Gregorius, Basilius, Ioannes Constantinopolitanus; et catholici sunt Pelagius, Celestius, Iulianus? Aude dicere ista, si potes. Quod si non audes, cur non potius ad hos, a quibus ego non recedo, tu redis? Cur me admones, ut ad Catholicos transeam? Ecce catholica lumina, oculos aperi: tu ad istos transi, quibus calumniaris in me; et continuo te compesces atque obmutesces a me.

LXXIu. IUL. Quamuis non audeam pronuntiare, ingenio te affectum acri et uigili, cuius in electione suscipiendi negotii uideo tam tardum ac deforme iudicium.

AUG. Dic tardi ingenio unde nascuntur: neque enim talis est Adam factus: qui non uis per eius  peccatum in deterius humanam mutatam fuisse naturam; et hoc ad omnia uitia que patiuntur, obesse nascentibus [1 1Kb] .

LXXu. IUL. Si enim incolumissima fide, scholari more ad ostendendas tantummodo eruditionis tue uires, ea tentares que sunt inuicta concutere; finito tamen certaminis ludicro, his quibus obloquebaris palmam daturus; probaremus litterarum studium, sed irreligiosum castigaremus exemplum. Porro cum dogma nec uerisimilitudinis corrupto saltem colore perfusum, quod nullis legis testimoniis  potestis tueri, et hoc tamen impietate sua horrens, stultitia iacens, nusquam nisi inter inguina uoluntatum [2 1Kb] , honestate, disputatione, sacraque lege confossum, turpissima obstinatione secteris; consequitur ex tribus unum, ut aut plumbei ad intelligendum acuminis, aut maleficii illius quod Manicheorum mysteriis teneri, fando accepimus, catenas, aut utrumque simul perpeti iudiceris.

AUG. Quantolibet rationis nomine contra testimonia diuina, que proferimus tibi, pugnare uidearis, non illa subuertis; sed te uexant, cum [3 1Kb] contra stimulum calces. Dic, quantum potes, inter inguina uoluntatum,« qui tibi dicit, expertem non esse delicti, utriusque sexus commixtione conceptum . Ambrosius est iste, Iuliane: ipse te uincit, quem non audes negare catholicum, nunquam certe dicturus es Manicheum. Quin etiam me aut plumbei esse acuminis ad intelligendum, aut teneri maleficio Manichei, aut utrumque simul perpeti affirmas. De Manichei maleficio uel tuo conuicio, iam tibi sepe respondimus, et opportunius, cum opus esse uidebitur, adhuc forsitan respondebimus. Nunc de plumbeo ad intelligendum acumine, heretice uerbose, responde. Nemo est certe qui nollet, si id esset in hominis potestate, ingenio uiuidus atque ad intelligendum acutissimus nasci; et quam rari sint quis ignorat? Qui tamen omnes ipsi paucissimi, si hominis qui primus est factus, comparentur ingenio, plumbei iudicantur. Non enim tunc, sicut nunc, corpus corruptibile aggrauabat animam . Aut enim corruptibile non erat, quia non erat moriturus Adam, nisi peccasset: aut si, ut uos noui heretici dicitis, etsi non peccasset, moriturus esset; non tamen ita est institutus, quem primo Deus fecerat, et qui mali adhuc nichil fecerat [4 1Kb] , ut eius anima corpore grauaretur. Quis enim hanc esse penam neget, nisi qui amplius ceteris aggrauatur? Si ergo Manicheus interroget, unde sit hoc tarditatis malum, non in corporibus, sed in ipsis, ubi Dei est imago ingeniis humanis, que tarditas peruenit gradatim usque ad ridendam, uel potius, sicut Scriptura commonet, usque ad lugendam fatuitatem : respondemus nos, et hec et omnia cetera mala, cum quibus nasci [5 1Kb] , negare uel dubitare non  possumus, primorum duorum et aliorum deinde parentum peccatis esse tribuenda; quoniam non possunt tribui nascentium uoluntati. Alia quippe animalia, ut cum suis generis uitiis nonnulla nascantur, quid mirum si accipiunt hec noxii spiritus in potestatem, quemadmodum porcos, ut nouimus, acceperunt ? Qui maligni spiritus possunt, sicut homines irrationalium membra animalium, ita illi etiam ipsa semina uitiare. De hominibus questio est, in quibus Dei imago nunquam diuersorum uitiorum, cum quibus eos nasci uidemus, penas pateretur, quas pati non posset iniustas, nisi peccatis gignentium precedentibus: quod uos negantes, et fidem catholicam descritis, et Manichei dogma nefarium, quantum optare non ausus est, adiuuatis, ut sibi certus securusque uideatur, hominum opificem non confiteri uerum Deum, sed gentem [1 1Kb] introducere tenebrarum.

LXXuI. IUL. Nos uero nichil habemus, quod in nostro admirandum credamus ingenio, quia intelligimus nec peccatum sine uoluntate, nec sine Deo corpora, nec sine corporibus sensus corporum, nec sine commixtione coniugia, nec sine Deo operatore existere posse nascentes: et indubitatum tenemus, neque diuinum esse, quod doceatur iniustum; neque quod diuinum sit, posse iniustum doceri. Non minus autem, quam ea que diximus, relucet esse iniquum, si aliorum peccata aliis, qui ibi nec fuerint, nedum consenserint, imputentur. Proinde his illuminati solibus iure optimo Manicheorum [2 1Kb] antra despicimus, qui putant uel esse posse sine uoluntate peccatum, uel non a Deo homines fieri, uel ad alium auctorem sensum corporum, et ad alium corpora pertinere; uel Deum esse, qui iniquitatum criminibus opprimatur; aut scelere iniquitatis urgeri eum, qui eternus omnium conditor estimetur; aut umbram aliquam tenere iustitie, si aliorum uoluntates aliorum applicentur exortibus. Ac per hoc merita partium negotiis, non ingeniis imputamus.

AUG. Iam tibi ad omnia respondi: nec ideo firmantur aduersus me, quia tam sepe et odiose repetuntur a te. Dic potius, si potes, unde humana ingenia cum tanta plerumque uitiositate nascantur; cum inter nos conueniat totius hominis esse opificem Deum iustum, et uos negatis [3 1Kb] ullum originale peccatum? Non autem diceres aliorum peccata nos aliis imputare, qui ibi quando commissa sunt, non fuerunt, si recoleres quod scriptum est, in lumbis Abrahe fuisse Leui, quando eumdem Abraham Melchisedech Dei excelsi decimauit antistes . Ibi enim uideres, si te peruicacia non cecaret, in lumbis Ade fuisse genus humanum, quando perpetrauit illud grande peccatum.

LXXuII. IUL. Sed ut reuertamur ad causam, postquam dixisti, me »ideo noluisse concupiscentiam nominare, quia non esset ex Patre, sed ex mundo; cuius mundi princeps dictus est diabolus: qui eam in  Domino non inuenit; quia Dominus homo non per ipsam ad homines uenit » Ubi notandum est, quia cum de re naturali loquereris, eamque ex mundo esse dixisses, subdidisti mundi totius principem diabolum credi oportere; ut non actuum uoluntariorum, sed naturalium rerum, utique naturarum, fatereris eum auctorem.

AUG. Ubi posui »concupiscentiam carnis,« tu abstulisti inde »carnis,« quod ego dixi: et ubi dixi, »cuius mundi dictus est princeps diabolus;« tu addidisti »totius,« et dixisti, »totius mundi,« quod ego non dixi. Age ut placet, dic quod tibi placet, uel illis etiam quibus places. Ego concupiscentiam carnis dixi, quam dicit Ioannes non esse a Patre, sed ex mundo , id est, ex hominibus qui nascuntur in mundo, perituri nisi renascantur in Christo. Hec concupiscentia carnis non est luxuria, quando ei resistitur, sed quando perficitur, id est, quando peruenit quo impellit. Unde et apostolus Paulus: Spiritu, inquit, ambulate, et desideria carnis ne perfeceritis . Non ait, Ne habueritis: nouerat quippe hoc munus futurum quidem esse nobis, sed uite non esse presentis. Ego principem mundi diabolum dixi, sicut cum appellat Scriptura diuina , non sicut suspicatur uel calumniatur uanitas tua. Non itaque naturarum auctorem diabolum dixi, sed principem mundi, id est, hominum, quibus in orbe terrarum plenus est mundus, qui nascuntur in mundo, nec renascuntur in Christo. Ab eis quippe qui renascuntur in Christo, princeps mundi mittitur foras: quod mysteria significant, quando etiam paruuli baptizandi exorcizantur et exsufflantur. Ad hec responde, si potes. Noli uelle lectorem tua loquacissima uanitate uanescere, et ab eo quod agitur, auerti atque seduci: dic, si audes, bonum esse concupiscere malum. Dic, mala quidem opera a Patre non esse, sed concupiscentiam malorum operum a Patre esse. Dic, diabolum non appellatum principem mundi. Dic, mundum non dici homines in mundo constitutos. Dic, mundum in malo non posse intelligi homines infideles, quibus in orbe terrarum plenus est mundus; et rursus, in bono homines fideles, quibus licet paucioribus, tamen etiam ipsis in orbe terrarum plenus est mundus, nomine mundi similiter appellari; sicut absurdum non est, ut arbor plena pomis, dicatur plena et foliis. Dic, paruulos, cum baptizantur, non erui de potestate tenebrarum, et cum magna iniuria Dei per uniuersam catholicam Ecclesiam exorcizari et exsufflari imagines Dei: aut dic, eos a diabolo possideri sine ulla obligatione peccati. Hec si audebis dicere, mox apparebis: si non audebis, nec sic latebis.

LXXuIII. IUL. Postquam ergo hoc effatus es, intulisti, »Unde dicit etiam ipse Dominus, Ecce uenit princeps mundi huius, et in me nichil inuenit« : addisque de tuo, »nichil utique peccati, nec quod a nascente trahitur, nec quod a uiuente additur.« Ostende igitur dixisse Dominum in Euangelio, non se habere peccatum quod a nascente traheretur.

 AUG. Tu ostende dixisse Dominum, non se habere sordem, sine qua Iob dicit nec infantem ullum esse, cuius est unius dici uita super terram . Et tamen ubi ait, Ecce uenit princeps mundi huius, et in me inueniet nichil, nec ipsam sordem intelligimus, si recte intelligimus. Nam si ex eo quod dixit, non est intelligendum quod non dixit; nec diabolum nominauit, sed principem mundi: et in me, inquit, nichil inueniet; non ait, In me non inueniet peccatum. Et tamen nos ea dicimus, que non dixit; sed ex his intellecta, que dixit.

LXXIX. IUL. Quid circumscribis infelices animas, ut mentiaris indicatum [1 1Kb] esse, quod non est? Dominus dicit in Euangelio, Ecce uenit princeps mundi huius, et in me inuenit nichil. Certum est nichil peccati in eo diabolum offendisse: quoniam in omni, uel quam esurienti, uel quam postea predicanti, tanquam persecutores suos admouerat, tentatione superatus est. Profitetur ergo Saluator, nichil in se diabolum deprehendisse peccati. In quo certe inuenisset, si quid de carnis conditione traheretur: quoniam et ipse factus fuerat ex muliere, de semine Dauid et de Adam stirpe prognata.

AUG. Sed non eum per concupiscentiam carnis uirgo conceperat: et ideo in eum sine propagine peccati carnis propago pertransiit, ut esset in eo non caro peccati, sed similitudo carnis peccati, carnem saluatura peccati. Proinde Adam, priusquam peccaret, nec carnem peccati habuit, nec similitudinem carnis peccati; quia non erat moriturus, nisi peccasset: sed posteaquam peccauit, iam caro peccati genuit carnem peccati, quia per illam concupiscentiam carnis eam [2 1Kb] genuit, que ante peccatum uel nulla in illo erat, uel spiritui non resistebat, propter quod eum nudum esse nichil pudebat. Christus autem qui non per illam concupiscentiam carnis est natus, sine peccato natus est, quod trahit omnis caro peccati, procul dubio propter quam moriuntur omnes, carnem non habens ipse peccati: sed tamen et ipse mortuus est propter similitudinem carnis peccati. Nam si nec moreretur, non solum carnem peccati non haberet, sicut non habebat; sed nec eius ostenderet similitudinem, quam pro nostra salute susceperat. Tu igitur qui negare non potes Christum non in carne uenisse peccati, sed in carne quidem uera, tamen in similitudine carnis peccati, debes demonstrare carnem peccati: quoniam si nulla est, profecto nec similitudo eius ulla est. Porro quia solus Christus habuit similitudinem carnis peccati, que non esset caro peccati, quia non ex commixtione sexuum natus est: quid restat, nisi ut peccati caro sit omnium, qui de tali commixtione nascuntur, pertinentes ad mundum, cuius est diabolus princeps, a quo malo non liberantur, si non in Christo renascuntur?

LXXX. IUL. Inuenisset ergo in eo diabolus naturale crimen, si ullum esset: teneret corpus obnoxium, si illud uel in primo parente, uel in ipsa pariente uenenasset;  nec referret, utrum conditionibus materie sue sera et inefficax resultaret uoluntatis intentio: contra naturam nitens, non expiaret natum, sed exasperaret tyrannum; saluo eo quod non posset esse uoluntas libera, si fuisset natura captiua. Si ergo esset in ipsius carnis sensu et conditione peccatum, si ipsa natura hominum ad dominium demonis pertineret; Christus aut reus erat futurus, aut homo non futurus. Ergo si adscribitur maledictum nature humanitatis; illi quoque, qui caro factus est ut habitaret in nobis, aut crimen dabitur, aut humanitas auferetur.

AUG. Nec crimen ei dabitur, in quo princeps mundi nullum potuit inuenire peccatum: nec humanitas auferetur, in quo et anima et caro humana erat; quamuis non erat caro peccati, sed similitudo carnis peccati.

LXXXI. IUL. Quod utrumque fecit Manicheus, qui commentatus in carne malum esse naturaliter, dixit in Christo non fuisse carnem, ne confiteretur in eo fuisse iniquitatem.

AUG. Manicheus hereticus carnem negat Christi: Pelagianus hereticus carnem peccati carni [1 1Kb] cequare uult Christi: Christianus catholicus similitudinem carnis peccati discernit a carne peccati, ne blasphemet carnem Christi.

LXXXII. IUL. At hunc fides catholica in utroque contriuit: malum scilicet in carne non esse naturaliter, atque ob hoc Christo nec aliquid defuisse humanitatis, nec quidquam iniquitatis adfuisse pronuntians. Clamat ergo dispensationis sue conscius, Ecce uenit princeps huius mundi, et inuenit in me nichil: nichil profecto quod possit arguere, quia non poterat infamare naturam, cuius ad peccata non inflexerat uoluntatem.

AUG. Imo uero nichil peccati, nec quod a nascente trahitur, quia in nulla iniquitate conceptus est; nec quod a uiuente additur, quia nulla tentatione deceptus est: quorum duorum unum est propter quod legimus, In iniquitatibus conceptus sum ; alterum propter quod dicimus, Ne nos inducas in tentationem .

LXXXIII. IUL. Ipsa etiam ei causa tentandi fuit Christum; quoniam more artis sue uolebat capere persuadendo, cum neminem posset uitiare condendo.

AUG. Non condendo uitiat, qui neminem condit: sed male suadendo uitiauit, quod bonum conditum inuenit. Non enim nature auctor est, que Dei bonitate in homine conditur; sed culpe, cum qua homo ex propagine uitiatorum primorum hominum de parentibus nascitur. Quid autem mirum, si tentauit eum, in quo non erat caro peccati; que nec in illis erat, quos primo tentando deiecit, per quorum concupiscentiam carnis, de qua confusi sunt, caro est propagata peccati, quam sanaret ab hoc malo, nullum habens malum similitudo carnis peccati?

 LXXXIu. IUL. Proinde incarnatio Christi opus sue diuinitatis tuetur, qui afferens ad me naturam meam et uoluntatem suam, cuius mihi speculum offerebat et regulam, pronuntiansque nichil in se diabolum inuenisse peccati, ostendit culpam non de carnis conditu, sed de sola suscipi uoluntate. Denique ut nusquam in Scripturis legitur Christum fugisse peccatum, quod a nascentibus trahi nosset; ita etiam illud claro testimonio perdocetur, quod suscepti hominis iustitia non de nature diuersitate, sed de uoluntaria actione substiterit.

AUG. »Nusquam scriptum esse« dicis, »Christum fugisse peccatum, quod a nascentibus trahi nosset:« quid enim fugeret, quod ipse non traxerat, sed eos uenerat saluare qui traherent? Quid, inquam, ipse fugeret, quod a nemine fugitur, nisi cum ad ipsum confugitur? Dicis etiam, »claro testimonio perdoceri, quod suscepti hominis iustitia Filio Dei non de nature diuersitate, sed de uoluntaria actione substiterit.« Itane uero, ne hoc quidem Christus diuersum habuit in natura, quod ita ex uirgine natus est, ut iam esset non solum hominis, sed etiam Dei Filius? Ergone ista susceptio, que Deum et hominem unam fecit esse personam, nichil illi homini ualuit ad excellentiam iustitie, quam dicis ei de uoluntaria actione substitisse? Siccine uos contra Dei gratiam defensio liberi arbitrii precipites agit, ut etiam ipsum Mediatorem, ut esset Dei Filius unicus, uoluntate sua meruisse dicatis, et falsum esse quod tota confitetur Ecclesia, credere se in Iesum Christum Filium Dei Patris omnipotentis unicum Dominum nostrum, natum de Spiritu sancto et uirgine Maria? Secundum uos enim, non a uerbo Dei homo susceptus est, ut ex uirgine nasceretur; sed natus ex uirgine, sue postea uoluntatis uirtute profecit, et fecit ut a uerbo Dei susciperetur; non talem ac tantam uoluntatem illa susceptione habens, sed ad illam susceptionem tali et tanta uoluntate perueniens: nec uerbum caro factum est in utero uirginis; sed postea merito ipsius hominis, et eius humane uoluntarieque uirtutis. Ex quo uos sequitur etiam illud, ut quomodo illum creditis a uerbo Dei propterea susceptum esse, quia uoluit; sic multos credatis ita suscipi potuisse, si etiam ipsi similiter uoluissent, uel posse, si uelint: ac per hoc, segnitia humane uoluntatis fieri, ut ille unicus sit, cum plures esse possent, si homines uellent. Hec si dicitis, ubi est uestra frons? si non dicitis, ubi est heresis uestra?

LXXXu. IUL. Petrus namque apostolus ait, Christus pro nobis [1 1Kb] mortuus est, uobis relinquens exemplum, ut sequamini uestigia eius; qui peccatum non fecit, nec inuentus est dolus in ore eius . Certe Apostoli sententia cum Dominica uoce concordat. Dicit ille in Euangelio, uenit princeps mundi huius, et in me nichil inuenit . Hoc idem commendat magister Ecclesie, dicitque in Christo nullum fuisse delictum: sed per quid non habuerit peccatum ueraci attestatione commendat, Quia, inquit,  peccatum non fecit. Non dixit, Quia peccatum non suscepit; sed, Quia peccatum non fecit.

AUG. Utique ille qui peccatum originale non traxit, nullum peccatum habuit, quia non fecit: sicut ipse Adam, quia originale non habuit, nullum habuisset, si non fecisset.

LXXXuI. IUL. At si esset in natura crimen, Petri erat imperita [1 1Kb] sententia, qui censuerat uidelicet ad immaculate sanctitatis testimonium posse sufficere, si actus eius a criminibus uindicaret; cum crederetur in eo habitare peccatum per naturale uirus. Igitur si de naturali malo aliquid ille sensisset, sollicitius partem hanc commemorasset et pressius, ut scriberet, Christus nobis reliquit exemplum, qui peccatum nec fecit, nec quod nos trahimus nascendo, collegit: sicque merito sequeretur, inuentum in ore eius dolum non esse. Porro si hoc putasset, nunquam commemorationem fecisset exempli: quem enim hominibus esse ostenderet imitandum, si illum externe [2 1Kb] carnis natura discreuisset [3 1Kb] , et censuram [4 1Kb] magisterii substantie diuersitas arguisset?

AUG. Quam nichil dicas, alii certe intelligunt, si tu non intelligis. Exemplum quippe apostolus Petrus in Christo proponens hominibus imitandum, quid opus erat, ut aliquid de originali peccato diceret, quasi quisquam imitando Christum posset efficere, ut sine illo, sicut ille potuit, nasceretur? sicut non posset efficere imitando Christum, ut quemadmodum ille de Spiritu sancto et uirgine Maria, nasceretur. Proinde ut imitemur Christum, uoluntas nostra formatur: ut autem liberemur ab originali malo, natura regeneratur.

LXXXuII. IUL. Huc accedebat, quoniam opinio peccati naturalis non solum uim emulationis absumeret, sed ipsius preconii fraudem, quod ei deferebatur, urgeret [5 1Kb] . Qua enim diceretur grauitate, qua fronte, dolus in ore illius non fuisse; cum si in alia conditione carnis, quam que est nostra, uenisset, non solum docendo, quod leuius est, sed etiam nascendo, quod est grauius, dolum malum conuinceretur egisse? Quale quippe erat, ut homines in naturali malo regnoque diaboli constitutos, et sub pestifera tabis ingenite necessitate peccantes, uel legi peccati, que in membris eorum regnabat, naturaliter seruientes, ille ad emulationem suam etiam sub pene interminatione compelleret, iustitiamque suam eius carnis hominibus imputaret [6 1Kb] , cuius malo sic fuerat perterritus, ut ipse qui sub specie eius formam uoluerat honestatis exprimere, tamen nature eius ueritatem caueret. Quanto ei rectius diceret egritudo peccantium et securitas coactorum: Cum ualemus, omnes recta consilia prebemus egrotis  ; tu si sic esses, aliter longe longeque sentires? Quo igitur uestra profecit impietas? Necessario uidelicet consequi, ut si creditur naturaliter carni nostre  inesse peccatum, Christus quoque aut susceperit carnem istam, et hoc malo teneatur obnoxius; aut non susceperit, et non quidem natiuitatis, que in eo mendax uidetur, sed tamen uoluntarie fraudis iniquitate insolubili uinciatur. Quod quia totum tantis blasphemiarum sordibus squalet, ut uix sine horrore possit, uel cum dilaniatur, exponi; adsit dignitas Mediatoris exemplo suo et operi, ac nostre fidei, que ueritatem tam ipsius, quam Apostoli eius sermonibus uindicans, nunquam desinit predicare, Christum uerum hominem, eiusdem nature cuius et nos carnem de Marie suscepisse uisceribus, uerum per omnia hominem, nullum habuisse peccatum: ad quod indicandum, sufficit apostolo Petro dicere, nullum eum fecisse peccatum; docens quia qui non fecerat, habere non poterat. Nullus est dolus inuentus in ore eius: sanctum consortibus nature sue, quam in cunctis ipse fecerat, prebuit exemplum. Et ideo constat innatum non esse peccatum, quando illud Christus non habuit, qui saluo quoque honore deitatis sue, ob hoc factus est carnalis, ut nobis esset imitabilis.

AUG. Quid enim, homo multum loquens et parum sapiens, si dicerent homines Christo, Quare nobis iubetur, ut imitemur te? Numquid nos de Spiritu sancto et Maria uirgine nati sumus? Postremo, numquid tanta nobis esse uirtus potest quanta tibi est, qui ita homo es, ut etiam Deus sis, et hoc Patri ceternus et omnipotenti equalis omnipotens? Ideone non debuit sic nasci, uel sic in unitatem persone a uerbo Dei suscipi, ut hominibus eum nolentibus imitari, talis excusatio non daretur? Sicut autem nobis ipse Patrem proposuit imitandum, qui certe homo nunquam fuit, eumque sine dispendio uel infirmatione diuinitatis eius imitantur, quicumque per eius gratiam et uolunt et possunt, ut diligant inimicos suos, benefaciant eis qui oderunt eos; nec dicunt ei, Tu propterea hoc potes, quia Deus es, et quia inimici tui nichil tibi possunt nocere, nos autem homines sumus infirmi, et eos iubemur diligere, qui nobis tot et tanta mala ingerunt suis persecutionibus: ita Christo non dicunt imitatores eius, Non possumus ea facere, que ut faciamus tuo nos exhortaris exemplo, quia longe potentior est excellentia tua, quam infirmitas nostra. Non itaque ideo debuit natus de Spiritu sancto et uirgine Maria habere concupiscentiam, qua cuperet mala, etsi [1 1Kb] ei resistendo non faceret, ne dicerent ei homines, Habeto prius cupiditates malas, et eas uince, si potes, ut te imitari nostras uincendo possimus. Deinde quid dicis, Iuliane, de illo qui dicit, Non quod uolo, ago; sed quod odi, illud facio ; quem uos asseritis, non concupiscentia cum qua natus est, sed mala consuetudine usque ad istam necessitatem premi? Numquid huiusmodi hominibus Christus non prebuit, ut se imitarentur exemplum? numquid eos contempsit, eosque esse uoluit a suis sectandis uirtutibus alienos? Si ergo dicerent ei, Nescis quid patimur mole consuetudinis qua premimur: tu non premeris, propterea loqueris; facile omnes, cum ualemus, recta consilia egris damus.  Placeretne tibi, ut etiam Christus tali consuetudine premeretur, eamque superaret, ut esset, remota eorum excusatione, talibus imitandus? An tua uaniloquia iam ridebis, et a nobis tacebis?

LXXXuIII. IUL. uerum his ut res postulabat impletis, iuuat te uel mediocriter conuenire, qua fiducia tu, cum Hieronymi scripta collaudes, dicas in Christo non fuisse peccatum, cum ille in Dialogo illo, quem sub nomine Attici et Critoboli, mira et ut talem fidem decebat uenustate composuit, etiam quinti Euangelii  , quod a se translatum dicit, testimonio nitatur ostendere, Christum non solum naturale, uerum etiam uoluntarium habuisse peccatum, propter quod se cognouerit Ioannis baptismate diluendum. De alio etiam testimonio Ioannis euangeliste, flagitium ei assuit [1 1Kb] falsitatis  . De quo opere tu in illa epistola, quam Alexandriam destinasti, ita gloriaris, ut dicas Pelagium, Scripturarum ab eo oppressum molibus, arbitrium liberum uindicare non posse. uerum illi operi a catholico uiro, qui pulsatus fuerat, obuiatum est. Nunc uero ad hoc commemorationem eius tantummodo feci, ut te recognosceres non solum Scripturis sanctis, sed nec ipsis tui dogmatis adiutoribus consonare.

AUG. Si posuisses uerba Hieronymi, fortassis ostenderem quomodo accipienda essent sine blasphemia, quam tu illi importare conaris: quod si non possem, non tamen eius fidem, quam cum aliis preclarissimis Ecclesie catholice doctoribus tenuit, ideo repudiandam putarem, quia dixisse aliquid inueniretur, si tamen inueniretur, in quo illis non consonaret. Illud autem mihi ex huius hominis persona contra te satis est, quod cum id sentiat de peccato originali, quod sic auersaris, ut idem [2 1Kb] appelles Manicheum, ipsum tamen hoc appellare non audes. Ubi te apparet imprudentia falli, sed contra prudentiam tuam mihi calumniari. Ego sane non Hieronymi, sed Ambrosii; nec meis commemoratam, sed uerbis eius expressam sententiam tibi opposui , qua Christum dicit non aliter expertem delicti esse potuisse, nisi expers fuisset illius conceptionis, quam commixtio uiri et mulieris operatur. Ubi cernis esse consequens, ut si ego  propter hanc sententiam sum Manicheus, sit et Ambrosius: quia uero ille non est, neminem faciat uel ostendat ista sententia Manicheum. Hoc cum uideas , tantum tamen cause bonitate desereris, ut calumnieris mihi nomine Manichei, non imprudente ignorantia, sed pudente fallacia [1 1Kb] .

LXXXIX. IUL. Nam Manicheos deseris in uituperatione suum et caprarum, quos in humane nature criminatione comitaris; cum quibus etiam in Christo non speciem carnis, sed rationem euertis exempli. Submoues etiam a Christo uerbis interim naturale peccatum, ne et ipsum sub potestate diaboli collocare uidearis, quod non fecit uel ipse Manicheus. Sed laudas Hieronymum, qui [2 1Kb] ita eum non metuit blasphemare, ut dicat illum familiaritatem cum uoluntariis quoque iniisse criminibus. Ita inter diuersas amicorum sordes et commenta uolutatus sine deflexu, in Catholicorum solum efferaris iniurias, quia dicunt Deum mali auctorem non esse, homines qui ab eo fiunt, malos non esse naturaliter, leges Dei iustas esse, imaginem eius posse declinare a malo et facere bonum; Christum nec in membris, nec in preceptis, nec in iudiciis ullum perpetrasse peccatum. Atque ideo si tu assertione ueritatis egrescas, credimus tamen prudentes instrui, nonnullosque etiam de his quos mendacia tua sauciarunt, posse sanari.

AUG. De Christi exemplo superius tibi respondi, quod neque negare debemus eius excellentiam, qua licet homo integerrimus, tamen de Spiritu natus, nec carne concupiscente [3 1Kb] conceptus, super omnes homines hic uitam iustissimam duxit; nec propter hanc excellentiam nos excusare, ut non eum pro modo nostro studeamus imitari. Non enim coniuges fideles celibatum eius imitantur; et tamen, ut adulteria omnesue concubitus illicitos non perpetrent, imitantur illum: nec si eum amplius imitantur qui sancte ducunt celibem uitam, ideo in hoc quoque imitari eum possunt, quod ille non solum non fecit, uerum nec concupiuit illicita. Celibi autem sancte uite concubitus est omnis illicitus, cui nec coniugalis est licitus. Quid ergo mirum, si natus de Spiritu [4 1Kb] et uirgine non in se habuit ullum malum? Quis uero, nisi grauioribus depressus malis, neget malum esse, contra quod etiam sancti quotidie rogant Patrem ex ipsius Domini magisterio? Cum enim dicimus, Ne nos inferas in tentationem ; contra concupiscentiam nostram rogamus Deum. Unusquisque enim tentatur, ut scriptum est, a concupiscentia sua abstractus et illectus . Auertat ergo a nobis iste, quem rogamus, Pater, ut dicere audeamus quod a Patre quidem non sit, ad quod nos concupiscentia carnis trahit, sed a Patre sit ipsa que trahit, uel malum sit ad quod trahit, et malum non sit  ipsa que trahit. Porro, si eam malum esse ueritas clamat; profecto eam qui sine ullo malo natus est, non habebat, ac per hoc, peccatum sicut non fecit, ita nec concupiuit. Nos itaque imitamur eum, cum peccatum non facimus, non peccati concupiscentiam non habendo, sed non ei consentiendo: quamuis ita imitemur illum Sanctum sanctorum, cum bene uiuimus, ut tamen non desit unde dicamus in oratione nostra, Dimitte nobis debita nostra . Ego autem non sic laudaui Hieronymum, quomodo Pelagius laudauit Ambrosium, quod eius fidem et purissimum in Scripturis sensum ne inimicus quidem ausus est reprehendere . Ac per hoc si quid mihi displicet, reprehendo in amici scriptis [1 1Kb] , sicut in meis. Sed aliud est alicubi catholicum errare, aliud magni erroris etiam heresim condere uel tenere.

XC. IUL. Sed hinc ista sufficiant: ueniamus nunc ad illud, in quo pars negotii magna uersatur; cuius potentia examinatus et exanimatus Manicheorum legatus, tam fidelis responsionis documenta protulit quam elegantis ingenii. Nam postquam dicta mea, que supra posui, nulla re noua intercedente, laudauit et probauit, ad eam partem qua disputatio a nobis promissa supplebatur, accessit: querente me quippe, per quid sub diabolo essent, quos Deus fecit; ad quod respondi ipsius nomine, Per peccatum, non per naturam: et retuli de meo, Sed, sicut ipse annuis [2 1Kb] , ut non potest esse sine sexibus fetus, ita nec sine uoluntate delictum. Habent igitur tempore conceptus sui, paruuli uoluntatem, qui adhuc animam non habent; aut habent tempore exortus sui, qui adhuc rationis usum non habent. Cum ad hunc igitur uenisset locum, hoc solum de nostris proposuit obiectis, id est, Sed ut non potest esse sine sexibus fetus, ita nec sine uoluntate delictum: responditque, Ita uero, ita est: sic enim »per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt« . Per unius illius uoluntatem malam omnes in eo peccauerunt, quando omnes ille unus fuerunt, de quo propterea singuli peccatum originale traxerunt . Lectorem igitur adhortor, ut conflictum nostrum uigilanter inspiciat. Quid tibi profuit, eruditissime bipedum, meam non supplere sententiam; cum etsi in ea parte, quam suppressisti prioris dicti expositio teneretur, tamen etiam in illo, quod tibi obiecisti, uis eque tota consistat? Proposui quippe fideliter, ut tua quoque manifestauit [3 1Kb] assensio, quod a te solet referri, et interrogans per quid sub diabolo essent paruuli, quos fecisset Deus, respondi uice tua, »Per peccatum, non per naturam.« Certe, uides me hinc nullam fecisse fraudem. Dixi quod in ore Traduciani est, licet hoc non sit in dogmate. Ad quod retuli, Sed ut non potest esse sine sexibus fetus, ita nec sine uoluntate delictum. Tu hoc impudenti fraude fecisti diuiduum:  nam commemorans quod nos dixeramus, quia ut non esset absque sexibus fetus, ita nec sine uoluntate delictum; illud quod sequebatur de paruulorum uoluntate tacuisti, et respondes, Ita uero, ita est: sic enim »per unum hominem peccatum intrauit in mundum:« per unius illius uoluntatem malam omnes in eo peccauerunt. Hoccine est respondere? hoccine disputare est? hoccine postremo uel sobrietatis habere respectum? Ridetur certe ab eruditis calliditas sophismatum, ubi per communionem nominum simplicitati respondentis illuditur: sed illa ipsa sophismata licet non sint ueritate solida, urbana tamen superficie colorantur; hoc autem quod monstrum disputationis est, quod nec ueritate solidum est, nec sophismate leuigatum. Dixi certe non posse esse sine libera uoluntate peccatum: quo concesso, uestrum dogma consumitur, qui putatis esse in natura hominum sine ulla uoluntate reorum delictum.

AUG. Ego id solum de opere illo tuo legeram, quod chartula que mihi missa est, continebat. Nam posteaquam libros tuos, de quibus illud nescio quis excerpsit, inueni, ad cuncta respondi. Dicimus autem et nos, non posse esse sine libera uoluntate peccatum; nec ideo tamen, ut dicis, nostrum dogma consumitur, cum asserimus esse originale peccatum: quia et ad hoc [1 1Kb] peccati genus ex libera uoluntate peruentum est, non eius propria qui nascitur, sed eius in quo omnes originaliter fuerunt, quando communem naturam mala uoluntate uitiauit. Non habent ergo paruuli tempore conceptus uel ortus sui [2 1Kb] peccandi uoluntatem: sed ille tempore preuaricationis sue magnum illud peccatum libera uoluntate commisit, a qua originalis peccati contagium sic humana natura contraxit, ut uerissime diceret sanctus, In iniquitatibus conceptus sum ; et alius itidem sanctus, Quis enim mundus est a sorde? Nec infans cuius est unius diei uita super terram . Hec eloquia ueritatis subsannant uanitatem loquacitatis tue.

XCI. IUL. Qua ergo tu impudentia et approbas sententiam meam, et tuum dogma non deseris; cum sententie utriusque partis ita nullo possint federe copulari, ut enuntiatorum opposita pariter non participant ueritati? Quomodo ergo ego si consentirem naturale esse peccatum, necesse erat ut deciderem de iure sententie, que prescribit, nisi in uoluntate libera peccatum esse non posse: ita tu e regione consentiens me bene dixisse, qui pronuntiaui nullum esse sine uoluntate peccatum, reiicere statim debuisti illam opinionem, qua peccatum naturale credebas.

AUG. Aliud est sine uoluntate libera peccatum esse non posse, quod et nos dicimus, quia nec originale esse potuisset sine primi hominis libera uoluntate; et aliud est, quomodo ipse dixisti, nisi in uoluntate libera peccatum esse non posse, quod non concedimus. Originale namque peccatum non est in uoluntate nascentis:  sed neque in ipsa est uoluntate primi hominis, quamuis sine ipsa esse non posset. Aliud est ergo, Non potest esse sine uoluntate peccatum; et aliud est, Non potest esse nisi in uoluntate peccatum. Neque enim, si recte dicimus, Sine conceptu partus non potest esse; ideo etiam recte dicitur, Nisi in conceptu partus non potest esse. Sed hoc ita est diuersum, ut neque in conceptu partus, neque in partu possit esse conceptus. Peccatum uero in uoluntate potest esse, sicut fuit primi hominis; potest etiam non in uoluntate, sicut originale cuiuscumque nascentis quod omnino est in uoluntate nullius; sed non sine uoluntate primi illius. Ille quoque sanctus qui dixit Deo, Signasti peccata mea in sacculo, et adnotasti si quid inuitus admisi ; non utique habuit in uoluntate peccatum, quod commisit inuitus. Quid ille qui dicit, Non quod uolo, facio bonum; moxque subiungit, sed quod nolo malum, hoc ago ? numquid in uoluntate dicendus est habere peccatum, secundum uos ipsos, qui eum uultis intelligi ui consuetudinis cogi peccare nolentem? Desine igitur de uicinitate subrepere, et sensim limitem transgredi, ut quoniam dicimus sine uoluntate libera, tu nos dicere affirmes, nisi in uoluntate libera, esse non posse peccatum: tanquam si diceremus, sine igne carbones esse non posse; et tu nos affirmares dicere, nisi in igne carbones esse non posse. Hec si nesciebas, confitere te non fuisse intelligentem disputatorem: si autem sciebas, non intelligentem sperasse habiturum te esse lectorem.

XCII. IUL. Quidquid enim naturale est, uoluntarium non esse manifestum est.

AUG. Si quidquid est naturale, uoluntarium non esse manifestum est; non est ergo naturale, quod salui, quod beati esse uolumus. Quod dicere quis audeat, nisi tu? aut admonitus, fortasse nec tu.

XCIII. IUL. Si ergo est naturale peccatum, non est uoluntarium: si est uoluntarium, non est ingenitum. Iste due definitiones tam contrarie sibi sunt, quam contrarium est necessitas et uoluntas, quarum confirmatio ex mutua negatione generatur. Nam sicut nichil est aliud uoluntarium, quam non coactum; ita nichil est aliud coactum, quam non uoluntarium. Simul ergo exstare, et uelut uiuere, duo ista non possunt; quia talis eorum natura est, ut tunc aliud uiuat, cum aliud exstinguitur.

AUG. Cur [1 1Kb] non attendis esse peccatum etiam non uoluntarium, certe in illo qui dicit, quacumque causa hoc dicat, Si autem quod nolo ego, hoc facio; iam non ego operor illud, sed quod habitat in me peccatum ? Cur non attendis esse etiam necessitatem, qua necesse est uelimus beate uiuere; et clausis oculis sic alteri alteram opponis [2 1Kb] , quasi uoluntas necessitatis, aut necessitas uoluntatis esse non possit?

XCIu. IUL. Cum ergo hoc ita inconcussum sit, ut nulla queat argumentatione conuelli: tu elige utrum mauis, et uel nostram, uel tuam constanter affirma sententiam; ut aut necessitati, aut uoluntati  imputes culpam. Cum autem dico, utrum mauis, non sic admoneo, quasi tua adhuc lateat opinio, qui crimina nature per Manicheum importare didicisti: sed ideo hoc commoneo, ut disputationis tue ueritas denotetur.

AUG. uelis nolis, quoniam sepe hoc dicis, sepe oportet ut audias, non fuisse Manicheum qui dixit, dissensionem carnis et spiritus per preuaricationem primi hominis in naturam uertisse . Quam tu causam mali huius negans, cum quo malo [1 1Kb] nasci omnem hominem negare non sineris, facis ut Manicheus alie nature commixtionem nobis inesse dicat, et uincat nisi tecum uictus intereat.

XCu. IUL. Quid igitur mihi responderis prudens et sollicitus auditor expendat. De paruulis certe agimus, quibus nulla proprie mentis adest uoluntas, de quibus queritur per quid sint sub diabolo, quos Deus fecit, cum nichil mali ipsos egisse consentias. Tu eos concionatus es, ad ius demonis propter peccatum, non propter naturam pertinere. Ad hoc insurrexit nostra responsio: »Sed ut non potest esse sine sexibus fetus, ita nec sine uoluntate delictum.« Ad quod tu retulisti: »Ita uero, ita est:« id est, non potest esse sine uoluntate delictum. uerum qui hoc confirmaueras, qua impudentia subdidisti [2 1Kb] , »Sed per unum hominem peccatum intrauit in mundum, per unius illius uoluntatem?«

AUG. Numquid, quoniam de paruulis agebatur, ideo quod uerum dixisti, non debui ostendere etiam meam non impedire sententiam, id est, non esse posse sine uoluntate delictum; quandoquidem etiam originale delictum non habet causam, nisi ex illius uoluntate, a quo ipsa origo deducitur? Illud ergo cum aduersa intentione dixisses, non mihi tamen aduersum esse respondi, et uerum esse concessi; et quod tu non uideras, quomodo mihi non aduersaretur, ostendi. Potuisti enim dicere secundum intentionem tuam, non esse posse delictum sine illius, cuius delictum est, propria uoluntate: quod si dixisses, nequaquam concederem; sine propria enim [3 1Kb] nascentis uoluntate trahitur originale peccatum. Sed tamen uerum dixisti, non posse esse sine uoluntate peccatum: quia et ipsum originale uoluntas eius effecit, qui primus ea, qua natura humana uitiata est, uoluntate peccauit; ita ut quidquid hominum nasceretur per carnis concupiscentiam, que reorum confusione uelata est, liberum non fieret a reatu, nisi renasceretur per spiritus gratiam.

XCuI. IUL. Numquid de Adam operibus interrogatus eras, aut quesitum fuerat, utrum ille uoluntate peccasset? quod quidem contra te mox queretur. Esto, aliis te delectet illudere: cuius deformitatis est, ut tu tibimet imponas? quippe haud mihi ualeo persuadere, quod tantam deformitatem non fraude, sed opinione patiaris. In uno eodemque uersu assentiris, non posse esse sine uoluntate delictum, et subdis protinus, peccatum quod sine motu animi libero manere  non dixeras, in omnibus hominibus sine uoluntate regnare.

AUG. Quid supponis uerbum tuum quasi meum, ut non sentiente qui hoc audit aut legit, subtrahas sensum meum? Ego non dixi, sine uoluntate manere non posse peccatum, sed esse non posse: quantum autem intersit, ex tuis uerbis aperiam. Ubi enim dixisti, »Non potest esse sine sexibus fetus;« quis non te uerum dixisse consentiat? Aliter enim non existit fetus, nisi ex maris et femine sexibus. Si autem dixisses, Non potest manere sine sexibus fetus; quis tibi hoc uerum esse concederet? Manet enim sine parentum sexibus fetus, sine quibus tamen esse non posset; nec omnino ipsi faciunt ut maneat, qui fecerunt ut esset. Sic ergo peccatum, quod esse sine uoluntate non potest, manere sine uoluntate potest. Itaque etiam peccatum Ade, quoniam ipsum est quod originaliter manet in posteris eius, nisi quibus in Christo remittitur, profecto cum dicitur et in ipsis sine uoluntate non esse, ad illius uoluntatem refertur, qua factum est ut esset quod manendo et in posteris esset, non qua factum est ut maneret quod et sine uoluntate iam posset. Si autem hoc dicis esse, quod est manere; non contendo uerbis, sed plane dico, quantum attinet ad manendum [1 1Kb] , sine uoluntate esse posse omne peccatum. Quis est enim qui peccatum quod sine uoluntate non fecit, manere etiam uelit? Et tamen manet nolente peccatore peccatum, quod a uoluntate commissum est. Manet ergo donec remittatur: et si nunquam remittatur, manebit in eternum; neque enim mendaciter in Euangelio dictum est, Reus erit eterni peccati .

XCuII. IUL. Deinde quia multa in propositionibus inuenitur diuersitas [2 1Kb] , dixeras »non esse sine uoluntate delictum;« et respondisti, »sed per unius uoluntatem esse delictum.« Numquid concinit superiori definitioni, que ablatiui casus prepositione munitur, secuta responsio per prepositionem accusatiui casus illata? Quesitum erat utrum esset crimen sine uoluntate, quod non posse constiterat: tu subdidisti per unum hominem intrasse peccatum, cum non referret per quid cepisset, sed sine quo esse non posset.

AUG. Ego sic dixi peccatum sine uoluntate esse non posse, quomodo dicimus poma uel frumenta sine radicibus esse non posse: ubi etiam sine offensione grammaticorum possumus dicere, poma uel frumenta nisi per radicem esse non posse. Cum ergo recte utrumque dicatur, quamuis illud per ablatiui, hoc per accusatiui casus prepositionem enuntietur; quid est quod nobis casibus nominum, uelut cassibus aranearum, quanto subtilius, tanto infirmius tendis insidias? Quere muscas morituras, quas istis reticulis capias. Non hoc erant illi, quos ideo sequimur, ut tuas tendiculas dissipemus. Non hoc erat Apostolus, qui dixit: Corpus quidem mortuum est propter  peccatum . Non hoc erat Hilarius, qui dixit: »Ex peccato omnis caro est, a peccato scilicet Adam parentis [1 1Kb] deducta.« Non hoc erat Ambrosius, qui dixit: »Omnes sub peccato nascimur, quorum ipse ortus in uitio est« . Utinam tu potius istorum Christi piscatorum retibus tenaciter salubriterque capiaris: tunc accusatiuum casum, quo ipse a te ipso es accusatus, et ablatiuum, quo de Ecclesia catholica es ablatus, correctus melius declinabis. Prepositiones autem si recte atque integre sequeris, cur non istos doctores Ecclesie tibi, deposita elatione, preponis?

XCuIII. IUL. Apparet certe furtum detestabile, quod quidem confestim ea, que peccatis adheret, ultione punitum est, uidelicet ut antequam in pestem procederet audientium, suum circumueniret auctorem. Ecce enim non abnuitur primum hominem aliquod incurrisse peccatum; sed queritur quomodo hoc peccatum posset in nascentibus inueniri. Defini tu, peccati primi qualem putes conditionem fuisse: dicis, »uoluntas fuit libera, non enim potest esse sine uoluntate peccatum:« nos hoc probamus. Tu uero subdis, »Sed hoc peccatum, quod sine uoluntate esse non potest, heret sine uoluntate nascentibus.«

AUG. Heret per contagium, non per arbitrium.

XCIX. IUL. Falsum est ergo quod concesseras, non esse sine uoluntate peccatum; si licet commissum sit per uoluntatem, tamen ad alios potuit sine uoluntate transire.

AUG. Non est falsum quod concesseram, quia sine uoluntate illius, a quo est origo nascentium, non est factum originale peccatum: potuit autem ad alios per contagium sine uoluntate transire, quod non potuit ab illo sine uoluntate committi. Ac per hoc, sine uoluntate esse non posset, ut esset quod in alios sine uoluntate [2 1Kb] transiret: sicut frumenta sine radicibus esse non possent, ut essent que in alia loca transire sine radicibus possent.

C. IUL. Est ergo iam sine uoluntate peccatum, cum inuenitur in his quibus malam eripis uoluntatem [3 1Kb] .

AUG. Est omnino sine uoluntate peccatum, id est, manet. Non enim maneret, nisi esset utique quod maneret: sed ut esset quod maneret sine uoluntate, non est factum nisi uoluntate: si tamen peccatum tantummodo peccatum sit, non etiam pena; hac enim quisque peccat inuitus. Sic [4 1Kb] ergo utrumque uerum est, et esse non posse sine uoluntate peccatum, et esse posse sine uoluntate peccatum; quomodo utrumque uerum est, et esse non posse sine parentum sexibus fetum, et esse posse sine parentum sexibus fetum. Illud enim dictum est, quia sine his non potest existere: hoc autem, quia sine his potest manere. Bene quidem ipse uno loco, et de peccato,  et de fetu locutus es, dicens: »Ut non potest esse sine sexibus fetus, ita nec sine uoluntate delictum.« Sicut ergo intelligimus fetum ideo sine parentum sexibus esse non posse, quia sine his non potest existere, ut sit; et ideo sine parentum esse sexibus posse, quia sine his potest manere, cum iam sit: cur non ita intelligimus etiam peccatum et sine uoluntate esse non posse, quia sine illa non potest existere, ut sit; et sine uoluntate esse posse, quia sine illa potest manere, cum iam sit?

CI. IUL. uide ergo quo tua acumina peruehantur [1 1Kb] : persuadere conaris, rem aliquam per hoc non esse, per quod potest esse.

AUG. Quid enim tu, o magne ille, etiam contra gratiam Dei, defensor liberi arbitrii? negabisne peccatum aliquod per liberum arbitrium non esse, quod per liberum arbitrium [2 1Kb] potest esse? Fit enim ut sit peccatum per liberum arbitrium, cum homo peccat si uelit; et fit ut non sit peccatum per liberum arbitrium, cum homo non peccat si nolit. Ecce inuenimus aliquid, et hoc ipsum de quo disputamus, id est, peccatum per hoc non esse, per quod potest esse, id est, per liberum arbitrium. Quid est, contentiose? huccine mea acumina peruehentur? An hic tua lumina aciem perdiderunt? Noli esse preceps: melius est attendere quid dicas, quam contendere ut contradicas.

CII. IUL. Id est, peccatum per hoc esse sine uoluntate, per quod non potest esse sine uoluntate.

AUG. Non sane peccatum per hoc est sine uoluntate, per quod non potest esse sine uoluntate: sed diuersis quidem causis; tamen potest utrumque: nam sine uoluntate non potest esse, quia sine uoluntate non potest existere ut sit; sine autem uoluntate potest esse, quia sine uoluntate potest manere quod existit.

CIII. IUL. Ut conditionem suam conditione sua perdat, et sit absque hoc, sine quo non posse esse definitum est. Hoc est inficiari rebus. Quid tale Anaxagoras, qui niuem nigram esse dicebat? Commentaris rei alicuius naturam suis fructibus negari: cumque sit contrarium necessitas et uoluntas, ita ut, sicut supra ostendimus, mutua se impugnatione consumant; tu nouo impossibilique federe ac necessitudine monstruosa alterum alterius subdis effectui, et dicis necessitatem de fructibus uoluntatis exortam, ut uoluntas sua se multiplicatione deleuerit, et statum proprium operata mutauerit; atque, ut rem ipsam suis uocabulis exprimamus, postquam cepit uoluntas esse [3 1Kb] , uoluntas esse desierit. Quo quid potest, non dico obtusius, sed furiosius cogitari? Cum ergo hec duo simul esse non possint, id est, necessitas et uoluntas, tuque confirmaueris quod diximus, non posse esse sine uoluntate delictum, assentiaris quoque  non esse in paruulis uoluntatem; contorto gutture cogeris annuere nullum in his esse peccatum quod sine uoluntate non posse esse professus es.

AUG. Necessitatem et uoluntatem simul esse non posse non diceres, si tibi daretur nosse quod diceres. Cum enim sit moriendi necessitas, quis neget quod possit esse et uoluntas? Unde ait Apostolus, concupiscentiam se habere dissolui, et esse cum Christo . Cum ergo uult mori, quem necesse est mori, simul sunt necessitas et uoluntas: quod tu fieri posse uana uoluntate, nulla necessitate negaueras. Quod autem fiat etiam ex uoluntate necessitas plerumque contraria uoluntati, prorsus insipienter abnuitur. Qui enim se uolens mori lethaliter percutit, moritur etsi nolit. Item qui uolens fecit [1 1Kb] peccatum, nolens habet peccatum; uolens impudicus, nolens reus: eo quippe nolente peccatum manet, quo nolente non fieret. Ac per hoc, et non potest esse sine uoluntate peccatum, quia non fit nisi uoluntate; et potest esse sine uoluntate peccatum, quia manet etiam sine uoluntate, quod factum est uoluntate: et est iam necessitas etiam sine uoluntate, quam fecit uoluntas sine necessitate. Nam et ille qui dicit, Non quod uolo, ago, certe secundum uos necessitate consuetudinis [2 1Kb] premitur: hanc autem necessitatem, ne liberum auferatis arbitrium, eum sibi uoluntate fecisse contenditis: et tale aliquid in natura humana factum esse non creditis, ut ex uoluntate primi hominis, de quo est origo humani generis, fieret necessitas peccati originalis in posteris. Ecce illa que impossibilia proponebas, in ui consuetudinis facta sunt possibilia, que non frustra dicta est a quibusdam secunda natura. Dixeras, nos absurdius aliquid dicere, quam qui niuem nigram esse dicebat, »ut peccatum conditionem suam sua conditione perdat, et sit absque hoc, sine quo non posse esse definitum est.« Nonne conditionem suam sua conditione perdit, ut per uim consuetudinis fiat sine uoluntate, cum consuetudo non facta sit nisi uoluntate? Nonne rei huius natura fructibus suis negatur? quandoquidem consuetudo fructus est uoluntatis, quoniam ex uoluntate gignitur; que tamen id quod agit, negat se agere uoluntate. Dicis, quod »contrarium sit necessitas et uoluntas, ita ut se mutua impugnatione consumant;« inde nos arguens, quod »alterum alterius subdamus effectui, dicentes necessitatem de fructibus uoluntatis exortam:« cum uideas necessitatem consuetudinis fructum esse manifestissimum uoluntatis. Nonne, quod tibi impossibile uisum est, »sua se uoluntas multiplicatione deleuit, et statum proprium operata mutauit,« que multiplicata necessitatem consuetudinis fecit [3 1Kb] ; si uoluntatem necessitas, te auctore, consumit? Si autem non consumit, profecto in homine mole consuetudinis presso simul esse possunt et iustitie uoluntas et peccati necessitas. Quoniam,  uelle adiacet mihi, professio est uoluntatis; Perficere autem bonum, non inuenio , confessio est necessitatis. Tu [1 1Kb] uero dixisti uoluntatem et necessitatem simul esse non posse; cum cernas simul eas esse cum concordant, simul esse cum pugnant. Illud porro ridiculum est, quod pro impossibili posuisti, »nichil,« dicens, »obtusius, imo furiosius cogitari, ut postquam cepit uoluntas esse, uoluntas esse desierit:« quasi non hoc fiat, cum homo quando ceperit male aliquid uelle, mox eum penitet et desinit uelle. uerumtamen talia loquens, »contorto,« ut dicis, gutture me »cogis annuere nullum in paruulis esse peccatum:« cum tu nec contorto gutture abrumpas uinculum catholice ueritatis, quo nisi ei consentias, miserrime strangularis.

CIu. IUL. Quod uero addidisti, »Per unum hominem peccatum intrauit in mundum,« ut hic ostensum est inconuenientissime collocatum, ita in secundo libro quemadmodum intelligatur expositum est. Sed iam, presenti disputatione suppleta, libet acutissimam [2 1Kb] retractare sententiam: sic enim inquis, »Per unum hominem peccatum intrauit in mundum et per peccatum mors; et ita in omnes homines pertransiit, in quo omnes peccauerunt« . »Per unius illius uoluntatem malam omnes in eo peccauerunt, quando omnes ille unus fuerunt, de quo propterea singuli originale peccatum traxerunt« . »Tunc,« inquis, »peccauerunt, quando omnes ille unus fuerunt.« Hoc autem iam ad Marcellinum te scripsisse  signaueram: quo testimonio conuinceris, animarum traducem de Manichei specialiter uisceribus acceptum [3 1Kb]  credere atque complecti. Quod certe tam deforme est, ut tu illud cum significes, nequaquam tamen audeas profiteri. Sed hoc nos in presenti interim differamus, quod et prioris assertoris sui obscenitate, et sequentis, id est, tuo pauore iugulatur. Illud autem in presenti dispicere iuuat, quanta in disputando perturbatione iacteris. Ais quippe: »Per unius illius uoluntatem malam omnes in eo peccauerunt, quando omnes ille unus fuerunt.« Si omnes ille unus fuerunt, quomodo per uoluntatem illius malam omnes peccauerunt; cum isti omnes, quos in illo fuisse dicis, sua potuerint uoluntate peccare? Imo, ut retorqueamus, ille infelicior cunctis, qui solus portat inuidiam, cum omnes in illo secundum tuum dogma deliquerint. Habuerunt ergo paruuli uoluntatem, non solum antequam nascerentur, uerum antequam proaui eorum generarentur; et usi sunt electionis arbitrio, priusquam substantie eorum semina conderentur. Cur itaque metuis dicere, in eis tempore conceptuum suorum esse liberam uoluntatem, qua peccatum non trahant naturaliter, sed sponte committant; si credis eos hodie conceptos,  ante tot secula habuisse sensum, iudicium, efficientiam uoluntatis? Quod quidem in libris quos ad Marcellini nomen edidisti, non dubitasti ponere; plane ad ostendendum qua amentia teneantur inimici Dei. Ibi enim ita ais: »Qui paruuli in Adam peccauerunt, ut ei similes crearentur« . Quo quid mendacius, amentius, et spurcius potuit insonare, quam »ante peccauerunt, ut crearentur?« Id est, faciendo meruerunt, ut possent esse qui aliquid operarentur; et antiquior eorum fuit actio, quam substantia. Que commenta, Orgiis et Thyrsis aptiora quam litteris, indicasse sufficiat. Inde ergo manauit ista responsio, qua dicis, Omnes in eo peccauerunt, quando ille unus omnes fuerunt, de quo singuli peccatum originale traxerunt. Hic enim laborandum non est, ut doceamus, cum uoluntas opus persone sit, uoluntatem ante personam, cuius uoluntas est, esse non posse: sed illud potissimum intelligi uolo, quia nec secundum hanc opinionem est originale peccatum. Nam si omnes ibi fuerunt qui peccauerunt, nichil traxerunt de originali malo, quia id uniuersi suis studiis perpetrarunt. Tradux ergo peccati non solum catholica ueritate destruitur, uerum etiam patroni sui argumentis omnibus: quod quidem habet mendaciorum natura, ut non seruet simulandi concinentiam, sed uerecundie prodiga, et alieni appetens, in uniuersis que usurpauerit detegatur.

AUG. Per unum hominem, in quo omnes peccauerunt, in mundum intrasse peccatum, dixit Apostolus, intellexit Ambrosius: sed eadem uerba apostolica in suum peruersum sensum conatur peruertere Iulianus. Cur ei non ipse potius respondet Ambrosius? Audi ergo, Iuliane: Omnes, inquit, in Adam moriuntur; quia »per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt:« illius ergo culpa mors omnium est . Audi adhuc aliud: Fuit, inquit, Adam, et in illo fuimus omnes; periit Adam, et omnes in illo perierunt . Huic dic, si audes, quod una anima propria uoluntate peccante, non potuerunt perire tot anime nondum habentes proprias uoluntates. Argue [1 1Kb] de origine animarum cunctationem meam, quia non audeo docere uel affirmare quod nescio: profer tu de huius rei tam profunda obscuritate quod placet; dum tamen fixa et inconcussa sit ista sententia, quia illius unius culpa mors omnium est, et in illo omnes perierunt; unde uenit nouissimus Adam querere et saluare quod perierat . Huic dic, Et isti ergo sua uoluntate peccauerunt, quos in illo periisse dicis, qui sua uoluntate peccauit. Sed poterat Ambrosius hoc intelligere, quod tu non potes, non hoc dici propter [2 1Kb] arbitrium singulorum, sed propter originem seminis, unde omnes futuri erant: secundum quam originem omnes in illo uno erant, et hi omnes unus ille erant, qui in se ipsis nulli adhuc  erant. Secundum hanc originem seminalem, etiam Leui in lumbis patris sui Abraham fuisse dicitur, quando a Melchisedech decimatus est Abraham: unde et ipse Leui tunc decimatus ostenditur, non in se ipso, sed in illo in cuius fuit lumbis: nec uoluit, nec noluit decimari; quoniam nulla eius uoluntas erat, quando secundum substantiam [1 1Kb] suam nec ipse adhuc erat; et tamen secundum rationem seminis, non mendaciter, nec inaniter dictum est, quod ibi fuit, et decimatus est. Unde ab hac decimatione filiorum Abrahe, qui erant in lumbis eius, quando Melchisedech sacerdoti decimas dedit, ille solus sacerdos exceptus est, cui dictum est: Tu es sacerdos in eternum secundum ordinem Melchisedech . Qui licet sit etiam ipse secundum carnem semen Abrahe, eo quod uirgo Maria, de qua carnem sumpsit, ex ipso semine, propagata est: non tamen est obnoxius eidem semini, qui uirili non est conceptus ex semine, liber a nexu seminatricis concupiscentie. Non iam ergo Ambrosio, sicut dicebam, sed illi dic qui scripsit ad Hebreos, atque ait: Et, sicut oportet dicere, propter Abraham et Leui accipiens decimam decimatus est; adhuc enim in lumbis patris sui fuit, cum ei occurrit Melchisedech . Huic [2 1Kb] calumniare ceca loquacitate, et dic si audes: Cum pater Abraham uoluntate sua fuerit decimatus, quomodo potuit per illius uoluntatem decimari, hoc est decimas dare [3 1Kb] Leui, cuius uoluntas nulla erat, quia omnino ipse nondum erat? Ea ratione quippe, uel potius hoc errore dicis et nobis: Cum primus homo uoluntate peccauerit, quomodo potuerunt per eius uoluntatem simul in illo peccare, qui suam nondum habebant, quia per substantiam suam nulli adhuc erant? Imo desine uana garrire, et omnes qui nondum nati nichil per proprias uoluntates agere poterant boni uel mali, in uno potuisse peccare, in quo per rationem seminis erant, quando ille propria uoluntate peccatum illud grande peccauit, naturamque in se uitiauit, mutauit, obnoxiauit humanam; excepto uno homine, qui ex ipso quidem semine, non tamen seminali ratione procreatus est, si potes, intellige; si non potes, crede.

Cu. IUL. Post hanc uero responsionem aliud ubi a me pulsatus fuerat, deluere conatur. Ego quippe postquam de paruulorum uoluntate requisiueram, secutus sum: Sed negas hoc, id est, uoluntatem peccatricem inesse nascentibus, et dicis tamen esse sub diabolo paruulos, nec dissimulas per quid eos degere sub potestate illius arbitreris: ais quippe, Quia de sexus utriusque commixtione nascuntur, sub aduersaria sunt potestate. Dictorum eius itaque testimonio patuit, ob hoc illum paruulos demoni uindicare, quia de sexus utriusque fuerant commixtione prognati; per quod docui, illum nuptias que a Deo institute sunt, que sine commixtione esse non possunt, diabolo mancipasse.

 AUG. Hoc nulla ratione docere potuisti, quamuis fueris multa contentione conatus; quod possunt uidere, qui legunt et tuas calumnias, et refutationes meas.

CuI. IUL. Hoc ergo nunc sibi proposuit, et premittit interrogationem meam. Dicis ergo, inquit, ideo illos esse sub diabolo, quia de sexus utriusque commixtione nascuntur? Ad quod qualem satisfactionem referat, audiamus. Dico, inquit, plane propter delictum illos esse sub diabolo: ideo autem expertes non esse delicti, quia de illa commixtione sunt nati, que sine pudenda libidine non potest etiam quod honestum est operari. Dixit hoc etiam beatissime memorie Ambrosius . O calamitosam hominis prauitatem! o intentionem nefandam! o falsitatem erubescendam!

AUG. Exclama, exclama quantum potes: adde exclamationibus tuis, O bia  ! Homo quippe innocens, uim pateris, ut Manicheum dicere cogaris Ambrosium. Absit, inquis, ut dicam. Cur, queso? An hic ostendis quanta sit fortitudo liberi arbitrii, quando tantam uim pateris ut dicas, nec tamen dicis? Cur ergo me dicis, quod illum esse non dicis, cum hoc ille tanto ante dixerit, quod ego nunc dico, atque in hac sententia propter quam Manicheum me dicis, mihi et illi sit causa communis? An, quoniam non inuenis qua exeas, iram quidem simulas, non tamen iratus, sed turbatus exclamas? uerum in ipsis exclamationibus tuis audio, O Calamitosam hominis prauitatem! Quia uidelicet homo sum calamitosus et prauus, qui consentire eligo Ambrosio: essem uero beatus et rectus, si eligerem consentire Iuliano. Audio, O intentionem nefandam! Intentio quippe nostra nefanda est, quia opponimus Ambrosium Iuliano: esset autem fanda, si Iulianum preponeremus Ambrosio. Sed quid est quod audio tertiam exclamationem tuam, O falsitatem erubescendam! Falsamne dicis esse Ambrosii sententiam, id est, quod falsum ipse senserit? an eam nos illi falso tribuere, cum hoc ipse non senserit, neque id omnino quod eum nos dixisse dicimus dixerit? an eam nos non intelligendo, falsum opinari de illa, cum ipsa sit uera [1 1Kb] ? Sed non tam contumeliose de Ambrosio loqueris, ut illi uiro erubescendam tribueres falsitatem [2 1Kb] . Nos uero eam composuisse, et quod ab illo prolata fuerit finxisse, non ausus es dicere: tam multis enim doctoris illius nota sunt scripta, ut in hoc abruptum te precipitare timueris. Tam uero aperta est ista sententia, ut non acutus qui hanc intellexerit, sed superfluus uideri possit qui exponendam putauerit. Denique ut quod dico possit attendi, uerba ipsa beatissimi catholici antistitis et hic ponam. Ait ergo ille, ille cuius [3 1Kb] fidem et purissimum in Scripturis sensum, Pelagius uester dicit, ne inimicum quidem  ausum fuisse reprehendere ; cum de natiuitate Domini loqueretur: Ideo et quasi homo per uniuersa tentatus est, et in similitudine hominum cuncta sustinuit: sed quasi de Spiritu natus abstinuit a peccato. Omnis enim homo mendax, et nemo sine peccato nisi unus Deus. Seruatum est igitur, inquit, ut ex uiro et muliere, id est, per illam corporum commixtionem, nemo uideatur expers esse delicti; qui autem expers delicti, expers etiam huiusmodi conceptionis . Cum igitur hoc et Ambrosium dixisse non neges, et planum atque apertum esse perspicias; quid est quod clamas, O falsitatem erubescendam! Cui queso, erubescendam? illine an mihi? Si illi, uide cui sis contumeliosus: si mihi, uide quam sis calumniosus. Sed hoc, inquis, etiam tu dicis. Dico plane, quia uerum est: quod si tu uerum esse non putas, cur in una eademque sententia, quam dicit ille, dico ego, non est Manicheus ille, sed ego? Quanto iustius hic nos exclamamus, O erubescendam personarum acceptionem! que te procul dubio erubescere cogeret, nisi in tua persona frons ori tuo similis esset.

CuII. IUL. Hunccine audere dicere se damnatorem non esse coniugii, et tanto scelere illudere auribus imperitis, ut a Manichei se dicat recessisse consortio, qui commixtionem sexuum, qui operam nuptiarum, qui affectionem et sensum parentum in regno diaboli multiplici professione constituit; atque ad hec inuenta Manichei adiutorium sui acuminis iungens, pronuntiat quidem diabolicam commixtionem, eamque esse et opere et carne coniugum [1 1Kb] , ac propter eam deputat regno diaboli, absolutis tamen operatoribus, innocentes. Ita utique Deo semper infestus, diabolo, sicut dicit, per libidinem seruientes tuetur.

AUG. Erras, et tibi consentientes mittis alios in errorem: non seruiunt diabolo per libidinem, qui filiorum procreandorum causa utuntur coniugum corpore, ut generentur regenerandi. Nec ideo tamen defenditur libidinis malum: sed defenduntur qui bene utuntur malo. Est enim et mali usus bonus. Nam et ipsius satane in Scripturis sanctis reperiuntur utilitates, manente eius scilicet uituperatione, laude uero utentis malo bene.

CuIII. IUL. Paruulos uero, quos a Deo fieri dicit, dominio addicit inimici, sicque non opus demonis arguit, cuius ministros absoluit a culpa; sed opus Dei, ad quod diabolici [2 1Kb] muneris conscia uoluptas non potuit peruenire. Coniugalis ergo operis criminator, sed libidinum expiator, impugnator innocentie, et diuine equitatis infamator non timuit scribere: »Dico plane, ideo illos esse sub diabolo, quia de illa commixtione sunt nati.« Quod sententie facinus cum nudatum uideret, conatus illud aliqua auctoritate defendere, quam Scripturis proferre [3 1Kb] non poterat, subdidit etiam episcopum Ambrosium sensisse similiter. Non quidem mirum est quod criminatur et mortuos, cum criminatur innocuos.

 AUG. Quisquis hec audit, quid te putat obiicere nobis, nisi quod hec sententia beatissimi Ambrosii quam posuimus non sit ipsius, sed eam nos tanquam sit ipsius finxerimus? Nam et ego, cum hec legerem, nichil te agere [1 1Kb] existimaui; sed posteaquam ueni ad illa que adiungis, et hoc Ambrosium dixisse non abnuis, te potius horrendum criminatorem tanti illius doctoris inueni. Nam quidquid dicis in me, quoniam per commixtionem uirilem mulierisque conceptum dico neminem expertem esse delicti, profecto etiam in illum dicis, qui hoc ante me dixit et scripsit. Ego autem cum te refellens et tibi resistens assero paruulos propter originale delictum esse sub diabolo, nisi renascantur in Christo, non utique me solum, uerum et Ambrosium, et alios socios eius, ac fidei huius participes atque doctores, uniuersamque Christi Ecclesiam, que se hoc accepisse, hoc tenere, hoc fideliter credere, paruulorum baptizatorum exorcismo et exsufflatione testatur, a tua nefaria criminatione defendo.

CIX. IUL. Quanto rectius diceres, Dixit hoc idem et Manicheus in epistola ad Patricium: dixit et in epistola quam scripsit ad filiam Menoch, dixit et in aliis multis scriptis, que tu penitus imbibisti? Sed in consortium tuum episcopum Mediolanensem conaris attrahere, et quia non potes habere presidium, uis inuenire solatium.

AUG. ualde contra Manicheum est quod dixit Ambrosius. Nam Manicheus alienam mali naturam nobis dicit esse commixtam; Ambrosius autem preuaricatione primi hominis nostram dicit esse uitiatam: in hac uero sententia de qua nunc agimus, natiuitatem carnis Christi a ceterorum peccati carne discernens defendit Ambrosius, quam negat penitus Manicheus. Quod ergo credit Ambrosius, hoc et ego: quod autem Manicheus, nec ille, nec ego. Quid est quod tu niteris me separare ab Ambrosio, et coniungere Manicheo? Nam si originale peccatum, non ex aliene commixtione, sed ex nostre deprauatione nature dicere a nascentibus trahi, dogma est Manicheorum: hoc mecum dicit Ambrosius; cur non ambos Manicheis conaris adiungere? Si autem hoc Manicheorum dogma non est, sicut non est: hoc dico cum Ambrosio; cur non ambos a Manicheis dignaris abiungere? Cur ergo, ut dicis, »episcopum Mediolanensem in consortium meum conor attrahere;« cum me ab eius consortio tu frustra coneris abstrahere? Quid est quod dicis, »quia non possum habere presidium, uelle me inuenire solatium?« Mihi cum Ambrosio, uelis nolis, in fide catholica Christus commune presidium est. Ideo plane est Ambrosius solatium meum, quia cum illo accipio conuicium tuum: nec solum ipse me in hac causa plurimum consolatur, sed et Cyprianus, et Hilarius, aliique consimiles, quorum in me laceras catholicam fidem. Noli ergo inuidere, quod Ambrosius, Cyprianus et Hilarius solatia sunt iniurie mee: inuitus enim uidere compelleris, quantum intersit,  quod Pelagius et Celestius, et si quis est alius, solatia sunt damnationis tue. Quid, quod ostendo debellantem Manicheos pro catholica fide Ambrosium, et te in hoc certamine contra Ambrosium prebere Manicheis uel uictis solatium, uel etiam resistentibus, quod est peius, auxilium? Manichei enim dicunt propriam mali esse substantiam atque naturam, bone Dei substantie natureque ceternam; Impossibile enim est, aiunt, ut oriri possint mala de bonis: Ambrosius contradicit, et dicit, »Ex bonis mala orta sunt: non enim sunt mala, nisi que priuantur bonis; per mala tamen factum est ut bona eminerent: ergo indigentia boni, radix malitie est« . Tu inter hec quid dicis? »Rerum ratio non sinit, inquis, ut de bono malum, et de iusto iniquum aliquid proferatur.« Hec uerba tua pro Manicheis aduersus Ambrosium, ex illo preclaro opere, in quo libris quatuor uni meo uoluisti respondere, posuimus . Si in hac controuersia iudex esses, profecto tua sententia uictus a Manicheis diceretur Ambrosius. Et non erubescis, cum sis calumniator eorum quos apertissime criminaris, adulator eorum quos ex obliquo pariter criminaris, adiutor eorum de quibus alios criminaris?

CX. IUL. Numquid legi Dei aut operi Dei scripta disputatorum preiudicant?

AUG. Hic iam incipis confiteri, hanc a nobis non esse confictam uelut Ambrosii, sed uere esse sententiam [1 1Kb] ; quandoquidem sic te ab illo liberare conaris, ut dicas, »Numquid legi Dei aut operi Dei disputatorum scripta preiudicant?« Sed perge, dic cetera quibus impudentior inimicus fidei catholice iudiceris.

CXI. IUL. Mihi interim abunde sufficit, etiam per hoc ipsum probare, nusquam te in sacris Litteris legisse quod credis, quod tu in tali causa nichil preter episcopi, quas dicis, dictiunculas protulisti: quibus si aliquid auctoratius potuisses offendere, ab his procul dubio temperasses.

AUG. Qui legunt, uideant utrum ego diuina testimonia non protulerim; an a me prolata deprauare, frustra ipse conatus sis.

CXII. IUL. Sed bene quod nos onere talium personarum prior leuasti. Nam in libro quem ad Timasium contra liberum arbitrium texuisti, cum sanctus Pelagius uenerabilium uirorum tam Ambrosii quam Cypriani recordatus fuisset, qui liberum arbitrium in libris suis commendauerant, respondisti nulla te grauari auctoritate talium: ita ut diceres, eos processu uite melioris, si quid male senserant, expiasse . Tua tibi ad hoc relata sint, ut excitare de solis nominibus erubescas inuidiam. Ceterum uel Ambrosii dicta, uel aliorum, quorum famam uestrorum nitimini maculare consortio, clara benignaque possunt ratione defendi.

AUG. Tantam cecitatem cordis tibi potuisse contingere, quis credit, nisi qui hec legit? Tu dicis quod si aliquid auctoratius offendere, id est, inuenire potuissem, a disputatorum dictis, uel, sicut tu loqueris, dictiunculis,  temperassem; et continuo tu ipse dicis, Pelagium, quem uocas sanctum, in defensione liberi arbitrii uenerabiles uiros Cyprianum et Ambrosium testes adhibuisse: nec attendis quemadmodum hoc dicendo redarguas magistrum tuum ipsamque heresim uestram. Secundum tuam quippe sententiam, si aliquid Pelagius pro eo quod defendebat, auctoratius, in scriptis [1 1Kb] canonicis inuenisset, a disputatorum testimoniis temperasset. Quando ista diceres, nisi te ita perturbaret Ambrosius, ut aduersarium subito Pelagius reperiret? »Sed prior uos leuaui,« ut dicis, »onere talium personarum,« Ambrosii uidelicet, eiusque sociorum. Plane hoc onere ita premeris, ut non solum opprimaris, uerum etiam conteraris, et fias puluis quem proiicit uentus a facie terre . Neque enim illi tot ac tanti et tam sancti clarique antistites Dei, Ecclesie catholice filii discendo, patres docendo, de peccato primi hominis eique obnoxia successione mortalium ita locuti sunt, ut alii ab aliis discreparent, aut eorum quisque a semetipso; sed ita prorsus, ut eorum consensione atque constantia, nec aliter esse de hac re sanctam Scripturam intelligendam, nec aliam putandam catholicam fidem, quisquis eos non heretico animo legit, dubitare non possit. Quorum pondere iam ipse sic frangeris, ut eorum dicta quibus contradicis, »clara benignaque ratione defendenda« susceperis. Audiamus ergo claram benignamque rationem: qua tua ratione si defenduntur ea dicta, cur mihi ex eis ingeruntur tua maledicta? Nam omnino, que in me detestaris et arguis, ipsa sunt, que in illorum disputatione defendis. Si autem non defenduntur, sed sub nomine defensionis astutius arguuntur; absit ut ista clara et benigna sit ratio; sed irrisoria potius adulatio, que ideo defensio uocatur, ne populorum catholicorum, a quibus iidem uiri uenerantur, tolerari non possit offensio.

CXIII. IUL. Quia uidelicet et simplicius quepiam dixerint, et quodcumque aliud speculantes, non habuerint necessitatem a latere surgentibus questionibus obuiandi. Cum enim crebro laudauerint coniugia, et nullam in corporibus affectionem a diabolo insertam putarint, nec regno diaboli diuina opera, id est nature membra, subiecerint, sed et a Deo instituta coniugia ac benedictione donata, liberumque arbitrium, prout opportunitas attulit, explicarint; humanum est ut non stare in societate uestri sceleris iudicentur, si in scripturis illorum aut ambigue, aut negligenter quepiam locata deprehenditis. Quomodo enim non preiudicat Scripturis sanctis, quod omnes hereses aliquibus se earum testimoniis occulunt ac nituntur tueri: ita etiam catholicorum uirorum famam propter quepiam incautius fusa, non patiemur addici. Neque enim habuerunt intentionem illi, aut damnandi nuptias, aut liberum arbitrium denegandi, uel innocentiam sauciandi: quam si habuissent, non uestrum dogma firmassent, sed honorem officii perdidissent.

AUG. O clara et benigna ratio defensionis! Simplicius uidelicet dixit Ambrosius, ex commixtione maris  et femine expertem neminem esse delicti ; et quodcumque aliud speculando, nec habendo necessitatem a latere surgentibus questionibus obuiandi, negligenter et incaute scriptis et disputationibus suis Manicheum, quod dicis, uirus infudit. Homo loquacissime, homines timens homini parcis, non illa dicta defendis. Nam si uera ratione defenduntur hec dicta, procul dubio ueraciter defenduntur, et uera sunt: et si hoc ita est, recte asseritur originale peccatum, et dogma interimitur uestrum. Si autem falsa ratione defenduntur hec dicta, clara tua illa et benigna ratio non est ratio, sed deceptio. At enim »coniugia crebro laudauit« Ambrosius: hoc et nos facimus. »Nullam,« inquis, »in corporibus affectionem a diabolo ille putauit insertam:« si affectionem bonam, nec nos; si malam, sicut ille, ita et nos. »Nec regno,« inquis, »diaboli diuina opera, hoc est nature membra, ille subiecit:« quasi adulterorum membra non sint diuina opera et membra nature, que tamen uitio, et per hoc diabolo constat esse subiecta. »Illi,« inquis, »a Deo instituta coniugia ac benedictione donata, liberumque arbitrium, prout opportunitas attulit, explicarunt:« sic et nos. »Humanum est,« inquis, »ut non stare in societate uestri sceleris iudicentur:« imo insanum est ut non stare in societate illorum uestro scelere iudicemur. Dicis »non preiudicare Scripturis sanctis, quod omnes hereses aliquibus earum testimoniis se occulunt ac nituntur tueri:« et sic uis »disputatoribus non preiudicare catholicis nonnulla, que ab eis,« sicut putas, »incautius fusa« uobis obiicimus. Quid est hoc, nisi dicere etiam in Scripturis sanctis, ea que pro se usurpant heretici, incautius fusa esse, et ideo uera non esse? Quo sceleratius quid potest dici? Aut si illa uera sunt, sed ab hereticis non ita intelliguntur ut sunt: nichil simile habet hec comparatio; quoniam dicta uel Ambrosii, uel Cypriani, uel aliorum catholicorum, que contra uos ponimus, si uera esse concesseris, peccatum originale firmabis. Proinde, quemadmodum nos cum illis et laudamus nuptias, et liberum confitemur arbitrium, et defendimus innocentiam: sic tu cum illis dic paruulos non esse expertes delicti; alioquin nos sumus cum eis, tu aduersus eos. Illorum enim dicta non defendis, ut promiseras, sed reprehendis. Tuo quippe dogmate, cum cogaris illa culpare et falsa esse contendere, nullo modo sineris auctoritatibus [1 1Kb] eorum defensionem quam spoponderas, exhibere: quia et in accusatione [2 1Kb] adulator esse conaris, et in adulatione deprehenderis accusator.

CXIu. IUL. Libere itaque coniecto et pronuntio, quoniam si eorum aliquis his superesset diebus, uideretque exstinctum discipline christiane decus, otiantem in omnibus liberam uoluntatem, atque affectantem imputare necessitati quidquid sponte committit, uituperationem quoque operum Dei, euersionemque legis eius sub nomine inefficacis gratie populorum  auribus intimari; toto contra uos felle moueretur: perpendens etiam peccatum naturale a Manichea non posse impietate discerni, fidem catholicam aut emendatis aut condemnatis uobis, et planius tueretur et cautius.

AUG. Cur ergo emendatis nobis, et non etiam se ipsis? Ubi est quod te libere coniectare et pronuntiare promiseras? Ecce nec libera est tua uanitas, et falsa libertas: timuisti enim dicere, quod si his diebus superesset Ambrosius, uobis auditis, primum se ipsum, deinde nos emendaret; sed quasi homo liber hoc mutire formidans, tamen intelligi uoluisti. En quo deuenerunt hi dies, ut in eis Ambrosius, si hic uiueret, disceret se fuisse Manicheum, et audito Iuliano, uel Celestio, uel ipso Pelagio, esse ulterius non debere, sed ex illa nefaria pestilentia uobis precipientibus curantibusque sanari. Quale spectaculum animo cogitantis occurrit? quale esset, uidere Ambrosium stantem, uel si ille permitteret, sedentem ante Pelagium, atque discentem paradisum nouum seculi huius calamitatibus plenum, quas uidemus paruulos perpeti, ubi necesse esset, etiamsi nemo peccasset, carnem concupiscere aduersus spiritum; et ne ad illicita ac flagitiosa pertraheret, concupiscere etiam spiritum aduersus carnem: quam dissensionem dicere soleret Ambrosius, per preuaricationem primi hominis in hominum uertisse naturam ; sed iam sub uobis magistris dicere non auderet? Necesse quoque esset in tali paradiso pallere pregnantes, tolerare longa fastidia, gemere atque ululare parientes; cum diuersis uitiis ingeniorum et corporum homines nasci, paucosque cordatos, minore quidem, nec tamen sine labore litteras discere, ceteros tardiusculos siue tardos, et tanto magis quanto quisque esset tardior, aut concidi ferulis magistrorum, aut indoctos imperitosque manere; fatuos uero nec magistris dari, sed dolendos ridendosue nutriri; infantes, antequam quidquam mali possent uelle uel agere, agitari morbis, torqueri doloribus, medicamentis curari cruciantibus [1 1Kb] , a demonibus uexari, exspirare superantibus cladibus. Si uero hec exhorrens credere nollet Ambrosius, et responderet hec omnia, si nemo peccasset, nullo modo futura fuisse in tante beatitudinis loco, ubi nec post peccatum esse potuerunt, eiectis inde illis, quorum preuaricatione mala ista secuta sunt; ac per hoc de miseria uenire mortalium, que nulla esset, nisi grauissimo peccato primi hominis natura humana uitiata atque mutata hoc seculum tot tantisque calamitatibus plenum propagare meruisset; ubi nec redempti, iam sempiterne salutis pignore accepto, malis huiusmodi carent; sed cum de hoc seculo exierint, tunc carebunt: si ergo talia responderet Ambrosius, preclaris syllogismis uestris prohiberetur hec dicere, ne scilicet concupiscentia carnis uituperata, et originali peccato credito, nuptie damnarentur, liberum auferretur arbitrium, uituperarentur opera Dei, et sub nomine gratie legis euersio sequeretur. Non sic plane, non sic. Erubescite,  uel potius expauescite talia cogitare. Imo uero si uir ille superesset, multo uehementius quam nos et auctoratius uobis pro catholica fide et pro Dei gratia uel equitate resisteret, quam non sint consequentia, que consequentia putatis, ostendens; quia et recte uiui potest, non pulsa nec laudata mala concupiscentia, sed frenata; nec culpatur nature Conditor, quando ab illo sananda monstratur, que ab inimico uitiari potuit, non creari; nec damnantur nuptie, que bene utuntur pudenda libidine; nec liberum aufertur arbitrium, sed cuius beneficio sit in bono liberum ostenditur; nec lex euacuatur per gratiam, sed impletur. Hec ille doctor egregius egregie disputaret, et in uestras facies impudentes, illa que superius de paradiso uestro diximus, et uestrum errorem uere consequuntur, et ab omnibus hominibus tanquam uesana atque furiosa uel ridentur, uel exhorrentur, illideret.

CXu. IUL. Neque enim in iure cuiusquam est definita suscipere, et que consequuntur excludere. Qui ergo dicit propter hoc paruulos ad ius diaboli pertinere, quoniam de sexus commixtione generantur; sine dubio ipsam commixtionem, in qua nature opus est, cum nature ipsius institutione condemnat.

AUG. Tibi quidem hoc uidetur: sed uerum non esse  uidit Ambrosius, qui dixit expertes non esse delicti ex uiro et muliere, id est, per illam commixtionem corporum natos : nec tamen ipsam commixtionem cum ipsius nature institutione condemnat. Commixtio quippe coniugum procreandi causa, bonum est nuptiarum: sed ita fiunt nonnulla opera bona non sine malo uitiorum, sicut opera mala non sine bono membrorum. Quantislibet autem uitiis turpetur quecumque natura, institutio eius semper est bona. Nam sicut institutio corporis bona est, etiam quando nascitur morbidus; et institutio animi bona est, etiam quando nascitur fatuus: sic institutio hominis ipsius bona est, quando nascitur contagioni peccati originalis obnoxius.

CXuI. IUL. Quod aut utrumque simul negatur, aut simul utrumque suscipitur; et cum sit in potestate utriusque reiectio, non est tamen in arbitrio alterius electio; nisi quod facilius potest illicita commixtione grauari uitio uoluntatis, seminum tamen fructificatione defensa, quam fructibus eius accusatis, sexuum negotium uindicari. Non ergo fluctuatio tua, quam inter formidinem impietatemque perpeteris, nouas disputandi regulas condere ualebit, ut de duobus connexis unum suscipias, et quod ei adheret excludas. Ante leues pascentur in ethere cerui , quam post preiudicium sumpti negetur effectio. Exercet hoc genus apostolus Paulus, cum dicit: Si mortui non resurgunt, nec Christus resurrexit. Si Christus non resurrexit, uana est fides uestra . Nunc autem Christus resurrexit: constat ergo functorum [1 1Kb] diem resurrectionem futuram. Et ut hoc ipsum breuiore propter legentem inculcemus  exemplo: dubitetur utrum iustum bonum sit; peto, an omne iustum, honestum esse fatearis. Quo concesso, addo aliud, utrum omne honestum, bonum quoque esse pronunties. Hoc quoque dato, te uolente nolente, concludo: Si omne iustum honestum, omne honestum bonum; omne igitur iustum bonum est. Huic effecto quicumque post prima sumpta uoluerit obniti, non edificium rationis quatit [1 1Kb] , sed ipse se exponit irrisui. Ut ergo ad causam comparatio recurrat, queritur utrum sit in natura peccatum: petiui, concederesne nullum esse sine uoluntate peccatum: assensus es, sicut tua dicta testantur. Addidi, an in paruulo putares esse uoluntatem: hoc etiam denegasti. Quid sequitur tertium, si non est sine uoluntate peccatum? Hoc tam certum est  , ut nec ab Academicis uenire possit in dubium, quorum diuitie sunt nichil certum tenere. Tu ergo cum post duo prima sumpta, tertium negas, in quo est effectus duorum, non rationis fundamenta conuellis, sed tuum prodis furorem.

AUG. Itane es insipiens, ut putes in natura non esse peccatum, cum omnino peccatum nisi in natura esse non possit? Nam uel in angelo est, uel in homine, que sine dubitatione nature sunt: si ergo peccatum in nulla istarum natura esset, profecto nusquam esset. Ac per hoc, proposita questione utrum sit in natura peccatum, docere intenderas in natura non esse peccatum: uanam ergo fuisse intentionem tuam, et in uanum te istam proposuisse questionem, si non es nimium uanus, intelligis. Ecce rationis tue, quoniam ratio uera non est, fundamenta conuello; nec tamen, sicut conuiciaris, prodo meum furorem, sed tuum errorem. Concessis enim duobus que sumis, ideo tertium nego, quia non est in eo, sicut esse putas, duorum effectus illorum. Ideo quippe concedo non esse sine uoluntate peccatum, quia sine uoluntate non potest fieri. Sed alia ratione rursus recte dicitur, esse sine uoluntate peccatum, quia manet, quamdiu non remittitur, etiam desistente uoluntate qua factum est. Item concedo non esse sine uoluntate peccatum, quia et originale peccatum sine uoluntate non factum est eius, a quo ipsa origo sumpsit exordium. Proinde cum etiam illud concedo, quod peccandi uoluntas non sit in paruulo, non ex his duobus conficitur tertium, quod peccatum non sit in paruulo. Conficeretur autem, si quemadmodum concedo non esse peccatum sine uoluntate, ita concederem non esse cuiusque peccatum sine ipsius propria uoluntate. Proinde peccati quidem uoluntatem paruulus non habet, sed peccatum non haberet, nisi ille, de quo id attraxit, uoluntate peccasset. Nam de ipsa hominis quoque natiuitate tale aliquid dici potest: si enim diceres, Nemo nascitur nisi ex uoluntate; non sine ratione concederem: si autem diceres, Nemo nascitur nisi ex propria sua uoluntate, non concederem. Isto itaque modo, quia de peccato agimus paruuli, ita originale peccatum eius, sicut ipse ortus eius, sine uoluntate esse non potuit, sed non eius.

 CXuII. IUL. Ergo si audirent illi sacerdotes, quorum nunc dicta deluimus, dubitari utrum commixtio coniugalis bona esset, atque ab eis peterem corporane a Deo informata  , faterentur. Hocque concesso, adderem utrum coniugia a Deo annuerent ordinata. Quo similiter confirmato, peterem denuo, utrum esset sine commixtione fetura. Hocque denegato, quid sequebatur? uidelicet, si nonnisi per Deum corpus, nonnisi per corpus commixtio, nonnisi per commixtionem fetus, ad eumdem auctorem pertinere et fetum et commixtionem, ad quem corpora pertinerent.

AUG. Numquid hec inter nos uertitur questio, utrum bona sit commixtio coniugalis? cum eam bonam utrique dicamus. Quid est ergo quod tam male sentis de illis sacerdotibus, quorum non, ut mentiris, deluis dicta, sed polluis, ut eis quasi dubitantibus uelis persuadere, unde nec illos, nec nos dubitare conuincis? Bona est commixtio coniugalis, que fit causa procreandi. Sed Ambrosius, qui dixit ex commixtione utriusque sexus neminem esse expertem delicti, non commixtionem redarguit coniugalem; sed uidit malum, cuius bono usu fit illud, quod nemo catholicus dubitat esse opus bonum. Inania loqueris, superfluis tempus impendis: quod agitur deseris, et unde non dubitatur, tanquam dubitetur, uel etiam negetur, docere moliris. Quid ergo mirum est, quod tam multos libros tamque uanos facis?

CXuIII. IUL. Huic effecto sine dubio prudentes uiri catholici annuerent sacerdotes, uidentesque nichil in sensibus carnis, nichil in fetibus sexuum, alterum quempiam preter Deum uerum fecisse; nichil autem Deum fecisse quod malum esset; malumque nichil esse aliud quam uoluntatem malam, sine aliquo coactu naturalium delinquentem; pronuntiarent profecto Manicheos et Traducianos splendentibus catholice rationis dissiluisse fulminibus.

AUG. Cur ergo eorum, quos prudentes uiros dicis et catholicos sacerdotes, te dicta defendere atque deluere sine ullo pudore mentiris, si et ipsa dissiliunt fulminibus tuis? Si autem defenduntur atque deluuntur, et ob hoc manent integra, ipsis tu potius fulminaris. Nam quod ait Ambrosius, ex commixtione sexus utriusque conceptum expertem neminem esse delicti, aut falsum est, aut uerum. Si falsum esse dicis; oppugnas ergo prudentium uirorum et catholicorum, sicut tu fateris, sacerdotum dicta, non defendis ac deluis. Si autem ut merito defendantur atque deluantur, hoc uerum esse concedis; tu potius dictis catholicorum antistitum fulminaris. Quid est ergo quod te iactas et dicis illos beatissimos et doctissimos uiros, si audissent syllogismos tuos, pronuntiaturos fuisse, nos, quos appellas »Manicheos et Traducianos, splendentibus catholice rationis dissiluisse fulminibus?« Pronuntiarent igitur contra se ipsos, et se ipsos nobiscum dissiluisse te fulminante monstrarent. Cur directe non audes dicere, quod oblique conuinceris dicere? Originale peccatum cum Ambrosio confitemur, et tu tanta potentia fulmina iacularis,  ut propter hec dicta nobis illique communia, nos eis dissiliamus, ille deluatur? uanus es: non eum distinguis a nobis; et nos prorsus accusas et ipsum: nec tamen fulminas aut nos, aut ipsum, si uiolare non uis testimonium Pelagii doctoris tui, qui dixit Ambrosii fidem et purissimum in Scripturis sensum ne inimicum quidem ausum fuisse reprehendere . Unde et tu cum fidei eius et purissimo in Scripturis sensui satis intelligaris inimicus, non eum tamen audes reprehendere; sed quid mali dicat, me reprehendendo, te arbitraris ostendere. Homo confosse, et non confesse, magna ui cogeris caliginosas anhelare fallacias: frustra fingis impetus fulminantis, cum spires fumum potius fulminati. Ista sunt certe, per que docere conaris Ambrosium, aliosque doctores socios eius, non esse originale peccatum, »quod Deus formauerit corpora, ordinaueritque coniugia, quod non esset sine commixtione fetura.« Conceduntur hec; conceduntur etiam illa que adiungis, »fetum« scilicet »et commixtionem ad eum pertinere auctorem, ad quem pertinent corpora;« si tamen commixtionem coniugalem uoluisti intelligi, cum hoc diceres. Quamuis id per se ipsum uerum esse noscatur, non tua ratiocinatione sit consequens: alioquin te dicente, »Si nonnisi per Deum corpus, nonnisi per corpus commixtio;« et ex hoc uolente conficere, »ad eum auctorem pertinere commixtionem [1 1Kb] , ad quem corpora pertinent; potest alius dicere, Si nonnisi per Deum corpus, nonnisi per corpus adulterium, ad eum auctorem pertinet adulterium, ad quem pertinet corpus: quod uides quanta dicatur iniuria Dei, et quantum mali doceant syllogismi tui. Sicut ergo non sequitur, ut ideo tribuatur adulterium Deo, quia non fit nisi per corpus, cuius auctor est Deus: ita non sequitur, ut ideo commixtio tribuatur Deo, quia non fit nisi per corpus, cuius auctor est Deus [2 1Kb] . Sed tamen concedimus commixtionem duntaxat coniugalem, que fit causa procreandi, Deo auctori esse tribuendam; non quia hoc tua sumpta sequitur, sed quia ratione alia consideratum, uerum esse perspicitur. Quod uero ex hoc queris efficere, nec sequitur illa superiora, nec uerum est. Neque enim, quia Deus fecit corpus, Deus instituit coniugia, quorum commixtione fetus oriatur, Deus creat ipsos fetus animantium, ideo uerum est quod adiungis, »nichil in sensibus carnis, nichil in fetibus sexuum, alterum quempiam preter Deum uerum fecisse.« Ubi enim fecit diabolus, quod mali fecit cum hominibus primis, nisi et in sensibus carnis illorum? Mala quippe suasione corruptus est sensus, quando est ad peccandum factus assensus. Et ubi fecit, quidquid mali postmodum generi humano fecit, nisi in fetibus sexuum, id est, filiis hominum? Quomodo autem dicis, »Deum nichil fecisse quod malum est?« Annon est malum gehenna damnatis? Iam uero qui tibi dicenti credit,  »malum nichil esse aliud quam uoluntatem malam, sine aliquo coactu naturalium delinquentem:« ut innumerabilia mala taceam, que mali angeli et homines patiuntur inuiti; ipsum eternum supplicium non timebitur, quod et maximum malum est, et non est uoluntas mala, sed pena uoluntatis male. He sunt ratiocinationes tue quibus putas fulmen esse uerbum tuum, cum sit cinis cor tuum.

CXIX. IUL. Desine itaque uiros sani capitis et Ecclesiarum antistites criminari: non subiiciantur iudicio negligentiora commenta: neque enim iram cunctatio breuis, sed pertinax meretur intentio. Imitemur sane eorum illud studium, quo populos edificauerunt exhortando, obsecrando, coarguendo: quorum num quidquam fecissent, si uestro more peccata non uoluntaria, sed naturalia credidissent?

AUG. Et nos pro modulo nostro populos edificamus, hortando, obsecrando, arguendo, quod fecit Ambrosius; et tamen de originali peccato hoc sentimus et dicimus, quod sensit et dixit Ambrosius, nec solus, sed cum aliis magnis consortibus suis. Quos »antistites Ecclesiarum« cum »uiros sani capitis« dicas; tu quali capite ista, que illi notissima consensione didicerunt atque docuerunt, reprehendis atrociter, defendisque fallaciter; et me arguis dicens eorum esse criminatorem, cum uideas eorum contra tua crimina, que ex obliquo illis obiicis, defensorem? Dicis eorum »negligentiora commenta non esse subiicienda iudicio:« siccine illorum dicta defendis ac deluis? An potius nomine negligentie reprobas et accusas, et nullo dubitante condemnas, que negligenter effusa, et ideo falsa esse pronuntias? Rogamus te, si falsa esse asseris dicta que defendis, uera esse assere que reprehendis. »Iram non cunctatio breuis,« inquis, »sed pertinax meretur intentio:« quasi aliquid proferas, unde possis ostendere illos, non dico post breuem [1 1Kb] , sed saltem post longam intentionem, uel in fine uite sue de peccato originali mutasse sententiam. uana loqueris, insana loqueris, peruersa et tue saluti aduersa loqueris: quiesce, obsecro; quid tantum loqueris?

CXX. IUL. uerum pergamus ad reliqua. Nihil prorsus ualet, quod te ais diabolo reputare, non corpora, sed delicta: inficiaris omnino, sicut frequenter ostendimus, nullo alio studio, nisi ut Manichei uites inuidiam, cuius inspiras uenenum. Corpora enim, prorsus corpora reputas principi tenebrarum, quorum commixtionem diabolicam profiteris, quorum genitalia, quorum motus, quorum fructus accusas. Arguis palam ex primo magisterio membra, non uitia: illud enim dicis diabolicum, quod etiam Manicheus, sicut in scripturis eius docui, in sexibus indignatur uigere. Et ut repetitione breui lector noster, quod tenere possit, accipiat: aut ostende esse in paruulis uoluntatem, aut ab eis crimen amoueto. Quod cum non facis, sed asseris eos propter hoc a diabolo possideri, quia de corporum sunt commixtione generati; ostendis  te non peccata, que sine uoluntate non sunt, sed ipsa corpora aduersarie potestati deputare. Ut ergo ea libido, que et in hominibus et in pecoribus inuenitur, naturalis et a Deo instituta est: ita ista libido, quam in disputationis tue uarietate perpeteris, per quam inter uaria dogmata contrariaque uersaris, non minus a stultitia quam a profanitate concepta est [1 1Kb] . Haud iniuria ergo Ambrosium a uestra cohorte distinguimus; nec illum, sicut petis, Manicheum uocamus.

AUG. Inaniter omnino laborasti, ut ad istam conclusionem falsam atque ridiculam, longis et tortuosis, fallacibus et fugacibus anfractibus peruenires, ubi diceres, »non iniuria uos Ambrosium a nostra cohorte distinguere, nec eum dicere Manicheum.« Prorsus si illum non dicis, nec me debes dicere: si autem me dicendum putas, et illum cogeris dicere, et illos omnes magnos Ecclesie clarosque doctores, qui de peccato originali, propter quod me Manicheum dicis, ea dicunt sine ulla obscuritate uel ambiguitate, que dico, ut in primo et secundo sex librorum meorum, quos contra quatuor tuos edidi, satis euidenter ostendi. Sed per tuam scilicet dialecticam terreretur [2 1Kb] , si his diebus superesset Ambrosius, ut ex consequentibus falsis inueniens falsum esse quod senserat, dicere non auderet ulterius, de sexuum commixtione paruulos natos expertes non esse delicti, ne per hoc eos sub potestate diaboli constitueret: tunc ergo te doctore Manicheus esse desisteret. O quid perdidit, qui te audire non potuit! Proinde quia propter hunc sensum Manicheum me esse dicis, profecto in hoc sensu perseuerans, Manicheus, te auctore, Ambrosius hac excessit e uita. Non ergo illum defendere, quod nullo modo potes, sed dolere debes, quia docere iam non potes: quod si facere potuisses, magisterio tuo ille correptus atque correctus prohiberet utique in Ecclesia quam regebat, exorcizari et exsufflari baptizandos paruulos; ne in tot innocentibus, neque ulla ratione, ut asseris, sub potestate diaboli constitutis imaginibus Dei, ipsi Deo fieret tam grauis atque insignis iniuria: quod tamen si fieri prohiberet Ambrosius, uobiscum de Ecclesia catholica pelleretur. Absit enim ut hec correctio potius, quam deceptio nominetur. Absit ergo ut ille uir uobiscum contra matrem Catholicam consisteret [3 1Kb] : sed uobis inuictus pro illa resisteret. Quid est igitur, quo me ab illo in hac causa separandum putas? Per commixtionem corporum maris et femine, delicti expertem nasci dico neminem, sicut ille; nec tamen corpora diabolo conditori tribuo, quia nec ille: quemadmodum nature uitium ambo culpamus, ita nature auctorem ambo ueneramur. Si quoniam concupiscentiam carnis, qua caro concupiscit aduersus spiritum, per preuaricationem primi hominis in naturam uertisse dico, ideo »arguo membra, non uitia;« hoc fecit et ille: si uero aliunde est origo uitiorum,  aliunde membrorum; nec ego  , nec ille. uoluntatem propriam inesse nascentibus, nec Ambrosius dicit, nec ego: per primi hominis tamen preuaricatricem uoluntatem factum esse concupiscentie uitium, unde per commixtionem sexuum nascentes trahunt originale peccatum, et Ambrosius dicit, et ego. Ambo igitur natos homines, antequam renascantur, non propter eorum substantiam, cuius creator est Deus, sed propter peccatum quod per unum intrauit, et per omnes homines pertransiit, cuius peccati auctor est diabolus, potestati aduersarie deputamus. Quid est quod te impudentissima fronte mentiris, Ambrosii et aliorum similium dicta defendere atque deluere? Quis ita cecus est, ut non uideat quod ea tu reprehendas, ego defendam; tu polluas, ego deluam? Ambrosii dicta sunt de Christo loquentis: »Ideo,« inquit, »et quasi homo per uniuersa tentatus est, et in similitudine hominum cuncta sustinuit; sed quasi de Spiritu natus, abstinuit a peccato: omnis enim homo mendax, et nemo sine peccato nisi unus Deus. Seruatum est igitur,« inquit, »ut ex uiro et muliere, id est, per illam corporum commixtionem, nemo uideatur expers esse delicti: qui autem expers delicti, expers etiam huiusmodi conceptionis« . Ista dicta dicis esse falsissima, eisque Manicheum [1 1Kb] dogma nefarium contineri: ac per hoc Ambrosii dicta tu reprehendis et polluis. Ego uero illa et uerissima predico, et Manicheo non solum non amica, uerum et inimica, sicut iam feci, esse demonstro: ego igitur ea potius defendo, et a tuis nefandis criminationibus deluo. Utrum ergo ille noster an uester sit, et uos uidetis: sed quia homines a quibus diligitur, formidatis; profecto eum, quem atrociter accusare conuincimini, fallacia excusare conamini.

CXXI. IUL. Quod dicis ei conuicium a Iouiniano factum ; in quo mentiri te tamen arbitror: sed annuamus uel Iouiniani te criminatorem uerum esse posse, Ambrosiumque ab illo Manicheum uocatum: at id constat insanum fuisse. Non enim sane poterat Manicheus uocari, qui bonam naturam, qui peccata uoluntaria, qui a Deo institutas nuptias, qui a Deo fieri paruulos predicabat. Si ergo ille prelationem uirginitatis nuptiarum accusationem putauit, nesciit omnino quid diceret. Aliud est enim contrarium, aliud ordinatum. Boni quippe laudatio ad meliora gradus est: infamatio autem nature ad Manicheum uia est. Cum ergo non damnaret Ambrosius nuptias; nec commixtionem coniugum, uel opus diaboli, uel necessitatem diceret esse peccati: improbe fecit Iouinianus, ut eum conferret Manicheo, putaretque nichil interesse inter nuptiarum accusatorem et laudatorem [2 1Kb] . Nam si de legitima et a Deo instituta corporum coniunctione generatos, posteaquam usum ceperunt habere rationis, sponte propria proborum [3 1Kb] imitatione mentitos dixit Ambrosius;  non tamen hanc coniunctionem, mendacii uoluit necessitatem uideri, sed uniuersitatis indicium [1 1Kb] . Tale est enim quod dixit, Nati ex parentibus mentiuntur; quale si dixisset, Omnis homo, duntaxat sui rector arbitrii, aliquando mentitus est: sciebat quippe neminem sine commixtione parentum, preter Christum, exstitisse. Igitur opere coniugali non iniquitatem, sed generalitatem uir prudens uoluit indicari. Christum uero pronuntiauit omne cauisse mendacium, quem miraculo parientis ostendit: quod quidem uehementer contra Hieronymum, cuius tu assecla es, fremit; qui mendacium signatissime Christo est conatus affigere  . Non ergo iure uocatus est Manicheus , qui contra errorem uestrum frequentauit laudationem creaturarum.

AUG. Laudationem creaturarum frequentamus et nos: quid est ergo quod dicis hoc facere Ambrosium contra errorem nostrum; cum hoc faciat secundum fidem nostram? Quomodo autem illa uerba posuerit, que a me tibi obiecta tu commemorare timuisti, ne tenebre tue clarissima luce illorum redarguerentur, aliis etiam scriptorum suorum locis sic ostendit Ambrosius, ut non ei sicut negligentiori, quomodo loqueris, et incautiori sententia ista semel subrepsisse uideatur; sed de peccato originali dogma eius, quoniam dogma catholicum est, satis liquida manifestatione declaret. Cur ergo et qua ratione dixerit, Seruatum est igitur, ut ex uiro et muliere, id est, per illam corporum commixtionem, nemo uideatur expers esse delicti; qui autem expers delicti, expers etiam huiusmodi conceptionis; quia non hic peccata hominum posteaquam usum ceperunt habere rationis, ut tu alienaris [2 1Kb] , sed originale peccatum intelligi uoluit; quid alibi dicat attende: Iordanis, inquit, conuersus retrorsum, significauit salutaris lauacri futura mysteria, per que in primordia [3 1Kb] nature sue, qui baptizati fuerint, paruuli a malitia reformantur . Dic, Iuliane, a qua malitia, si non trahunt originale peccatum. Audi adhuc alio loco: Non enim uirilis coitus, inquit, uulue uirginalis secreta reserauit, sed immaculatum semen inuiolabili utero Spiritus sanctus infudit. Solus enim per omnia ex natis de femina sanctus Dominus iehsu, qui terrene contagia corruptele immaculati nouitate partus non senserit, et celesti maiestate depulerit . Responde, Iuliane, que sint terrene contagia corruptele, que solus ex natis de femina Dominus iehsu immaculati nouitate partus non sensit. Adhuc audi: Antequam nascimur, inquit, maculamur contagio. Et paulo post: Et si nec unius, inquit, diei infans sine peccato, multo magis nec illi materni conceptus dies sine peccato sunt . Multa huius uiri, quem sani capitis fuisse confessus es, talia commemorare possum: sed cui non sufficiunt ista, quid sufficit? Ex his ergo intellige, quam non sinaris etiam illa, sicut es  conatus, in alium sensum detorquere atque peruertere, que dixit Ambrosius de his qui nascuntur per commixtionem corporum, non arguens Dei creaturam, sed originale peccatum. Quid mihi obtendis Hieronymum cuius me conuiciaris asseclam, de cuius uerbis nulla nunc questio est? que tamen uerba si posuisses aut ea non habere quod displicere deberet ostenderem, aut intelligentioribus exponenda relinquerem; aut si essent procul dubio contraria ueritati, libertate qua dignum est improbarem. Ambrosium respice, quem Manicheum non audes dicere: cum me propterea dicas, quia de originali peccato ea dico, que dicit. Nam si propterea non diceres Ambrosium Manicheum, quia bonam naturam, quia peccata uoluntaria, quia nuptias a Deo institutas et a Deo factos paruulos predicabat; nec me diceres, qui eadem fideliter predico. Si autem me propterea Manicheum dicendum putas, quia esse confiteor originale peccatum; hoc etiam ille confitetur: cur non ambos putas? Sed me petulanter dicis, illum latenter opinaris, non ueritate distincta, sed exstincta potius libertate. Hoc enim de illo non audes dicere, quod audes credere: aut si de illo ista non credis, profecto nec de me credis; quia et si errare nos existimas, facile est ut uideas non esse Manicheos, qui peccantis [1 1Kb] propriam substantiam, quam Deus non creauerit non asserimus; sed originale peccatum de uitio uoluntario nature, quam Deus bonam condidit, propagatum esse firmamus. Facile est ergo ut hoc uideas, et simul uideas nos esse contrarios Manicheis: sed eorum nomen ab Ambrosio abigis adulando, et mihi obiicis calumniando.

CXXII. IUL. uerum ut illi infensus Iouinianus arguitur, ita uobis comparatus absoluitur. Quando enim tibi tantum prudentium censura donabit, ut te cum Iouiniani merito componat? Ille quippe dixit boni esse necessitatem; tu, mali: ille ait per mysteria homines ab errore cohiberi; tu uero, nec per gratiam liberari: ille uirginitatem Marie partus conditione dissoluit; tu ipsam Mariam diabolo nascendi conditione transcribis: ille meliora bonis equat, id est, integritatem connubio; tu uero commixtionem coniugii morbidam uocas, et castitatem fedissime rei collatione depretias: nec gradum inter hec addis; sed genus omne commutas, non utique bono uirginitatem, sed malo preferens. Est autem uilitatis extreme, nisi teterrimo comparatum, placere non posse. Iam uero quid ille tale de Dei iniuriis, quale tu? Ille eius iudicii uigorem a benignitatis uoluit parte confundere; tu, a malignitatis: ille dicit apud eum bonos et optimos equo honore fruituros; tu uero, bonos et impios, id est innocentes et diabolum, uno supplicio cruciandos: ille ergo Deum clementissimum uult uideri; tu, iniquissimum: ille dicit [2 1Kb] mysteriis eius imbutos homines non posse peccare; tu uero ipsum Deum, et in mysteriis imbecillitate, et in preceptis immoderatione,  et in iudiciis immanitate peccare contendis. Cum itaque tanta disparatio sit inter te et Iouinianum, quanta coniunctio inter te et Manicheum; tanto te tolerabilior Iouinianus probatur, quanto Iouiniano horridior Manicheus.

AUG. Quam bellus tibi uideris, cum me Iouiniano comparans, peiorem conaris ostendere. uerum hanc quoque contumeliam mendacissimam cum Ambrosio me a te accipere gaudeo: sed te sic insanire contristor. Ea quippe causa me Iouiniano dicis esse peiorem, qua me dicis etiam Manicheum. Et quid est hoc? Illud scilicet originale peccatum, quod uos negatis cum Pelagio, nos uero cum Ambrosio confitemur. Cum illo igitur, secundum uos, sumus et Manichei, et peiores Iouiniano, et quidquid nos aliud ore proteruo, nec sane ueridico, sed maledico dixeritis, docuit nos Dominus gaudere et exsultare, quando qualiacumque maledicta non ex ueritate audimus, sed quia pro ueritate certamus . Ecce ego non dico mali esse necessitatem, quia nec Ambrosius; et tamen dico [1 1Kb] paruulos a malitia reformari, quod et Ambrosius: et ideo mali nulla est necessitas; quia et illud Deo sanabile est, quod trahit natiuitas; quanto magis quod addit uoluntas? Non dico, nec per gratiam homines liberari; quod absit ut dicat Ambrosius: sed quod non uis dicimus, nonnisi per gratiam liberari, non solum ut eis debita dimittantur, uerum etiam ne in tentationem inferantur. Non transcribimus diabolo Mariam conditione nascendi; sed ideo, quia ipsa conditio soluitur gratia renascendi. Non tanquam malo bonum, sed tanquam bono melius, uirginitatem nuptiis anteponimus. Non, ut calumniaris, bonos et impios uno supplicio; sed bonos nullo, impios autem non uno, sed pro diuersitate ipsius impietatis, diuersis suppliciis dicimus esse cruciandos. Non dicimus Deum in mysteriis imbecillitate, in preceptis immoderatione, in iudiciis immanitate peccare, cuius et gratia regeneratis mysteria sunt utilia, et gratia liberatis precepta salubria, et bonis malisque conuenienter distributa iudicia. Ecce nos ea, in quibus nos dicitis Iouiniano esse peiores, amolimur a nobis: uos a uobis amolimini, si potestis, in quibus uos peiores eodem ipso Iouiniano esse monstrabo. Ille dixit boni esse necessitatem; uos dicitis esse bonam mali cupiditatem: ille ait per mysteria homines ab errore cohiberi; uos, uiam rectam gradiendi cupiditatem non inspirari a Deo, sed arbitrio libero acquiri: ille uirginitatem Marie partus conditione dissoluit; uos ipsam carnem sanctam de uirgine procreatam cetere carni hominum cequatis, similitudinem carnis peccati non distinguentes a carne peccati: ille meliora bonis equat, id est, integritatem connubio; uos, mala bonis; nam discordiam carnis et spiritus tam dicitis esse bonum, quam concordiam nuptiarum: ille dicit apud Deum equalem honorem bonos et optimos habituros; uos autem, quosdam bonos non solum in regno Dei honorem nullum adepturos, sed nec ipsum regnum esse uisuros: ille dicit Dei mysteriis homines  imbutos non posse peccare; uos dicitis facilius quidem per Dei gratiam, sed et sine illa per liberum arbitrium posse homines non peccare; audacia gigantea repugnantes Deo, cum de bonis fructibus loqueretur dicenti, Sine me nichil potestis facere . Cum igitur in deterius tantum a Iouiniani errore distetis, nos tamen ei subiicitis, et Manicheo potius adequatis; magno scilicet presidio communiti, quasi propterea condideritis [1 1Kb] heresim nouam, ut quando uos redarguimus, nullis hereticis adequare possimus. Ego tamen in hac causa, in qua tibi de originali peccato multum uideor detestandus, et Manicheo potius cequandus, cum Ambrosio sum, uelis nolis, quem Iouinianus Manicheum dicebat, ut tu: sed libere ille, tu subdole. Denique semel ille uincitur, cum Manicheus non esse demonstratur Ambrosius: tu uero quia uoluisti cor duplex habere, bis uinceris. Arguis Ambrosium Manicheum esse; ostendo non esse: negas te arguere, ostendo te arguere: utrumque autem clarebit ei qui superius que dixerit [2 1Kb] legerit.

CXXIII. IUL. uerum uideamus et cetera. De his que egimus satis superque lectorem instructum puto, qua uirtute uel meorum dictorum aliquid oppugnet, uel opinionem tueatur suam; et ideo non erit necesse scriptorum id omnium repetitione monstrare. Quoniam uix singulos sparsosque uersiculos de libro meo proponens sibi, eosque laudans frequenter, nonnunquam etiam titillat suggillatione breuissima; cum tamen hoc quod mordendum putat, a me non sit ita, ut suspicatur, prolatum. Quamobrem ad illud opus meum lectorem dirigo: uidebit assertionem concinere ueritati. Hic sane qui sibi querebatur obiectum, quod naturam criminaretur et semina, continuam simulandi non potuit tenere patientiam: sed postquam prestigiis [3 1Kb] patroni sui serenauit auditum, uelut testudo caput aperit. Nam cum dixisset, quia nisi Adam peccasset, ita homines generare potuissent, ut solemus aut articulos commouere, aut unguiculas exsecare: addidit, »Sed si semen ipsum nullum maledictum habet, quid est quod scriptum est in libro Sapientie, Non ignorans quoniam nequam erat natio illorum, et naturalis malitia ipsorum, et quia non poterat mutari cogitatio illorum in perpetuum: semen enim erat maledictum ab initio« . Atque ipsum testimonium quod protulit, subdita argumentatione prosequitur, »Nempe de quibuscumque ista dicat, de hominibus,« inquit, »dicit« . En qui se profitebatur a Manicheorum studiis destitisse, qui sub occasione sententie quam non intelligit, maledictum semen, malitiam naturalem, et inconuertibilem cogitationem pronuntiat iniquorum. Fama est, apud cataclita [4 1Kb] Nili aquarum proruentium strepitu usu aurium accolas destitutos. Finxerit illud opinio, que de magnis maiora dispergit: ualet tamen exemplum ad castigandam  insipientium surditatem, qui fragore terroris mutui, sicut aspides surde rerum uocibus obnituntur. Clamat Augustinus, Nequam est hominum natio, naturalis malitia, immutabilis cogitatio in perpetuum, semen maledictum ab initio. Et inueniuntur adhuc, qui illum non usquequaque Manichei autument charactere percussum? Interrogentur hodie quicumque sunt ipsarum sordium sectatores publici: si aliud dixerint, nos putemur fuisse mentiti. Ergo si est malitia naturalis, quomodo te fingis malam non pronuntiare naturam? Si est semen maledictum ab initio, quomodo te dicis uitia uoluntatum accusare, non seminum? Si immutabilis cogitatio malignantium est, quomodo te peieras liberum arbitrium confiteri? Nisi [1 1Kb] superest, ut illos Hebreos, Sirach [2 1Kb] , uel Philonem, qui libri ipsius qui Sapientia dicitur, auctores incerta opinione creduntur, dicas fuisse Manicheos.

AUG. Quilibet auctor fuerit libri huius, bene, quia auctoritatem eius non respuis. Idoneus est igitur, ex quo aduersus uos, que possumus inuenire, testimonia proferamus. Nam et Pelagius doctor [3 1Kb] uester in libro quem Testimoniorum uel Capitulorum edidit, posuit ex isto libro que intentioni sue credidit conuenire . Cuius libri auctor magis quia Manicheus non fuit, satis aperteque demonstrat, etiam ab eis qui Manichei non sunt, et in Ecclesia Christi legi accipique meruerunt, potuisse dici malitiam naturalem, sine ulla reprehensione institutionis et conditionis Dei, naturarum omnium sapientissimi atque optimi creatoris. Unde et Apostolus non alio sensu dixisse intellectus est, Fuimus enim et nos aliquando natura filii ire, sicut et ceteri . Quod quidam non ad uerbum, sed ad sententiam sunt interpretati dicentes, Fuimus enim et nos aliquando naturaliter filii ire. Quod autem ait, sicut et ceteri, ostendit omnes ire filios esse natura, nisi quosdam eorum a massa perditionis gratia diuina discernat. De alienis ergo ab hac gratia etiam Petrus apostolus loquens: Hi uero, inquit, uelut muta [4 1Kb] animalia procreata naturaliter in captiuitatem et interitum . Non se quippe exuebant ueterem hominem. Nisi autem uetus omnis homo nasceretur, nullus paruulus renascendo renouaretur. Absit ergo, ut cum Creatoris dicatur iniuria, naturaliter esse homines ire filios: sicut sine ulla eius iniuria quisque dicitur naturaliter surdus, aut naturaliter cecus, aut naturaliter morbidus; itemque alius naturaliter fatuus, alius naturaliter obliuiosus, alius naturaliter iracundus; et cetera innumerabilia uitia, siue corporum, siue, quod est grauius, animorum, Dei opificio creatorum, eiusdemque Dei occulto, sed iusto iudicio uitiatorum. Idem quippe ipse totius hominis creator: et tamen quamuis cum eius laude natura sit homo; nullo modo tamen cum eius uituperatione natura uitiosus est homo. Scimus itaque non uitia, sed naturas esse tribuendas conditori Deo: sed unde sint uitia,  debet dicere, qui uult resistere Manicheo. Et de aliarum quidem rerum uitiis, quas a Deo creatas fatemur, sed eius sapientissima ordinatione, siue bonis, siue etiam malis angelis subditas, respondere facillimum est, ab eis quibus subiacent, earum quoque semina posse uitiari, ut non solum fiant, uerum etiam concipiantur nascanturque uitiose. De homine agitur, de rationali animante, de imagine Dei agitur, cuius natura nullo modo diaboli ludibrium fieret, quem recte credimus auctorem esse uitiorum, nisi per iustum Dei iudicium propter originale peccatum. Denique nec uos ipsi, quantum existimo, dicere audetis, quamuis dogma uestrum hec tam dira sequatur absurditas, in paradiso exortura fuisse tot ac tanta uitia naturalia, si peccante nemine, illa in qua est condita, nature humane [1 1Kb] felicitas permaneret. uos autem negantes originale peccatum, profecto naturam quam Deus non creauit, ex cuius commixtione sint hominum cum quibus nascuntur uitia, facitis introduci. O peruersi heretici, Manicheorum adiutores, de Manicheis calumniatores, et Catholicorum eadem concorditer contra uos uera [2 1Kb] dicentium aliorum contentiosi criminatores, aliorum subdoli adulatores!

CXXIu. IUL. Exspectet nunc forsitan lector, quomodo hoc testimonium debeat intelligi: quod certe non pertinere ad traducem peccati, nec ad Manicheorum opinionem, iste ipse qui fuerat eius usurpator, ostendit; ait enim, »De quibuscumque hoc dicat, de hominibus dicit:« cum certe si de naturali peccato diceret, non de quibuscumque, sed de omnibus loqueretur. Opinio quippe Manicheorum generaliter cunctorum mortalium infamat naturam: sententia uero de qua querimus, etiam ab ipso plagiatore suo recipit testimonium, quod non in omnes, sed in aliquos prolata sit. Ex quo constat, nullum ei negotium fuisse cum traduce, que nequaquam uniuersos, sed plerosque percellit. Igitur ostenso nichil de ea spectare ad profanam opinionem, ipsius libri suffragio scriptoris eius sanitas asseratur. Loquitur ad Deum: Misereris omnium, quoniam omnia potes, et dissimulas peccata hominum propter penitentiam: diligis enim omnia que sunt, et nichil odisti horum que fecisti. Quomodo enim posset aliquid permanere, nisi tu uoluisses? Parcis autem omnibus, quoniam tua sunt, Domine, qui animas diligis. Bonus enim spiritus tuus est in omnibus: propter quod hos qui errant, partibus corripis, et de quibus peccant admonens alloqueris, ut relicta malitia credant in te, Domine .

AUG. Quomodo miseretur omnium Deus, cum alia Scriptura dicat, Non miserearis omnium qui operantur iniquitatem ; nisi quia et in illis quorum non miseretur, omnes homines ita sunt, ut omnia genera hominum intelligantur; sicut dictum est, Decimatis omne olus , id est, omne oleris genus? Quid autem te adiuuat, quod scriptura libri Sapientie non de omnibus hominibus loquebatur, ubi ait, quod naturalis esset malitia illorum. Neque enim  quia de quibusdam, non de omnibus hominibus agebat, ideo etiam fecit intelligi nullos alios esse tales; cum Apostolus dicat, Fuimus et nos aliquando natura filii ire, sicut et ceteri. Isrelitas autem illo tempore non quidem etiam ipsos omnes, sed pios, ab his de quibus dictum est, Naturalis malitia eorum, non discernebat natura, sed gratia; propter quod etiam Dei filii sunt nuncupati. uidendum est etiam, quomodo dictum sit, Diligis omnia que sunt: quoniam sunt etiam iniqui; et alibi scriptum est, Odisti omnes quoperantur iniquitatem . Diligit ergo et ipsos, in quantum homines sunt, odit in quantum iniqui sunt; et damnat eos quia iniqui sunt, et facit esse quia homines sunt: Quia nichil, inquit, odisti horum que fecisti. Amat ergo Deus homines usque adeo, ut etiam, cum iniqui sunt, amet ut homines sunt, quamuis oderit quod iniqui sint. Ac per hoc iniqui quos Deus odit, et sunt homines, quoniam Deus suum amat opificium; et miseri sunt, quoniam Deus amat iudicium.

CXXu. IUL. Cernisne quam infesta sit opinioni uestre gratificatio Dei laudatoris? Dicit eum condere animas, et amare: quod a uobis negatur, qui iuratis innocentium animas esse sub diabolo, et exosas Deo; cum nichil habeant aliud, quam quod ab auctore sortite sunt.

AUG. Ergo secundum te, et fatuitatem a Deo auctore sortiuntur quicumque fatui nascuntur, quos magis quam mortuus dicit sacra Scriptura esse lugendos . Sed istorum quoque animas secundum quemdam modum, id est, ut sint, ut uiuant, ut sentiant, ut quamuis obtunsa mentis acie, tamen pecoribus antecellant, amat utique Deus. Alia autem est illa dilectio, de qua scriptum est: Neminem diligit Deus, nisi eum qui cum sapientia habitat . Sed uos dicite [1 1Kb] , unde plus amet Deus animas paruulorum, quibus prouidet lauacrum regenerationis, ut eos mittat in regnum; et unde aliis non prestet hoc beneficium: cum eos non discernant ulla merita uoluntatum, nec sit apud Deum, quam nobis insulsissime soletis obiicere, acceptio personarum. Quanquam ubi dictum est, Amas animas, nec dictum est, Omnes animas, nulla sit questio. Fortasse quippe sic positum est, ut omnes Deus animas condat; nec omnes tamen diligat, sed quas a ceteris non meritis earum, sed sue gratie largitate discernit, ut habitent cum sapientia: quia neminem diligit Deus, nisi eum qui cum sapientia habitat: Dominus autem dat sapientiam .

CXXuI. IUL. Penitentiam quoque, quam Deum affirmat dare, uestrum dogma non recipit, in quo malum naturale et nequitia mutari nesciat continetur.

AUG. Imo nos potius contra uos dicimus, et ipsam penitentiam Deum dare: quia licet uoluntate quisque agat penitentiam; preparatur etiam uoluntas a Domino , et hec est immutatio dextere Excelsi, quam sacer insonat Psalmus ; quia ut fleret Petrus, eum respexit Dominus : unde ait de quibusdam coapostolus eius, Ne forte det illis Deus penitentiam . Et quod immutabilis malitia dicitur, homini est immutabilis, qui eam mutare non potest; non Deo, qui omnia potest.

CXXuII. IUL. Quod autem commendauit admonere Deum, ut relicta malitia peccatores credant in eum, euertit omnino opinionem naturalis mali: quia certum est relinqui non posse congenita.

AUG. Possunt etiam congenita relinqui; sed quando id operatur in homine Omnipotens: nam et corruptio congenita est corpori, quod tamen erit incorruptibile.

CXXuIII. IUL. Hinc explicata patientia Dei, et dispensatione mitissima, qua non uult mortem morientis, nisi ut reuertatur et uiuat, approbare quod dixerat etiam per exempla persistit, facitque mentionem eorum, qui in terra Chananea uiuentes pessime iram Omnipotentis accenderant, ut impenderetur ultione iustissima Isrelitarum triumphis [1 1Kb] , sub Dei iam lege uiuentium. Illos enim antiquos habitatores sancte tue terre odiens, quoniam odibilia opera tibi faciebant, per medicamina et sacrificia iniusta, et necatores filiorum sine misericordia, uoluisti perdere per manus parentum nostrorum, ut dignam percipiant peregrinationem puerorum Dei, que tibi omnium carior est terra . Septem gentes, quibus ex maxima parte deletis, Isrelitis terra repromissionis data est, propter quid Deus uoluerit perire, testatur. Ne [2 1Kb] enim in una hominum natura per aliquam personarum acceptionem apud Deum uideretur esse discretio; propter quid Chananei meruerint interfici, commendat. Illos ergo antiquos habitatores sancte tue terre, inquit, odio habuisti. Quamobrem? Certe secundum te debuit subdere, quia de diabolica erant commixtione generati, quia a tenebrarum principe possidebantur, quia tabificauit Adam omnes de sua stirpe uenturos. uerum nichil horum: sed quam causam reddit odiorum? Sola opera commissa per uoluntatem liberam. Oderas, inquit, eos, quoniam exosa tibi opera faciebant. uerum ne nesciremus, que essent opera, tuque hec gentium facta concupiscentiam genitalem uocares, ipsas species operationis exsequitur. Per medicamina, inquit, et sacrificia iniusta, et necatores erant filiorum sine misericordia; id est, maleficiis et sacrificiis seruiebant, que iniusta erant, cum idolis offerebantur, cultu Creatoris abiecto: quibus sacrilegiis [3 1Kb] ipsas necessitudines deputabant; demonas uidelicet etiam parricidiorum immanitate placantes. uide itaque quam non de eo loquatur crimine, quod confingit Manicheus, id est, cunctis per naturam adherente mortalibus, qui hinc illos potissimum offendisse commemorat, quod nec a paruulorum suorum exitiis temperabant. Quorum certe mors non recurreret ad  interfectoris [1 1Kb] inuidiam, si propter unum peccatum et parricida Deo displiceret, et filius.

AUG. Sic ista loqueris, quasi propter unum aliquod peccati genus omnes homines puniantur, aut nos dicamus propter solum originale peccatum esse ire filios eos, qui iam grandes etates agunt. Quisquis non credit in Filium, sicut ait ipse Filius, non habebit uitam, sed ira Dei manet super eum : sed sunt aliis alii peiores, super quos Dei utique ira maior manet; nec tamen omnes sic euertuntur atque delentur, ut isti de quibus agitur, qui terram, que Isrelitis data est, possidebant. Quid est ergo quod dicis, »uide itaque quam non de eo loquatur crimine, quod confingit Manicheus?« ubi uis intelligi originale peccatum; quod non confingit Manicheus, sed, ut ceteri Catholici, et contra uos, et contra Manicheum confitetur Ambrosius: quia non est aliene nature commixtio, quam Manicheus inducit; sed nostre deprauatio de peccato, quod in mundum per unum hominem intrauit, et per omnes homines pertransiit, quod contra fidem catholicam uos negatis. Usque adeone cecus es, ut non uideas, quia si propterea peccatum originale non est, quia hic commemoratum non est, nec alia peccata peccata erunt, que hic commemorata non sunt, siue istis minora, siue maiora? Numquid ideo Sodomite deleti non sunt, quia non de illis dictum est quod maleficia et parricidalia sacrificia faciebant? aut ideo isti Chananei deleti non sunt, quia non de illis dictum est quod masculi in masculos turpitudinem operabantur? uerumtamen tacitum non est, quod erat eorum malitia naturalis; que quidem omnium hominum, sed in aliis minor, in aliis maior est: sicut corpora corruptibilia sunt omnium, sed alias animas minus, alias plus grauant, pro diuersitate iudiciorum Dei, occultorum quidem, sed sine ulla dubitatione iustorum. Quid ergo mirum, si cum causa exponeretur, cur in eos talis uindicta processerit, non uoluntaria tantum eorum malitia commemorata est, uerum etiam naturalis, cui preter generis humani commune contagium, accesserat aliquid amplius ex maledictione prophetica  ; non utique iniuste, cui tamen [2 1Kb] esset obnoxia, obligatione successionis, in prole? Quod apparet etiam in paruulis eorum, qui cum suis parentibus, et hoc iubente Deo, sine ullius etatis exceptione deleti sunt : cum maiores propterea maxime Deo displicuerint, quod demonibus fundere solerent suorum sanguinem paruulorum. Nec Deus precepit eisdem paruulis parci: imo precepit omnino non parci. Hinc intellige semen ab initio maledictum: neque enim eum qui hoc precepit, dicere audebis iniustum. Quod si tibi uenisset in mentem, non ideo seiungeres a parentibus impiis innocentiam filiorum, quod »inde potissimum offenderint parentes  Deum, quia nec a paruulorum suorum exitiis temperabant. Quorum certe mors,« inquis, non recurreret ad interfectoris inuidiam, si propter unum peccatum et parricida Deo displiceret, et filius.« Nec uides ita displicuisse Deo necatores filiorum, ut tamen eosdem quoque filios cum his iuberet occidi. Neque enim, quia illi impiissime etiam filios demoniis immolabant, ideo non debuerunt etiam iidem filii, non humano scelere, sed iudicio diuino, utique iusto, quamuis occulto, tanquam semen maledictum, sicut factum est, pariter interire. Hec non attendis, dum eloquentia sine sapientia raperis, et flumine uanitatis uis esse disertus, desertus lumine ueritatis.

CXXIX. IUL. uerum et his, inquit, tanquam hominibus pepercisti, et misisti precedentes exercitum uespas; non quia impotens eras in pugna impios iustis subiicere, sed partibus iudicans dabas locum penitentie. Aculeis, inquit, muscarum etiam illos ipsos sacrilegos stimulabas, ut potentiam uindicantis de ludicro sue afflictionis aduerterent. Sed postquam ex consilio Dei, et ultionis genere uoluntaria peccata patuerunt, quorum reiectio exspectabatur et petebatur [1 1Kb] ; tunc demum in obstipam punitorum profanitatem scriptoris assurgit inuectio, dicitque illos tantam inisse cum criminibus familiaritatem, ut innata quodam modo uiderentur. Non ignorans, inquit, quoniam nequissima fuerit natio illorum, et naturalis malitia ipsorum, et quoniam non poterat commutari cogitatio eorum in perpetuum; semen enim erat maledictum ab initio: nec timens aliquem, ueniam dabas peccatis illorum . Cum, inquit, tu tam benigne tamque patienter et penitentie tempus indulseris, et speculam [2 1Kb] admonitionis infixeris, ut iustitiam ac misericordiam ab omni infamia, ab omni suspicione crudelitatis assereres: tamen illi spreuerunt commonitiones tuas, qui beneficia premissa despexerant, uelut qui uelint probare de illius esse semine Cham, in quem Noc beatus nuditate derisa, censura patria fuerat maledicta iaculatus. Quid ergo mirum, si maioris eorum [3 1Kb] proteruie merito, sententie erat austeritate perculsus, recordatus est scriptor in maculam posterorum non desistentium ab emulatione, cum frequenter in lege imitatio, posterorum necessitudinis quoque uocabulis arguatur? Sic quippe Dominus in Euangelio ad Iudeos: uos, inquit, ex patre diabolo estis . Et Daniel contra spurcos presbyteros, de Isrel tamen stirpe uenientes, eodem genere legitur inuectus: Semen, inquit, Chanaan, et non Iuda . Ezechiel quoque propheta exprobrat plebi Ierusalem: Mater tua, inquit, Cetthea, et pater tuus Amorrheus . Est ergo hic usus ut ad uoluntatis inuidiam infamatio stirpis accedat, nimiumque crimini uideatur  adherere, per cuius meritum conuicium patiuntur et semina. Seruatur autem hic idem mos etiam in bonorum parte, ut cum uidetur homo per omnia probus, congenitis dicatur florere uirtutibus. Unde et beatus Iob misericordie affectum quo subueniebat indigentibus, de uberibus se traxisse, imo de utero matris sue secum confirmat egressum . Nihil ergo rebus perspicuis, aut similitudo, aut exaggeratio, aut ambiguitas preiudicare potest: quoniam cum certum sit nunquam naturalium rerum correctionem a mortalibus reposci, precipiat autem Deus ut desistant homines a malo; omni uero uerius approbatur, naturale [1 1Kb] peccatum non esse posse.

AUG. Putasti quidem te exposuisse uerba libri Sapientie: sed non ea sineris eludere uerbis insipientie. Satis enim apparet, et clarum est, quomodo illa natio nequissima dicta sit, eiusque malitia naturalis; quomodo etiam sit appellata, semen maledictum ab initio. Si enim, ut tu putas, propter emulationem, id est imitationem, dictum fuisset, qua imitati sunt maiorem suum Cham, quem sui peccati merito maledixit pater eius Ne: profecto Deus quando in istam nationem uindictam iustissimam protulit, iuberet eius paruulis parci, quos dicere non potes suorum maiorum imitatione meruisse supplicium. Cum ergo eis non solum non iussit preberi misericordiam, sed ut parem uindictam cum parentibus sumerent, ipse insuper iussit, qui utique aliquid iniustum iubere non potuit; satis euidenter lucet, quod non propter exaggerationem, neque propter imitationem, sed propter generationem dicta est eorum malitia naturalis, et ipsi semen maledictum ab initio. Nam contra errorem uestrum, in hoc ipso semine, de quo agitur, prophetica uigilauit auctoritas, ut Ne iustus peccantem Cham filium in eius malediceret filio, id est, Chanaan; ut hinc intelligeremus, uinctos esse filios meritis patrum, nisi hoc uinculum generatione tractum, regeneratione soluatur. De isto ergo Chanaan ducunt originem Chananei, qui dicti sunt semen maledictum ab initio: quorum etiam paruuli, quia et ipsi hoc erant, non imitatione, sed stirpe interfici cum parentibus diuinitus iussi sunt. His Chananeis fuisse similes impudicos seniores, Daniel propheta intelligi uoluit, quando eis dixit, Semen Chanaan, et non Iuda, tanquam diceret, Similes filiis Chanaan, et non filiis Iuda: sicut dictum est, Generatio uiperarum , propter quamdam similitudinem malitie [2 1Kb] uiperine. Ubi autem Dominus ait, uos a patre diabolo estis; reuera imitationem uoluit, non semen intelligi: sed nec ipse dixit, uos semen diaboli estis. Et ubi scriptum est, Pater tuus Amorrheus, et mater tua Cetthea, apparet ideo dictum, quod eos fuerant imitati quibus hoc dicebatur: denique nec ibi dictum est, Semen Amorrheorum, uel Cettheorum. Non ergo ut dixisti, propter meritum uoluntatis nimium criminibus adherentis,  conuicium patiuntur et semina. Absit enim ut sancta Scriptura seminibus, sicut tu hominibus, conuicietur immeritis. Ubi autem sanctus Iob affectum misericordie de utero matris secum, sicut commemoras, egressum confirmat; et eum putas, ut eumdem affectum multum commendaret, hoc dixisse, non quod ita esset: cur non, queso te, annuimus esse quosdam natura misericordes, si natura quosdam non negamus excordes? Sunt enim nonnulla congenita, que in etate qua usus incipit esse rationis, sicut ipsa ratio, incipiunt apparere. Proinde hominibus natura filiis ire propterea dantur precepta uiuendi, quia datur et gratia, ut qui iubet iuuet; ac sic mala non solum que uoluntate sunt addita, uerum etiam que sunt congenerata, uincantur. Quod enim hominibus impossibile est, Deo facile est . Quibus autem non datur Dei gratia, propter quam dictum est, Quis enim te discernit? quid autem habes quod non accepisti ? preuaricatores fiunt, accedente lege, non iusti. Sed hi quoque ad utilitatem [1 1Kb] uiuunt filiorum misericordie, ut eos uidentes, et quid sibi non merito, sed gratis donetur intelligentes, non extollantur, sed qui gloriatur, in Domino glorietur .

CXXX. IUL. Sequitur uero Sapientia: Quis tibi imputabit si perierint nationes, quas tu fecisti, cum non sit alius Deus, quam tu, cui cura est de omnibus? Sed cum sis iustus, iuste omnia disponis; ipsum quoque qui non debet puniri, condemnare, exterum estimas a tua uirtute: uirtus enim tua iustitie initium est. Astipulatur certe communi prudentum rationi, quia maximum in Deo signum iustitia sit, quam Manicheus, et Traducianus omni conatu fabularum suarum pernegat.

AUG. In conuiciando cui te dicam similem, nisi tibi? Si autem saperetis Deum esse iustum, nunquam congenita uitia, uel corporis humani, uel animi, que negare non potestis, tribueretis opificio eius, sed iudicio; et hinc originale peccatum, siue peccata [2 1Kb] , intelligeretis, non negaretis.

CXXXI. IUL. Denique post paululum sequitur: Illos enim castigando, bone spei fecisti filios tuos, quoniam iudicans, das in peccatis locum penitentie. Si enim inimicos seruorum tuorum et morti debitos cum tanto cruciatu admonitionis liberasti, dans tempus et locum per quem possit mutari malitia; cum quanta diligentia iudicas filios tuos, quorum parentibus et iuramenta et pacta dedisti bonarum promissionum? Cum ergo nobis disciplinam das, inimicos nostros multipliciter flagellas, ut bonitatem tuam cogitemus iudicantis .

AUG. Quare Deus, cum sit prescius omnium futurorum, tempus et locum per quem possit mutari malitia, dederit etiam eis, de quibus dictum erat, quod eorum cogitatio non poterat mutari in perpetuum, satis ostendit, ubi ait, Bone spei fecisti filios tuos, quoniam iudicans das in peccatis locum penitentie. Ad hoc ergo datur tempus et locus penitentie etiam filiis ire  deditis morti, et penitentiam non acturis, quia sunt inter illos, uel exorturi sunt de illis filii misericordie, quibus hoc prosit, quod illis non profuit. Itaque etiam super filios perditionis non est inanis [1 1Kb] Dei nec infructuosa patientia: necesse est enim prosit eis quos ex massa perditionis non humana merita, sed gratia diuina discernit; cum uel gratias agunt, quod ab eis Dei misericordia discernuntur, uel ex perituris non perituri, Dei dispositione nascuntur.

CXXXII. IUL. Aduertis ergo quantam distinctionem superficies uerborum fecerit de naturis duarum plebium: Isrelitas filios Dei uocat, et Chananeos semen maledictum. Si hoc quod sonat ad generationes referretur et partus; dicendum erat, aliam esse religiosorum generationem, aliam profanorum.

AUG. Numquid quoniam cum audimus filios Dei, intelligimus gratiam; ideo cum audimus filios hominum, non debemus agnoscere confiterique naturam? Quid est ergo quod dicis, non inueniendo quid dicas, homo contentiose? Cognosce quod uerum est, attende quod clarum est. Semen maledictum Chananei dicti sunt propter tam malam progeniem, ut Deo iustissimo uindicante atque imperante, nec eius paruulis [2 1Kb] parceretur, qui parentes suos nulla uoluntatis imitatione sectati sunt. Filii uero Dei dicti sunt Isrelite, non propter progeniem nature, sed propter adoptionem gratie. Siue ergo dicantur filii et filii, siue semen et semen, quid te iuuat ista consonantia nominum, ubi rerum est tanta distantia?

CXXXIII. IUL. Dum constaret tamen, secundum etiam hanc uanitatem, traducem primi non esse peccati: quod interruptum multarum simul semina gentium perdocebant.

AUG. Aliud est illius unius hominis semen, quod sunt omnes homines; aliud diuersa [3 1Kb] diuersarum gentium semina, que illud non interrumpunt, quia ex illo cuncta descendunt: neque agunt sua uarietate, ut illud peccatum primi hominis, quo mutari meruit humana natura, quibuslibet longe post natis sit posteris eius noxium; sed ut magis [4 1Kb] minusue sit innoxium. Sicut enim quidam parentes aggrauant peccatum originale, ita quidam releuant: sed nemo tollit, nisi ille de quo dictum est, Ecce Agnus Dei, ecce qui tollit peccata mundi ; cui nullum bonum hominis impossibile, nullum malum est insanabile.

CXXXIu. IUL. Porro, sicut illud quod de laude dicitur Iudeorum, non ad hoc ualet, ut quisquam genuina credatur sanctitate fulgere: ita etiam quod naturalis malitia uocatur, non ad hoc ualet, ut semina uitiosa commendet, sed sine preiudicio nature, cuius imperturbabilis ratio est, que quidquid habet, a Deo suo auctore sortitur, uarietas ista uerborum, aut inuectionis impetum signat, aut laudationis officium.

AUG. Si non est cuiusquam sanctitas genuina, quomodo dictum est Ieremie, Priusquam de uulua exires,  sanctificaui te ? Quomodo etiam dictum est de Ioanne Baptista, Spiritu sancto replebitur iam inde ab utero matris sue? quod exsultatio eius quoque ostendit, quando Elizabeth pregnantem coniugatam pregnans uirgo Maria salutauit . An et hec dicta non proprietatis sunt dicta preconio, sed laudationis officio? Sic agite, sic uanescite; hoc ut dicatis, uestre restat insanie. Quid enim Ieremiam, quid Ioannem tumori [1 1Kb] uestre frontis apponimus; quando ipsum Christum non discernitis a carne peccati, nullamque carnem dicentes originaliter esse peccati, sic illum ceteris cequatis, ut etiam ipsum habuisse genuinam negare cogamini [2 1Kb] sanctitatem, qui natus est de Spiritu sancto et uirgine Maria, expers omnino delicti, quia expers illius conceptionis que commixtione fit sexuum? Quia et Ieremias et Ioannes, quamuis sanctificati in uteris matrum, traxerunt tamen originale peccatum. Nam quo alio merito interirent eorum anime de populo suo, nisi die octauo circumciderentur; id est [3 1Kb] nisi ad Christi gratiam peruenirent [4 1Kb] , quem die octauo, id est, post septimum sabbati, resurrecturum propter iustificationem nostram, carnis illa circumcisio figurabat? Erant ergo illi et natura filii ire ab uteris matrum, et gratia filii misericordie ab uteris matrum; quia nec illa eis adhuc inerat sanctitas, que uinculum solueret successionis obnoxie quod suo tempore solui oportebat, et inerat tamen que preconem [5 1Kb] Christi a maternis uisceribus designabat. Sed nouus hereticus, religiosus [6 1Kb] physicus uis putari, cum dicis, naturalem malitiam et semen maledictum sine preiudicio nature dici, cuius, inquis, imperturbabilis ratio quidquid habet, a Deo suo auctore sortitur. Nonne te admonent ut cor habeas, saltem qui fatui nascuntur? Nec tamen uel ipsi fatui Deum dicere audent fatuitatis auctorem. Nec utique, ut Manicheus desipit uel insanit, aliene nature commixtio, sed nostre deprauatio inuexit hoc uitium. Huius ergo uitii meritum, et aliorum naturalium quorumque uitiorum non inueniunt, qui sani sunt in fide, nisi originale peccatum.

CXXXu. IUL. Sicut autem hic semen maledictum, sic alibi equidem, ubi maior est lectionis auctoritas, semen dicitur benedictum. Loquens enim de Isrelitis Isaias propheta, Aedificabunt, inquit, domus, et ipsi inhabitabunt; pastinabunt uineas, et ipsi manducabunt fructus earum: non edificabunt, et alii habitabunt; et non pastinabunt, et alii manducabunt. Secundum enim dies ligni uite, erunt dies populi mei: opera labiorum eorum perseuerant [7 1Kb] ; electi mei non laborabunt in uacuum, nec filios procreabunt in maledicto, quia semen benedictum a Deo est .

AUG. Hanc Isaie prophetiam si intelligeres, non eam nobis ut elabereris, sed tibi potius ut corrigereris  opponeres. Aliud enim non mortale, sed immortale; nec carnale, sed spirituale semen uideres: quod uidebat Ioannes euangelista, quando dicebat, Omnis qui natus est ex Deo, non peccat; quia semen eius in ipso manet . Secundum hoc semen quisque non peccat: quia et si peccat ut homo, habet tamen alterum semen, secundum quod semen non potest peccare, quia ex Deo natus est. Secundum hoc semen filii non procreantur in maledicto. In quibus Prophete uerbis euigilare debuisti, et aduertere quod non pro magno munere hoc promitteretur populo Dei, nisi quia procreantur filii in maledicto secundum atterum semen, quod est ex Adam; non autem procreantur in maledicto secundum Christum, quod est semen benedictum ab initio. Ipse est enim et Sapientia Dei, de qua dictum est, Lignum uite est omnibus amplectentibus eam : unde et iste Propheta, uel Deus potius per Prophetam, Secundum dies ligni uite, inquit, erunt dies mei populi. uita eterna et immortalis promittebatur his uerbis, non carnalibus, sed spiritualibus Isrelitis. Ibi uinee spirituales et domus non quandoque morientibus pastinatoribus et edificatoribus suis possidebuntur ab aliis, sed ab ipsis sine fine uiuentibus. Ergo agnosce duo genera seminum, unum generationis, et alterum regenerationis: et noli esse incredulus, sed fidelis.

CXXXuI. IUL. Patiantur ergo pueruli de istis uerborum contrarietatibus questionem, ut nullius maioris rei quam sonorum capaces pro alludentibus sibi poculis [1 1Kb] prelientur: catholica uero fides neque iurgare aduersum se legem Dei credit, neque ullam auctoritatem in exitium rationis admittit; nec cuiquam opinioni atque adulationi in maculam diuine equitatis auscultat: sed ut Deum non solum credit, uerum etiam nouit omnium naturarum creatorem; ibi  peccatum nulli alii quam libere imputat uoluntati: per que omnia traducem peccati falsam esse non dubitat.

AUG. Catholica potius fides peccatum esse originale non dubitat: quam fidem non pueruli, sed graues atque constantes uiri, docti in Ecclesia, et docentes Ecclesiam, usque ad diem sui obitus defenderunt. uos autem legem Dei aduersum se, sicut dicis, iurgare non creditis, et ipsi aduersus eam ceca impietate uel impia cecitate iurgatis. Ideo enim auctoritatem nullam in exitium rationis uos iactatis admittere; ut rationibus uestris, que non rationes, sed deceptiones sunt, etiam diuina deponatur potius, quam exponatur auctoritas. Quamuis nemo ita esse debeat grauis corde, ut decipiatur ratione Pelagii, quam uelut exponens Apostolum protulit, et ait: Corpus mortuum propter peccatum, ideo dictum, quia corpus moritur peccatis, quando auertitur a peccatis. Contra quam uanitatem non disputandum [2 1Kb] , sed Apostolus ipse legendus est, dicens: Si autem Christus in uobis, corpus quidem mortuum est propter peccatum, spiritus [3 1Kb] autem  uita est propter iustitiam. si autem spiritus eius, qui suscitauit Iesum a mortuis, habitat in uobis [1 1Kb] , uiuificabit et mortalia corpora uestra per [2 1Kb] inhabitantem spiritum eius in uobis ? Quid apertius? quid lucidius? Quis, rogo, contra istam manifestationem, nisi heretica insania, negaret originale peccatum? Propter quod peccatum etiam nunc utique adhuc corpus est mortuum; quamuis iam propter iustitiam uita sit spiritus. Sed uiuificabit, inquit, Deus et mortalia corpora uestra. Quis oblatraret huic ueritati,  nisi rabies uanitatis, que se iactat nulli opinioni atque adulationi auscultare in maculam equitatis diuine; cum potius equitatem diuinam negare cogatur, quisquis deceptus fuerit a uobis? Quoniam tot uitia uel corporum, uel ingeniorum, cum quibus nascuntur homines, si nullius peccati dicuntur trahere meritum, procul dubio Dei negatur iustum esse iudicium. Itaque, cum uoluntati peccata sic imputatis, ut uoluntati primi hominis originale peccatum imputare nolitis, omnia mala que trahunt uel patiuntur infantes, iniquo Dei iudicio, eos qui uobis credunt, imputare compellitis.



LIBER QUINTUS.


Confirmat Augustinus, et a Iuliani calumniis uindicat ea que in libro secundo de Nuptiis et Concupiscentia, capite duodecimo et quibusdam sequentibus scripsit, in primis uidelicet quod eam commixtionem siue commotionem pudendam membrorum non haberet natura sana, quam habet natura uitiata: ac per hoc quod is qui inde nascitur, indigeat renasci. Deinde quod ibi capitibus 14, 20, 26, contendit, Iulianum apostolicis duobus testimoniis, I Cor. Xu, 36, 38, et Rom. I, 27, sententiaque euangelica Matth. uII, 17, seu XII, 33, perperam abusum esse. Quod capite uigesimo octauo asseruit, malum seu uoluntatem malam ideo ex opere Dei bono oriri potuisse, quia ipsum quanquam bonum, de nichilo factum est, non de Deo. Ac postremo quod capite decimo septimo docuit, sic Deum creare malos, quomodo pascit et nutrit malos.

 I. IULIANUS. Compertum est omnis eui periculis apud paucos incorrupti reuerentiam uigere iudicii, qui et scientie studiis dediti, et uirtutum appetentes, uel possunt indagare uerum, uel repertum audent tueri; aut, sicut ait Apostolus, exercitatos habent sensus, ad discretionem boni malique ; nec ullis aduersorum franguntur procellis, qui de eodem audiunt preceptore, usque ad sanguinem resistendum esse peccatis . Hi ergo prudentes, quos stolidorum populi faciunt paucos uideri, scientie et fortitudini iuxta prorsus student. Neutra enim absque altera aut fructum assequitur, aut honorem: quoniam et fortitudo nisi optimis per scientiam admota rebus est, in despicabilem erumpit insaniam; et e regione examinate iustitie [1 1Kb] leges, nisi magnanimitatis murus incluserit, prede confestim patebunt, ac seruitum criminibus abducentur. Has ergo bigas, sine quibus triumphari de mundi erroribus nequitur, diuersis etatibus rarissimi quique, qui colerent et iugarent atque regerent, exstiterunt: quoniam et scientie studium tam fuga laboris quam secularium curarum diuersitas impedit, et constantiam erumnarum, que ab improbis excitantur, formido percellit. Que oppugnationum genera uincunt quidem fideles animi et sapientes: uerum tam rari sunt, ut inter insanorum populos, quia non furiunt, insanire uideantur.

AUGUSTINUS. Nonne te admonet raritas ista hominum, quam tu ipse commemoras, in quibus et scientia et fortitudo est [2 1Kb] , quid de humano genere sentire debeas, et de uniuersa ista massa rationabilium mortaliumque animantium? Cur enim non genus mortalium ad studium scientie roburque fortitudinis, naturali appetitu, uel uniuersum, uel certe ex maxima  parte consurgit, ut rarissimos quosque potius miremur, ab eo quod appetit nature institutio deuiare atque desciscere? Cur in profunda imperitie ac mollitudinem ignauie, quasi per procliuia, nescio quo uelut onere urgente delabitur? Fugam laboris certe dicis esse causam, qua fit ut nesciant homines que scire debuerunt: sed uellem diceres quid cause sit, ut homini tam bene naturaliter instituto utilia nature atque salubria sit laboriosissimum discere, atque ita laborem fugiens, in tenebris ignorantie familiarius libentiusque requiescat. Nempe tanta raritas ingeniosorum et studiosorum, per que duo ad humanarum diuinarumque rerum scientiam peruenitur, et tanta multitudo tardorum et desidiosorum, satis indicat in quam partem suo tanquam pondere feratur ipsa natura, quam negatis esse uitiatam. Neque secundum christianam cogitatis fidem, qualis sit factus Adam, qui uniuersis generibus animarum uiuarum nomina imposuit : quod excellentissime fuisse indicium sapientie, in secularibus etiam litteris legimus. Nam ipse Pythagoras, a quo philosophie nomen exortum est, dixisse fertur, illum fuisse omnium sapientissimum, qui uocabula primus indidit rebus. uerum etsi nichil tale de Adam didicissemus, nostrum erat utique uera ratione coniicere, qualis in illo homine natura sit condita, in quo uitium omnino nullum fuit. Quis autem usque adeo sit tardus ingenio, ut ad naturam neget obtunsa uel acuta ingenia pertinere, aut existimet non esse animi uitia uel memorie uel intelligentie tarditatem? Et quis dubitet christianus, eos qui in hoc seculo erroribus erumnisque plenissimo, ingeniosissimi apparent, quorum tamen corruptibilia corpora aggrauant animas, si illius ingenio comparentur, distare longe amplius quam celeritate a uolucribus testudines distant? Ingeniis ergo tam excellentibus paradisi felicitas impleretur, si nemo peccasset: tales quippe Deus de parentibus  fuerat creaturus, qualem illum sine parentibus creauerat, utique ad imaginem suam. Nondum enim homo uanitati similis factus erat, ut dies eius sicut umbra in hoc seculo erumnoso preterirent . Quod si ita esset, numquid ista tua querela ullum haberet locum? Numquid assecutio scientie laboriosa esset, ut fuga laboris imperiti esse homines mallent? Numquid ipsa fortitudine, quam uerum dicis uix in paucissimis inueniri, opus haberemus, ubi nulla esset erumna quam deberemus pro ueritate fortiter sustinere? Cum ergo ista in contrarium uersa sint omnia, ad hoc naturam nostram negas esse uitiatam, ut, te adiuuante, Manicheus commixtam nobis introducat alienam; ac sic dum oppugnator eius prosilis imperitus, fis auxiliator ignarus.

II. IUL. Ostendit hoc etiam liber ille, qui Sapientia dicitur, cum uerba exprimens impiorum, qui post umbram presentium retecta beatorum merita contuentur: uitam, inquit, illorum estimabamus insaniam; et quomodo reputati sunt inter filios Dei ? Inde est ergo, quod fidelium perseuerantia temporum iniquitatibus contumax, et eligens affligi cum populo Dei magis, quam temporalis peccati habere iucunditatem , ab his qui dicunt, Manducemus et bibamus, cras enim moriemur , nomine pertinacie et contentionis arguitur; nichilque magis putatur cautis conuenire consiliis, quam degeneris animi famulatum emere, uel infidam momentorum quietem. De hac quippe potissimum ignauorum pectorum uilitate [1 1Kb] factum est, ut per Ecclesiarum naufragia spurcum Manicheorum dogma uelificet. Quia si in his qui sacerdotii munere fungebantur, libera stetisset et uirilis auctoritas; Traducianorum commenta ut inuicta ratio proruit, ita publica contriuisset assensio. uerum cum nichil ab hominibus presentium amantibus, religione uilius estimatur, itum est in criminationes Dei; ut nobis necessitas immineret, tam longis disputationibus Deum nostrum, qui est Deus uerus, fidelem in uerbis suis, iustum in iudiciis, sanctum in operibus approbare .

AUG. Si fidelis est Deus in uerbis suis, cur ei contradicitis dicenti, Reddam peccata patrum in filios , et hoc uerum non esse contenditis? Si iustus est in iudiciis, cur hoc ipsum quod peccata patrum redduntur in filios, iustum esse non uultis; et quod filii Adam a die exitus de uentre matris eorum graui iugo premuntur, dicere sine ullius originalis peccati merito fieri, non timetis? Si sanctus est in operibus, cur immunditiam nascentium, que hominem Dei dicere compulit, non esse mundum a sorde peccati, nec infantem cuius est diei unius uita super terram , ab eius sancto opificio quo naturam format, quamuis originis contagione pollutam, discernere recusatis; atque ita uitia et ingeniorum et corporum tam multa, et aliquando tam magna, sancto eius opificio cuncta tribuitis? Que nolentes tribuere uenientibus de natura peccato deprauata  originalibus meritis; profecto aditum amplissimum ad alienam mali naturam introducendam Manicheis exsecrabilibus aperitis; quorum dogma nefarium quasi accusatis horrentes, cum adiuuetis errantes.

III. IUL. His ita negotiis librorum meorum operam destinatam, mali naturalis assertor oppugnat: quibus sane uiribus, et quam consequenti responsione, satis superque precedentium uoluminum disputatione perdocui. Quorum lectione non dubito prudenti cuique constare , nichil studere aliud ueritatis inimicum, quam ut simpliciorum ludificentur aures, et euasisse, si utcumque se respondisse uideatur.

AUG. Raros esse prudentes, prefatione testaris [1 1Kb] : et que causa sit raritatis huius, uel cur nec ipsi qui rara ingeniorum capacitate ad prudentiam peruenerunt, sine labore magno potuerunt consequi utilem scientiam, nec dicis, nec discis; qui fateri non uis humanam per primi hominis preuaricationem deprauatam esse naturam. Et tamen ad tuorum librorum lectionem, nonnisi eosdem prudentes mittis, quos testaris esse rarissimos: de quorum ingenio tam bene sentis, ut apud eos unum librum meum tuis octo refutare coneris, multiplicans eis laborem filiorum Adam; quo labore discant, etiamsi nemo peccasset, in ipso paradiso se fuisse laboraturos, ut litteratorum [2 1Kb] libros, et prius ipsas litteras discerent. Hec est enim uestra preclara scientia, nulli hominum comprehensibilis, nisi prudentibus raris, nec ipsis nisi laborantibus miseris.

Iu. IUL. Cum igitur id a nobis abunde constet effectum; tamen quia operi nostro nascitur longitudo, sapiens lector intelligat, nobis quidem optabilem fuisse breuitatem, sed exegisse cause necessitatem, ut error seculi fauore diffusior, latiore ueritatis acie uinceretur. Haud igitur de nichilo est, quod sermo noster extenditur. Adiutu enim Christi presumo confore, ut nulla pars impietatis, contra quam nobis certamen est, aut negligenter quesita, aut minus inuenta, aut attrita mediocriter censeatur. Nec illud ergo desperare uel possumus, uel debemus, quoniam processu temporum tempestas excitata considat, et auctoritate sapientum uulgus ignauum quod nunc perstrepit corrigatur: sed uoti quam sententie minor causa est; quemuis enim status rerum exitum sortiatur [3 1Kb] , constabit nobis ratio et benignitatis et fidei. Neque enim pendemus ad prosperitatis popularis euentum. Scitum est siquidem illud trium in Babylone puerorum, qui cum a rege superbissimo ad adorandam statuam cogerentur, fidelissime restiterunt, neque anhela sunt fornace conterriti, que accensa erat in religiosorum uoratum; responderuntque ut et fidei et constantie congruebat: Potens est, inquiunt, Deus, o rex, liberare nos de fornace hac; sed etiamsi non liberet, scito quoniam deos tuos non colimus, nec statuam  quam erexisti adoramus . Quam sanctum uotum iudicio miscuerunt, nec tamen consilii grauitatem desiderio leuarunt! Fortitudinem fidei nec desperatione precipitant, nec cupiditate suspendunt: miscent quidem uota; ceterum ordinem non relinquunt; consolantur tolerantiam [1 1Kb] , sed iustis mitiora submittunt: Certum est, inquiunt, quoniam nos possit liberare Deus noster; sed utrum uelit, est incertum: et ideo sub ambiguo rerum euentu stat piorum certa sententia, idola respuendi, supplicia perferendi. uiderit quid boni nostra liberatio etiam ceteris conferat; nobis interim ueram felicitatem fides, inquiunt, inuicta custodiat: non habet ergo mollioribus gratificandi nimiam necessitatem, cuius glorie negotiantur aduersa. De hac et nos disciplina, quam reliquerunt illustres magistri, intelligimus tenendam in prosperis uotorum mediocritatem, in dogmatibus uero fidei consiliorum perennitatem: optamusque, persecutionum tumore compresso, etiam populis subuenire: at si id non accidat, stat quidquid acerbum est in contumeliis et periculis perpeti, quam non auersari illuuiem sordesque Manicheas.

AUG. Quantum Manicheos adiuuetis, cum graue iugum super filios Adam a die exitus de uentre matris eorum  non tribuitis iusto iudicio Dei, propter originale peccatum, ac sic locum facitis aliene nature mali, quam tradit insanus error illorum, et sepe admonuimus, et ubi opportunum uisum fuerit, non cessabimus admonere. Nunc quoniam uos ita fortes esse iactatis, ut tamen pro multis etiam uestra, quamuis »mediocria uota,« commendes, quibus, ut dicis, »optatis persecutionum tumore compresso populi subuenire:« quero abs te, utrum id a Domino optetis. Quod si non facitis, non sunt ista uota christiana: si autem facitis, quomodo speratis, exauditis uotis uestris, hoc Dominum largiturum? Nempe ut corda hominum que aduersa sunt uobis, in uestrum fauorem et amorem conuertat. Si hoc creditis, profecistis; uos ipsos conuertere [2 1Kb] , uos ipsos in melius mutare iam cepit. Cogitate, queso, istud, atque retinete, tandemque fatemini operari omnipotentem Deum in cordibus hominum uoluntates, auersosque conuertere: ita eius misericordiam gratiamque sapietis: et ubi hoc non agit, iudicia occulta, sed iusta. Sic uota nostra potius fortassis exaudiet, ut uos ad fidem catholicam, sicut Turbantium paulo ante uestrum, nunc uero esse iam nostrum, simili sua operatione atque miseratione conuertat.

u. IUL. Sed iam aggrediamur ad causam. Claruit tam priore quam presenti opere, concupiscentiam naturalem, sine qua sexuum non potest esse commixtio, a Deo, qui est et hominum et pecudum conditor , institutam. Quod tantum ualet, confessione quoque aduersarii mei, ut sine eius uituperatione, id est, carnalis  concupiscentie, et sine infamatione commixtionis, asseri penitus non possit naturale peccatum.

AUG. Concupiscentiam siue naturalem, siue carnalem tibi placeat appellare, eam nos concupiscentiam uituperamus, qua caro concupiscit aduersus spiritum, et trahit ad illicita, nisi et spiritus aduersus eam fortius concupiscat. Hanc dissensionem in paradiso dicimus non fuisse, quando qui ibi erant, nudi erant, et non confundebantur. Hanc post peccatum esse cepisse, ipsa res clamat; quandoquidem post peccatum pudenda texerunt, que prius pudenda non fuerant. Neque ut nuda prius essent, impudentia, sed innocentia faciebat: quia et impudentia uitium est; illi autem quando eos nudos esse non pudebat, utique uitium non habebant. Hoc ergo malum, quo caro concupiscit aduersus spiritum, hereticus Iulianus dicit esse bonum: hoc malum ex aliena mali natura nobis esse commixtum dicit alius hereticus Manicheus: hoc malum per preuaricationem primi hominis in nostram dicens uertisse naturam, catholicus ambos uincit Ambrosius.

uI. IUL. Quod quoniam a nobis ea facultate, quam ueritas suppeditauit, ostensum est, prudens lector super hoc ulterius dubitare non debet; ubicumque hoc in Traduciani scriptis occurrerit , nichil moueat audientes, sed in uerecundiam protestetur auctoris: nos autem id deinceps, si res compulerit, necessaria breuitate tangemus. Arguit ergo quod dixi: »Ista corporum commixtio, cum calore, cum uoluptate, cum semine a Deo facta, et pro suo modo laudabilis approbatur.« . Sed preteriit illud quod subdidi: »De re autem, que instituta naturaliter, fit [1 1Kb] aliquando etiam amplum munus piorum, diabolus sibi nec tua fronte audet aliquid uindicare.«

AUG. Ille hoc pretermisit, qui eam cui respondebam, chartulam misit; fortasse intelligens quod tu non intelligis, qui tam incaute locutus es, ut diceres, »De re instituta naturaliter, que fit aliquando etiam amplum munus piorum, non audere diabolum aliquid sibi uindicare:« cum uideamus quod ipsos homines diabolus sibi uindicet, qui utique naturaliter instituti sunt. An forte homines non sunt, qui eruuntur de potestate tenebrarum, quarum tenet diabolus principatum? aut uero ita desipis, ut affirmes eos sibi diabolum non uindicare, quos possidet, et sue potestati subditos tenet? Sed ut taceam de his, quos potestis dicere, per suam malam uoluntatem a diabolo possideri: quid dicturus es de illo, de quo pater ipsius, Domino interrogante, respondit, quod ex infantia sua ab immundo spiritu uexaretur ? Nonne membra eius et sensus, que omnia Deo auctore naturaliter instituta sunt, et impiorum communia piorumque sunt munera, diabolus sibi ut affligeret uindicabat? Quod licet facere non posset, nisi a creatore hominis Deo bono et iusto acciperet potestatem; facit [2 1Kb] tamen, et tua uerba uanissima  esse ostendit, qui dicis, »De re naturaliter instituta, que fit aliquando amplum etiam munus piorum, nichil sibi audere diabolum uindicare.« Debuisti enim dicere, eorum bonorum que naturaliter instituta sunt, non diabolum sibi nichil uindicare, sed ipsum nichil creare. Hec ille forsitan uidit, qui de tuis libris que amico suo mitteret, nonnulla decerpsit; atque ut hec tua uerba pretermitteret, tibi pepercit. Ego uero gratulor, quia me admones quid debeam contra errorem tuum dicere. Paruulorum ergo, quos uexandos diabolus uindicat sibi, merita inquire, que cum propria non inueneris, originalia confitere. Si enim etiam ista negare perstiteris, Dei profecto iudicium, qui hec imaginem suam a diabolo immeritam sinit perpeti, accusare conuinceris.

uII. IUL. Istis ergo pretermissis, accusat cur non dixerim, »cum libidine:« subditque, ut dogmatis eius acumen decebat, »Munus piorum, propagatio est fecunda filiorum, non commixtio pudenda membrorum: quam non haberet in generandis filiis natura sana, nunc autem habet eadem natura uitiata. Ac per hoc, et qui inde nascitur, indiget renasci« . Quam consequenter omnia! Munus dicit piorum, existentiam filiorum: sed hoc constituit sub diabolo, quod Deum dare confirmat, id est, filios. Libidinem autem, que est in pudenda commixtione membrorum, diabolicam uocat; quam in parentibus esse non abnuit, quos tamen absoluit a culpa. Ex homine hunc [1 1Kb] natum dicas? Quod agunt, inquit, parentes, diabolicum est, sed rei non sunt; quod nascuntur filii, diuinum opus est, sed rei sunt. Et adhuc se non Deo, sed demoni estimat obluctatum? Meritissime patiuntur istum furorem, qui putant esse naturale peccatum.

AUG. Tu furis potius aduersus Deum, quem procul dubio criminaris iniustum, si filios Adam nulla ex illo, ut asseueras, mala merita trahentes, tamen ex die exitus de uentre matris eorum graui iugo premit, quod negare non sineris; et obtusos credens mea tuaque uerba esse lecturos, quod non dixi, dixisse me dicis. Quando enim ego dicerem, Quod agunt parentes, diabolicum est; cum id quod procreandi intentione miscentur casta coniugia, bonum opus esse proclamem? Sed hanc commixtionem non fuisse futuram pudendam, si peccatum hominis, quo natura uitiata est, non precessisset; unde carnis concupiscentia talis effecta est, ut eo malo nemo bene utatur, nisi eius motibus ad illicita pertrahere molientibus, e contrario concupiscente spiritu reluctetur. Non itaque dicimus, Quod agunt parentes, diabolicum est: malo quippe bene uti usque adeo diabolicum non est, ut ipso quoque diabolo bene utatur Deus. Illud autem nos dicere non negamus, Quod nascuntur filii, Dei opus est; sed rei sunt: non Dei opere, quo creantur, ut nascantur; sed peccati origine, qua obligantur, si non renascantur.

 uIII. IUL. Quod autem non fuerit aliter commiscendus Adam mulieri sue, quam eo genere quod inoleuit, et forma membrorum, et Dei benedictio haud aliter in pecora quam in homines prolata, et ipsa historia testatur, que ut ostendit formatam naturam corporum, ita non asserit immutatam. Contra quod uniuersitatis testimonium nichil inuenitur in lege Dei; nisi in Magnichei libris, qui hanc concupiscentiam a principe tenebrarum commentatur infusam.

AUG. Non forma membrorum, quia peccato primi hominis mutata non est, concupiscentiam carnis asserit talem fuisse ante peccatum, qualis apparuit, quando pudenda texerunt, et unde tu non erubescis, erubuerunt; ostendentes etiam manente forma in se aliquid esse mutatum. Quamuis et ipsa membra, quando deformia et monstruosa nascuntur, pudor uos fateri cogit, quod nullo modo, si nemo peccasset, in paradiso talia nascerentur. Benedictionem uero Dei, qua dictum est, Crescite, et multiplicamini , quid mirum, si etiam peccato natura uitiata non perdidit? Non enim erat consequens, ut quia immortalitatem felicitatemque perdiderat, perderet etiam fecunditatem, que irrationabilibus quoque animantibus est tributa; in quibus caro, etsi concupiscit, aduersus spiritum non concupiscit: quod tue suscepte miserrimum bellum aut turpissimum regnum introducere conaris in illius beatissime pacis et libertatis locum; quandoquidem in paradiso, etiamsi nemo peccasset, tale futurum fuisse contendis humanum genus, ut contra libidinem pugnaremus, aut libidini seruiremus, si pugnare nollemus.

IX. IUL. Nos uero renasci omnes Baptismate debere, et opere nostro et sermone testamur: sed non ut huius impertitione beneficii, de iure uideantur diaboli plagiati; uerum ut qui sunt opera Dei, fiant pignora Dei; et qui nascuntur uiliter, non tamen noxie, renascantur pretiose, non tamen calumniose; quique prodeunt ex institutis Dei, prouehantur mysteriis Dei; et qui afferunt opera nature, dona gratie consequantur; ac Dominus suus qui eos fecit condendo bonos, faciat innouando adoptandoque meliores. Ergo iure dicitur, confitearis necesse est, naturale quod Manicheus finxerat, sed tu nomine commutato originale uocas, interiisse peccatum. Nec hoc ea catholica fides credit [1 1Kb] antiquitus, que non dubitat et paruulos a Deo fieri, et malum ab eo nichil fieri: ac per hoc opera Dei ante libere uoluntatis usum, nature preiudicio nec rea, nec sub diaboli iure constituit.

AUG. Originale peccatum propterea significatius quam naturale dicimus, ut non diuini operis, sed humane originis intelligatur [2 1Kb] ; maxime propter illud significandum, quod per unum hominem intrauit in mundum; quod non interit disputatione Pelagiana, sed regeneratione Christiana. Quare autem uos dicatis renasci omnes paruulos debere Baptismate, satis  nouimus; inde quippe estis heretici: ac peste nouitia contra antiquitatem catholice Ecclesie disputatis, dicentes non erui paruulos de potestate tenebrarum gratia Redemptoris; cum Catholica in eis exsufflet et exorcizet, utique potestatem diaboli, neque enim imaginem Dei. Quid est ergo quod dicis, Ut qui nascuntur uiliter, non tamen noxie, renascantur pretiose, non tamen calumniose; nec ipsum eorum pretium, quo fit ut pretiose renascantur attendis? Quid est enim, nisi sanguis Agni immaculati? qui cur [1 1Kb] sit effusus, clamat ipse Agnus. Annon ipse ait, Hic est sanguis meus, qui pro multis [2 1Kb] effundetur in remissionem peccatorum ? Tu uero magnus mirabiliarius [3 1Kb] et dicis illum sanguinem etiam pro paruulis fundi, et negas eis per illum peccata ulla dimitti; dicis lauandos, et negas abluendos; dicis innouandos, et negas a uetustate mundandos; dicis per Saluatorem adoptandos, et negas esse saluandos. Sed nos [4 1Kb] eis uidelicet calumniamur, quia dicimus eos mortuos esse in delictis et preputio carnis sue; et ideo in morte Christi baptizari, ut moriantur peccato, qui mortui fuerant in peccato: et tu eos defendis, qui negando illos mortuos, id agis, ne ab eis foras mittatur, qui mortis potestatem habet; ac sic de morte Christi nullum beneficium consequantur, qui unus pro omnibus mortuus est. Quod cum dixisset Apostolus, mox conclusit atque ait, Ergo omnes mortui sunt, et pro omnibus mortuus est . Unde qui ita defendit paruulos, ut neget mortuos; non eos a morte defendit, sed in mortem secundam premit, quos ab eius beneficio, qui nonnisi pro mortuis mortuus predicatur, excludit.

X. IUL. Post hec, omnem illum contextum de Abraham et Sara, qui emortuis iam corporibus filium pro munere acceperunt, quorum exemplum quantum ueritati suffragetur, non solum sapiens, sed etiam mediocris lector intelligit, sic preteriit, ut diceret contra se non multum ualere. A qua impudentia uel illa eum debuit reuocare sententia, que ita constructa est: Et ut breuiter, inquio, disputationis huius summa claudatur; si per concupiscentiam redditus est quem Deus promisit, bona sine dubio que absoluit Dei fidem; si sine concupiscentia, noxia non potest esse progenito; que nec cum conciperetur, nec cum pareretur, interfuit.

AUG. Sine concupiscentia carnis Abrahe filium seminatum fuisse, quis dicat? Neque enim hoc opus aliter fieret in corpore mortis huius, de quo dicit Apostolus, Corpus quidem mortuum est propter peccatum . Hoc autem malo bene usus est Abraham in concubitu coniugali: quod malum non erat in corpore uite illius, que in paradiso fuit ante peccatum. Sed si propterea bona tibi uidetur carnis concupiscentia, quia per illam reddita est proles,  quam promiserat Deus; bonus tibi uideatur et diabolus, quia per illum sanguis Christi, quo redimeremur, effusus est, quem Deus promiserat. Aut fatere, etiam per aliquod malum reddi posse aliquod bonum.

XI. IUL. Illis ergo pretermissis physicus iste nouus falsum esse pronuntiat, quod nos diximus: Sicut tunc limus qui assumptus est, materia, non auctor hominis fuit: ita nunc uis illa uoluptatis, confectrix commixtrixque seminum, non explet diuine operationis uicem; sed de thesauris nature offert Deo, unde ille hominem dignetur operari. Que tamen recte a me prolata testatur, sed excepto eo quod dixi, semina ui uoluptatis confici; philosophaturque hoc modo: uoluptas, inquit, illa concupiscentie carnalis non conficit semina, sed ea que iam sunt in corporibus a uero Deo condita [1 1Kb] , non fiunt uoluptate, sed excitantur et emittuntur cum uoluptate . Hoc sane apparet eum, non fraude, sed defectu intelligentie protulisse. uim quippe ego uoluptatis, ipsam uirilis corporis rationem pronuntiaui, cui necesse habui uirilitatis nomen imponere. Ipsa ergo  uirilitas, in genitalium et uiscerum compage ac sanitate consistens, que et appetentie et efficientie uires ministrat, uis a me uoluptatis et concupiscentie nominata est. Ideo enim non uoluptatem simpliciter, sed uim uoluptatis appellare malui, ut uniuersum illum ardorem, qui et ante opus, et in opere sentitur, ostenderem. Neque enim debilitati genitalibus membris, id est spadones, semen habent; cum certe quibusdam fauillis moueantur ignis [2 1Kb] exstincti: at uero quoniam uirtute partium, quarum ministerio conficiuntur de internis humoribus semina, speciali debilitate caruerunt, generationum non fiunt potentes. Sic ergo instituit Deus, ut esset uis in corpore, que legitimis explicata temporibus, si adfuisset sanitas, ad fecunditatis ualentiam perueniret. Conficiuntur itaque in corporibus semina, mature pubertatis adiutu. Inde est quod impuberes stimulat quidem precoqua uoluptas, sed sine annorum legibus sterilis scintillat accensio. Quod autem cum uoluptate semina misceantur, uerum quod alia sit uoluptas que sensibus supernatat, alia uiscerum interior et effectui propior, apud medicorum auctores latissime disputatur; unde ille etiam Mantuanus peta naturalium gnarior quam philosophaster Penorum, macie signat armenta tenuari, ut ubi concubitus primos uoluptas nota sollicitat, et frondibus arceantur et fontibus. Sepe etiam cursu quatiunt, et sole fatigant; cum grauiter tunsis area gemit frugibus, et leues palee flatibus efferuntur. Hoc ideo, ne luxu nimio usus obtunsior sit genitali aruo, et sulcos oblimet inertes: sed siccitatem quamdam secreta patiantur; sicque rapiat sitiens uenerem, interiusque recondat . uerum in his quoque, non multum cause necessariis, acumen hominis notasse sufficiat.

 AUG. uerba tua, que me pretermisisse dicis, quam uana sint, satis superius demonstraui: quod fortasse uidit etiam ille qui chartulam misit, et tibi parcendo eadem pretermisit. Quod autem de ui uoluptatis [1 1Kb] , quam confectricem seminum esse dixisti, homo loquacissimus inuenta occasione loquaciter disputas, non opus habeo resistere tibi: hec enim non multum esse cause necessaria, etiam ipse commemoras. Ego quippe uim uoluptatis acceperam te intelligi uoluisse, qua uoluptas aliquid facere posset, non qua ipsa fieret. Sic enim solemus loqui, ut uim rei cuiusque dicamus, qua ualet ut aliquid faciat, non qua ualet alia res que ipsam facit. Tu autem, ut nunc tua uerba exposuisti, uim uoluptatis te dixisse asseris, qua uoluptas effici potest, non qua efficit ipsa que potest: tanquam si uim diceres esse ignis, qua ipse accenditur ut sit, cum omnes homines uim dicant esse ignis, qua urit, uel calefacit quecumque potuerit. Insolito igitur more locutus es: sed quid ad nos? Utcumque didicimus, ubi de re constat, non certare de uerbis. Conuenit enim nobis, non solum homines de seminibus, sed ipsa etiam semina, opera Dei esse, quocumque efficiantur modo; ne physicos uel medicos, uel etiam petas, ubi nichil opus est, testes adhibeamus; aut contendamus quomodo sit loquendum, cum id propter quod loquimur, ambo uerum esse sentiamus, id est, Dei opera esse semina omnium naturarum. Sed falsum est quod hinc conaris ostendere, ideo nulla esse uitia seminum, quia Deus summe bonus est conditor seminum: quod non diceres, si eo modo rationem seminum nosses [2 1Kb] , quomodo eam nouerat qui dicebat, Homo uanitati similis factus est; atque ut hoc ipsam naturam, que in ipsam mortalitatem lapsa est, meruisse doceret, addebat, Dies eius sicut umbra pretereunt : cum sciret hominem ad Dei similitudinem factum, et tamen discerneret ab institutione diuina deprauate humane originis uitium. Quod in ipsis quoque tuis uerbis quibus me momordisti, uidere debuisti. Dixisti enim, uerum in his quoque, non multum cause necessariis, acumen hominis notasse suffecerit: obtunsum me scilicet esse significans, quia intelligere non potui locutionem tuam in rebus non multum cause necessariis, ut fateris. Ego autem requiro a te, unde homines nascuntur obtunsi: neque enim sic ipse obtunsus es [3 1Kb] , ut pertinere ad naturam neges uel obtunsa ingenia, uel acuta: quamuis et acuta ipsa, sicut iam in superioribus diximus, propter hoc corruptibile corpus quod aggrauat animam , si primi hominis ingenio comparentur, obtunsa sint; qui utique non tale corpus acceperat, ut illo eius anima grauaretur. Ac sic et ego distinguerem in natura hominis qualis nunc est, quid distet inter ingenii uitium et tanti artificis opificium; cui procul dubio non recte  uitia tribuuntur, quatacumque sint, humanorum ingeniorum: ut per hanc regulam discas ab eius institutione discernere, quamuis congenitum homini, originale peccatum; nec ideo neges esse, quia Deus homines facit, qui peccatum non facit; sicut non ideo neganda sunt ingeniis hominum congenita uitia, quia Deus homines facit, a cuius arte diuina [1 1Kb] uitiositas est omnis aliena. Sic autem nouit Deus bene operari homines de substantia peccato uitiata, quemadmodum nouit bene operari de ipsis peccatis hominum, quorum sunt uitia uoluntaria. uidemus enim quanta bona operatus sit de peccato fratrum, qui fratrem per inuidentiam uendiderunt ; et alia multa quibus sacre Littere plene sunt.

XII. IUL. uerum demiror ubique constantiam disputantis, qui pronuntiat semina a Deo uero condita esse, a quo conduntur et corpora, licet cum uoluptate emittantur. Semina ergo a Deo fieri confitetur, in quibus esse dicit diabolicum malum; et non erubescit credere a Deo fieri malum, quod innocentibus imputetur.

AUG. A Deo non fit malum, quando fit de malo bonum. Malum est enim de peccato ueniens originis uitium, cum quo nascitur homo: bonum est opus Dei, non sine malo; cuius mali reatus non innocentibus, ut dicis, sed reis imputatur; ut quoniam nascendo tractum est, renascendo soluatur. Sic enim fuerunt omnes ratione seminis in lumbis Adam, quando damnatus est, et ideo sine illis damnatus non est; quemadmodum fuerunt Isrelite in lumbis Abrahe, quando decimatus est, et ideo sine illis decimatus non est . Melius enim quam tu, nouerant rationem seminis, qui ista dixerunt, et litteris mandare curarunt, que in Christi Ecclesia legerentur, in qua [2 1Kb] renascuntur ex Adam nati, ne remaneant in illa stirpe damnati.

XIII. IUL. Libido nichil attinet, inquit, ad semina, quia facta est a diabolo: huic autem libidini seruiunt coniuges; semina autem et paruulos de seminibus facit Deus. Sed nec rei sunt, inquit, nec puniuntur parentes, qui agunt opus diaboli: sceleri autem et suppliciis destinantur paruuli, quos condidit Deus; impunitumque est quod fecit diabolus, id est libido; per quod docetur bona, que nec supplicium meretur: sed accusatur damnaturque quod facit Deus; per quod docetur esse scelestum, quippe quod a supplicio, nec auctoris sui potest pudore defendi; credaturque hoc diuinitas facere, quod nec extrema possit sustinere captiuitas. Hunc habent exitum, qui inferunt ueritati bellum, ut nichil non impium, non insanum loquantur; dum constet quia nulla oratione innocentium status ita, ut accusatorum suorum profanitate, defenditur.

AUG. Numquid ideo falsum facis esse quod dico, quia dicis me dicere quod non dico? Ego enim non dico ad semina nichil attinere libidinem, quandoquidem non nascuntur sine libidine, qui utique nascuntur  ex semine: sed dico Deum operari sine ullo suo uitio, etiam de semine uitiato. Nec dico reos non esse, et non puniri parentes, qui agunt opus diaboli: sed dico non eos agere opus diaboli, quando utuntur libidine non propter libidinem, sed propter propaginem. Ita quippe bonum opus est bene uti libidinis malo, quod faciunt coniugati, sicut e contrario malum opus est, male uti corporis bono, quod faciunt impudici. Nec impunitam dico esse libidinem, que cum morte destruetur, quando mortale hoc induetur immortalitate . Non enim est nisi in corpore mortis huius, de quo liberari cupiebat Apostolus : nec erat, aut non talis erat in corpore uite illius, quam peccando perdidit homo, qui factus est rectus : nec sicut aliqua substantia, liberatis separastique [1 1Kb] nobis libido in alium locum [2 1Kb] est migratura; sed sicut infirmitas in nostre salutis perfectione peritura: quamuis iam nunc esse desinat post corporis mortem. Neque enim in corpore mortuo adhuc potest esse, que nisi in corpore mortis non potest esse: sed que peritura est in corporis morte, non est resurrectura resurgente corpore sine morte. Quomodo ergo punita uel impunita erit, que pereundo non erit? Erunt autem impuniti, qui eius reatu congenito regeneratione caruerunt, eiusque surgentibus et urgentibus motibus ad illicita perficienda non cedunt; et si quid non propter prolem de ipsa, sed propter ipsam cum coniugibus faciunt, uenia subsequente sanantur. Quod uero Deus de origine merito et iuste damnata paruulos creat, bonum est ipse quod creat; quia homines creat, et homines etiam mali bonum aliquid sunt, in quantum homines sunt: nec cohibet ab eis bonitatem creandi, quos presciuit esse damnandos, imo scit originaliter iam esse damnatos; unde gratulandum est tam multos eorum a debita pena per indebitam gratiam liberari. Si autem crudele esse arbitramini, damnari paruulos, quos originale peccatum trahere non putatis; crudele uobis uideatur, non rapi ex hac uita paruulos, secundum uos, nullum habentes omnino peccatum, quos Deus utique nouit in multis magnisque peccatis sine ulla in melius mutatione morituros: nam secundum ratiocinationes humanas, crudelius uidetur non liberare cum possit, nullis inquinatum paruis magnisque peccatis, quam damnare progeniem peccatoris. Porro cum illud iustum esse, qua potestis uoce, clametis; hoc esse iniustum, qua fronte contenditis?

XIu. IUL. Post hec illud conatur incessere, quod nos apostoli Pauli testimonio comprobauimus, quia Deus hominem de seminibus operetur. Argumentaturque me fecisse fraudem, qui huic loco illa dicta uoluerim coaptare, que de frumentis prolata constabat; quasi ego aut ibi Apostoli sententiam, ut hic estimat, diuiduam fecerim, aut propter aliud testimonii recordatus sim quam ut eius finem monstrarem [3 1Kb] formatorem seminum omnium Deum credi oportere.  Beatus enim Paulus postquam fidem resurrectionis, multiplicationis diurne [1 1Kb] conciliauit [2 1Kb] exemplis; intulit quod uniuersam naturam possit attingere, dicens, Deus autem illi dat corpus prout uult, et unicuique seminum proprium corpus: id est, omni semini corpus, quod proprietas eius reposcit, attribuit. Non ergo quod de frumentis dictum est, de homine uolui [3 1Kb] intelligi: sed hoc quod dictum est [4 1Kb] , unicuique seminum proprium corpus a Deo auctore conferri, in destructionem uestram, quorum dogmate id negatur, arripui. Nequaquam igitur, sicut tu putas, superuacuo feci illius sententie mentionem, nec ea fraudulenter, ut mentiris, sum abusus: nec tu de humanis seminibus hominem a Deo fieri, sicut peieras, credis; quod non opinando, sed fidem tuam intelligendo confirmo.

AUG. Quomodo posueris apostolicum testimonium, quo ille usus est de seminibus, que seminantur in terra, quia non uiuificantur nisi moriantur , qui tua illa legit, intelligenter aduertat, et que nos in eodem libro quem nunc refutare conaris tibi ad illa respondimus ; et inueniet te, quod ad rem pertineat, nec ibi aliquid dixisse, et hic nichil dicere. Sic enim magno nisu moliris ostendere, quod homines Deus de seminibus operetur, quasi hoc negetur a nobis; et adhibes Apostolum testem, ubi abs te nulla necessitas cause flagitat probationem: et quod est insulsius, uis accipi de seminibus hominum, quod ille dixit de seminibus frumentorum, quoniam id causa poscebat; et dicis uerba eius, Tu quod seminas non uiuificatur; et taces quod ille connectit, nisi moriatur. Taces etiam illud quod adiungit et dicit, Et quod seminas, non corpus quod futurum est seminas, sed nudum granum, fere tritici, aut alicuius ceterorum: ubi satis aperit unde dicat. Quibus tacitis, quod sequitur ingeris, Deus autem illi dat corpus quomodo uoluerit, et unicuique seminum proprium corpus : et non uis hic intelligi quorum seminum, id est, fere tritici, aut alicuius ceterorum, eorum scilicet, que cum seminantur, non uiuificantur nisi moriantur. Et queris hoc dictum etiam ad semina humana transferre: de quibus quamuis ueraciter dici possit, quod illis Deus det corpus quomodo uoluerit, et unicuique eorum proprium corpus; non tamen dici potest, quod semen hominis, quando gremio femine infunditur, non uiuificatur nisi moriatur. Sed plane de corpore hominis dici potest; non enim resurget nisi moriatur, propter quod totum illud de seminibus frumentorum dixit Apostolus. Non itaque immerito mihi uisum est, ideo te in hoc testimonio ea uerba tacuisse, per que appareret de quibus seminibus loqueretur, quem testem adhibuisti, ne mente uigili lector admoneretur , ita in paradiso potuisse  seminari homines in aruis genitalibus feminarum per membra genitalia masculorum, sicut frumenta in terris agricolarum manibus seminantur; ut sic ad hominem serendum stimulus nullus libidinis incitaret, quemadmodum ad hominem pariendum nullus dolor urgeret. Quibus hec tranquillitas displicet, rogo, quid eis in carne, nisi quod pudet placet? Nec sane concupiscentie carnalis puderet, si hoc solum carnem liberet, quod mens iuberet, et quando liberet [1 1Kb] , et quantum iuberet. Nunc ergo quoniam talis non est, cur ei contra nos suffragamini, et non eam potius nobiscum fatemini aut de peccato natam, aut peccato esse uitiatam?

Xu. IUL. Iam uero quis risum teneat prudentium, cum ad hec que subdidisti exempla peruenerit? Ais enim: De ipsis uerbis Apostoli refutaretur, non religiose uoluntatis, sed libidinose uoluptatis pudens nominator, et impudens predicator. De ipsis quippe seminibus, que in agris agricole seminant, potest iste redargui. Cur enim non credamus, Deum potuisse in paradiso concedere homini beato de suo semine, quod concessum uidemus agricolis de tritici semine; ut eo modo illud sereretur, sicut hoc seritur, sine ulla pudenda libidine ? Quam uenuste pudens nominator et impudens predicator dat omnino incompositos motus, et circulatorum carmina dicit. Sed illud aliud nisi letissime legi non potest: quoniam si non peccasset Adam, sic potuit mulier, sicut seges, ad fecunditatem parari: forte ut per omnes articulos ac per minutas corporum fistulas, quas medici uocant, spice erumperent filiorum; atque ita omnibus leta [2 1Kb] partibus, partus pro pediculis [3 1Kb] exsudaret. Sed si aliqui et per oculos erumperent, auferrentur lumina parienti, et si pupularum globulis examina galeata prodirent, imprecaretur sine dubio cecitas orbitatem. Nec difficulter sane, non parta, sed sudata soboles necaretur, atque haberetur gens, ut apud fabulas Myrmidonum, ita apud Manichei dogmata, uel pedicularia, uel publicaria. Sed hec esset fetura mulieris: uir autem quid posset efficere? Admoueret nimirum non membra, sed ferramenta, et genitalium uacuus imprimeret uomeres ac ligones. Grates ergo et amplissime primorum hominum debentur errori, quo tam beate nature tormenta [4 1Kb] uitata sunt. Mitius partus agit cum feminis, et maritus, quam si aut aratra sentirent, aut importuna per totum corpus fecunditate siluescerent. Impleantur Manicheorum facies ignominia [5 1Kb] , et querant nomen tuum, Domine. O portenta criminantium innocentes et Deum, suffragia argumentorum et testimoniorum! Cur, inquit, non credamus quia potuit aliter fieri natura,  quam facta conspicitur? Quasi queratur quid potuerit, et non quid instituerit Deus. Si libet ea libidine opinandi que sunt facta reprehendere, ut dicamus, quia fieri aliter potuerunt, ideo que sunt instituta non reddunt nature bone testimonium; pronuntiemus quia potuit Deus bicipites facere mortales, ideo unicipites, et qui pedibus insisterent male sunt facti; fieri enim capitati ab utraque parte potuerunt: que forma in quibusdam solet apparere uermiculis, quorum aluum uertex ambifariam natus includit, ut ab utroque incipientes ex humero, finem habere intelligantur in medio. Admittantur ista ludibria, et quis erit delirandi finis? Potuit ergo facere Deus, ut de terra cum floribus homines germinarent: quantum ad uirtutem, potuisse non abnuo; sed noluit nisi ut de sexibus nascerentur. Nunc ergo queritur quid fecerit, non quid potuerit. In quo loco furiosa responsio est, ut dicatur, Malum est quod est, quia potuit Deus aliter facere; hoc est enim laudare Deum in uituperationem sui, et in maculam consilii eius omnipotentiam predicare. Non solum nulla laudatio, uerum etiam ingens contumelia est, dare uiribus quod sapientie detraxeris, et dicere adfuisse Deo fortitudinem, sed defuisse consilium. Pertingit omnino ad negationem potentie, reprehensio consulentie: non omnia potest, si ordinare bene non potest. Imo si sapientie [1 1Kb] sublimitate deficitur, nichil de reuerentia diuinitatis retentat: quod quia suspicari profanissimum est, recurrit illud, quo tradux uestra iugulatur. Deus qui fecit omnia bona ualde, nichil ita instituit, ut in illo genere quod factum est, fieri potuisse aut aptius, aut rationabilius, approbetur. Sapientia quippe et omnipotentia ex equo preditus non institueret, quod homunculus posset iure reprehendere. Quecumque ergo in omnibus omnino creaturis naturalia docentur, ita summe facta sunt, ut affectata in his emendatio, stulta et profana doceatur. Ut ergo forma equi, forma bouis habent quidem in mutua collatione distantiam, in suis tamen generibus aptam ex omni parte concinentiam ita sortite sunt, ut nec debuerit, nec potuerit [2 1Kb] aut equus aut bos, secus quam formatus uidetur, institui : ita et homo quem supra iam gradientium generalitas indicauit, sic est per uniuersa formatus, ut melius a nullo fingi posset: qui accepit prudenter in corpore et locos decoris, et locos pudoris, ut in se ipso et uerecundiam et confidentiam disceret; ne et deformis uideretur, si esset per cuncta uelatus; et deses redderetur ac negligens, si semper esset per cuncta uulgatus. Ac per hoc fecunditas humana, non alia quam que habet, utriusque sexus debuit membra suscipere, non aliam rationem  uiscerum, non alios sensus, non aliam uoluptatem. Admoneamus igitur Manicheos, ut desinant reprehendere diuine facta sapientie, ut opinionum suarum corrigant prauitatem: quia nec ad questionem attinet [1 1Kb] , si aliter homines quam uniuersitas testis est, generaturi fuisse dicantur; nec melius eos fieri potuisse quam facti sunt, ut ratio, ita et Scriptura testatur, que clamat Deum non solum bona, sed etiam ualde bona fecisse omnia . Ac per hoc ut per totum opus, hic quoque Manicheorum dogma collapsum est. In futuro autem tempore gloriosiora corpora, nec opis egentia, fore beatorum fatemur. Sed et hoc ipsum optime institutum est a Deo iustissimo ac sapientissimo, ut statum premii neutiquam natura peruerteret [2 1Kb] ; sed esset primus gradus, in quo consisteret ingenuitas naturalis, et de quo, pro iure arbitrii liberi, uel ad penarum ima descenderet, uel ad gloriarum cacumen per eas uias, quas Deus instituit, niteretur.

AUG. Prorsus, Iuliane, non putasti et mea et tua homines esse lecturos; sed eis tantummodo scripsisti, qui meis ignoratis siue neglectis, nec utrisque diligenter inspectis, tua sola legere ac nosse curarent; nec dixisse me crederent, nisi quod a te commemoratum, tanquam de meis, in tuis litteris inuenirent. Hinc enim factum esse uideo, ut quia ego dixeram, »Cur enim non credamus Deum potuisse in paradiso concedere homini beato de suo semine, quod concessum uidemus agricolis de tritici semine, ut eo modo illud sereretur sine ulla pudenda libidine?« tu his uerbis meis uelut respondens, tua uaniloquia dilatares, eo usque progressus et diffusus, ut me sensisse iactares, »si non peccasset Adam, sic potuisse mulierem ad fecunditatem parari, forte ut per omnes articulos, ac per minutas corporum fistulas, quas medici poros uocant, spice erumperent filiorum, atque illa omnibus leta partibus, partus pro pediculis exsudaret,« et cetera que commemorare me tedet, te autem non puduit aggerare. In quibus etiam de uiro dixisti, quod »admoueret nimirum non membra, sed ferramenta, et genitalium uacuus imprimeret uomeres et ligones.« Hec certe atque huiusmodi , numquid mea uerba garrire te sinerent, que non ob aliud preteriisti atque tacuisti, nisi ut tibi in istis latiora delirandi spatia preparares? Ego enim dixi, seri hominem potuisse, ad uoluntatis nutum membris obsequentibus genitalibus: tu autem genitalia membra tacuisti, ut ires per mulieris articulos et minutissimas fistulas filios per corporis poros tanquam pediculos exsudantis, et per oculorum pupulas cecitate consequente parientis. Membra, inquam, genitalia tacuisti, quasi nos ea, si Adam non peccasset, defutura hominibus diceremus; ut posses ridicula,  non urbanitate, sed nugacitate dicere, quod »uir genitalium uacuus uomeres et ligones fetande coniugi imprimeret.« Numquid de numero questio est, figuraque membrorum; que ad generandum creata possent in locis suis salua et integra, nec indigere incitamento libidinis, et seruire imperio uoluntatis? Que ideo a me commemorata commemorare noluisti, cum uerba mea poneres, ne silentium tibi imponeres, et ad illa que de filiis per totum corpus tanquam pediculis erumpentibus, et de ferramentis agricolarum ad impregnandas feminas adhibendis, que tibi festiuissima dicacitate sonare uidebantur, cum uanitate ineptissima dicerentur, os aperire non posses. Unde nec illud meum, quod in eodem loco, quem uelut redarguendum susceperas, de parturientium doloribus posui, putasti esse tangendum. Si enim femine sine parturitionis cruciatibus parerent, puto quod non eis membra [1 1Kb] genitalia, sed tormenta penalia defuissent. Porro Scriptura diuina  de peccato Eue hoc tormenti genus in femineum genus transisse testatur . Hoc tu in meis uerbis preterire quam pertractare maluisti, ne diceretur tibi, ita saluis atque integris utriusque sexus genitalibus in illa felicitate paradisi potuisse sine pudenda libidine concumbere [2 1Kb] coniuges, sicut potuerunt saluis atque integris femineis genitalibus parere sine gemendo [3 1Kb] dolore mulieres. Sed uos non solum cruciatus et gemitus parientium, uerum etiam labores alios erumnasque mortalium, non a tempore arbitrii liberi eorum, sed a die exitus de uentre matris eorum, mauultis in loco tante illius beatitudinis ponere, quam pudendam susceptam uestram ipso ibi saltem pudore non ponere. Et tamen qui negas in istam mortalitatem post peccatum mutatam fuisse naturam; fateris post meritum bone uoluntatis in gloriam beate immortalitatis esse mutandam. In cuius glorie cacumen paruuli, quod non potestis negare, meritis non sue, sed aliene uoluntatis ascendunt [4 1Kb] ; quos non uultis credere meritis male uoluntatis aliene, sed tamen eius in cuius lumbis ratione seminis fuerunt, ad profunda miseriarum quas nouimus, fuisse deiectos.

XuI. IUL. Sed iam pergamus ad reliqua. Postquam ergo Abrahe, quod a me positum fuerat, uitauit exemplum; conatus est asserere, Abimelech quoque, qui orante Abraham [5 1Kb] , cum mulieribus suis sanatus, refertur, ut ad generationis operam, a qua per plagam erat suspensus, posset redire, non detractione libidinis, sed dolore aliquo posse intelligi mulierum uuluam fuisse conclusam : quasi a nobis assereretur impendio, ut appetitus eis [6 1Kb] naturalis redditus uideretur: cum ego testimoniis  illis id solum probare fuerim contentus, impeditum concubitum, qui sine libidine esse non poterat, per iram Dei, redditumque per indulgentiam Dei, siue amolitis obstaculis, siue irritamentis solemnibus restitutis; tamen diabolicum non doceri, sed etiam per hoc ad Dei operam pertinentem, qui inter corporis instrumenta mediocria, sed innoxia, non specie, non modo, uerum solo peccaret excessu.

AUG. Quis non intelligat, si Deo indignante accidit aliquid corpori feminarum, unde impediretur concubitus, et per hoc proles, que utique non posset, nisi a concumbentibus concipi, eo remoto impedimento, talem concubitum redditum, qualis est in corpore mortis huius, id est, cum libidine? In talem quippe statum reuocantur corpora, cum sanantur, qualem iam sortita est post peccatum natura mortalium, que illos compellit in mortem. Sed in corpore uite illius, ubi homo, nisi peccasset, non erat moriturus, alius procul dubio status fuit: unde aut nulla ibi, aut talis, qualis nunc est, libido non fuit, qua caro contra spiritum concupisceret; ut ei necesse esset aut subiugari, aut reluctari; quorum alterum honestati, alterum paci beatitudinis illius conuenire non posset. Noli ergo duas istas uitas heretica peruersitate confundere: aliter in corpore corruptibili, quod aggrauat animam , uiuitur [1 1Kb] ; aliter in paradiso, si permansisset hominis rectitudo, in qua creatus fuerat, uiueretur. Esset ergo et ibi propter generationem concubitus coniugum; sed aut membris genitalibus sine ulla libidine seruientibus menti, aut ipsius, si ulla esset, libidinis motibus nunquam repugnantibus uoluntati: que si talis esset, pudenda non esset; nec corporis membra, que suo uel sollicitaret impetu, uel moueret, pudenda proprie uocari faceret, uelarique compelleret; quod post peccatum factum esse, nec nisi peccati pena fieri potuisse, Dei uerba testantur. Quis, inquit, nuntiauit tibi, quia nudus es, nisi ex ligno quod preceperam tibi tantum ne ex eo manducares, ex eo manducasti ? Non, inquit, tibi nuntiata esset nuditas tua, nisi esset a te preuaricata lex mea. Quid est autem nuditas nuntiata, cui procul dubio ignota non erat, nisi eo motu stimulante, ut inusitato aspectu se urgeret aduerti, pudoremque incuteret? Quoniam peccato factum erat, ut hominis pars inferior contra superiorem, hoc est, caro contra spiritum concupisceret. Sed tu contra omnia claudis oculos, et Deo manifestante quod non confunderetur homo de sua nuditate, nisi peccasset, ita fuisse asseris institutum, ut etiamsi non peccasset, puderet eum nuditatis sue. Deus enim dicit: Quis nuntiauit tibi nuditatem tuam, nisi quia peccasti? Et tu dicis : »Sic est homo per uniuersa formatus, ut melius a nullo fingi posset: qui accepit prudenter in corpore et locos decoris et locos pudoris, ut in se ipso et uerecundiam et confidentiam disceret; ne et deformis uideretur, si esset per cuncta  uelatus; et deses redderetur ac negligens, si semper esset per cuncta uulgatus.« Ac per hoc, secundum te longe melior peccando factus est homo: nisi enim peccasset, quem Deus fecerat [1 1Kb] rectum , uiueret imprudenter non dignoscendo in corpore suo locos decoris et locos pudoris, et impudenter nulla uelando, et negligenter cuncta uulgando: neque enim uitaret hec uitia, nisi ei, quia peccauerat, sua fuisset nuditas nuntiata.

XuII. IUL. De quo quoniam satis actum est, ad illa properemus, que super naturali malo Manicheus olim acute, sed, ut probabo, perplexitate questionum deceptus obiecit. Breuiter tamen prius, quid Augustinus contra Apostoli testimonium retulerit, uentilemus. Ego ergo cum notam istam operam sexuum a Deo auctore corporum institutam, etiam beati Pauli testimonio apertissime dixissem probari, qui inuectus in flagitia eorum, quos in uirilis quoque sexus concubitum precipitarat insania, ait, Relicto naturali usu femine, accensi sunt in desideria sua ; intuli Apostolo teste, approbari usum femine naturaliter institutum. Ad hoc ergo iste rescribens: »Non dixit,« inquit, »Apostolus coniugalem usum, sed naturalem, eum uolens intelligi qui fit membris ad hoc creatis, ut per ea possit ad generandum sexus uterque misceri: ac per hoc, cum eisdem membris etiam meretrici quisque miscetur, naturalis est usus, nec tamen laudabilis, sed culpabilis. Non ergo isto nomine, id est, usu naturali, coniugalis est laudata commixtio; sed immundiora et sceleratiora flagitia denotata sunt, quam si illicite feminis, sed tamen naturaliter uterentur« . Id est, hic usus femine quem pronuntiauit Apostolus naturalem, non intelligitur coniugalis, ut bonus licitusque doceatur: sed ideo, inquit, dictus est naturalis, quia diuersitatem sexus ad hoc indicat institutam, ut et commixtui pararetur et partui. Queis molitionibus cum iuuaretur nichil, cur tantum immoratus est? Profecto ob hoc solum, ut hi qui eum sequuntur, solutum putent quod uiderint fuisse contactum: ceterum quam nichil dixerit, breuis disputatio palam faciet. Nempe Apostolus femine usum ait naturaliter institutum, nec commendauit alteram commixtionem primitus ordinatam; sed de eo usu disputans, in quo libidinem cunctis nouerat uiguisse temporibus, naturalem illam uocauit.

AUG. Usus femine naturalis est, cum eius masculus illo membro utitur, quo natura eiusdem generis animantium propagatur: propter quod etiam ipsum membrum natura proprie dici solet: unde Cicero ait, mulierem uidisse se in somnis presignatam habere naturam . Usus itaque naturalis et licitus est, sicut in coniugio; et illicitus, sicut in adulterio: contra naturam uero semper illicitus, et procul dubio flagitiosior atque turpior; quem sanctus Apostolus et in feminis et in masculis arguebat, damnabiliores uolens intelligi, quam si in usu  naturali, uel adulterando, uel fornicando peccarent. Usus itaque concumbentium naturalis idemque inculpabilis, et in paradiso esse potuisset, etiamsi nemo peccasset; non enim aliter ad humanum genus secundum benedictionem Dei multiplicandum filii gignerentur: sed eum uocatum esse ab Apostolo usum naturalem, in quo libidinem cunctis nouerat uiguisse temporibus, quis tibi dixit, nisi heresis uestra? Absit enim ut Apostolus etiam illo tempore hominum crederet pudendam uiguisse libidinem, quando nudi erant, et non pudebat eos. uerumtamen etiamsi Apostolus diceret, quod ipse dixisti, »in usu femine naturali cunctis temporibus uiguisse libidinem;« in his quoque uerbis haberem quod recte intelligerem, ne pudendam susceptam tuam in illius beate uite corporibus, que nondum fuerant corpora mortis huius, sicut tu facis, mente stultissima, lingua loquacissima, fronte impudentissima, collocarem. Cunctis quippe temporibus ex quo utriusque sexus fieri concubitus cepit, procul dubio usus femine naturalis sine hac pudenda libidine esse non potuit: iam enim non uite illius, sed mortis huius habebant corpus, quando post peccatum de paradiso egressi, masculus et femina utrumque sexum naturaliter primitus miscuerunt. Quod si ante facerent, ibi libido uel nulla esset, uel pudenda non esset: non enim sollicitaret inuitum, et repugnare sibi cogeret castum; sed aut sine illa officium suum genitalia, iubente mente, peragerent; aut illa si esset, cum opus esset, assurgeret, tranquillissimum nutum subsequens uoluntatis, nec opprimens cogitationem turbulento impetu uoluptatis. Talem se modo non esse, multis suis importunis et cercendis motibus confitetur: ergo aut uitium esse, aut uitiatam se esse testatur. Ecce unde dicebat Apostolus, Scio quia non habitat in me, id est in carne mea, bonum . Ecce unde trahitur a nascentibus originale peccatum. Hoc malo bene utitur pudicitia coniugalis: hoc malo melius non utitur religiosa continentia uidualis, uel sacra integritas uirginalis.

XuIII. IUL. Hoc nos intelleximus, cumque de nature institutione loqueremur, id protulimus quod Apostolum sensisse constabat. Tu igitur quid promouisti, ut referres non ab eo usum coniugalem, sed naturalem uocari? Aut quo ore subiungis, quoniam »cum iisdem membris meretrici quisque miscetur, naturalis est usus, nec tamen laudabilis, sed culpabilis?« Ut enim etiam hic ostendamus, quod frequenter aperuimus, unam a te saltem sententiam non proferri, que non aduersum te plurimum ualeat: si usus fornicationis naturalis, nec tamen laudabilis, sed culpabilis dicitur, ob hoc quia meretricis usus est; sine dubio coniugalem, quia honestum atque licitum, non culpabilem, sed laudabilem profiteberis.

AUG. Non quia sine malo est, sed quia bene utitur malo, coniugalis concubitus merito inculpabilis dicitur. Sic enim bonum est bene uti malo, quemadmodum malum est male uti bono. Sic ergo bene utuntur coniugati libidinis malo, quomodo male utuntur adulteri corporis bono. Hoc iam non semel dixi,  et sepius me dicere non pigebit, quamdiu te ueris contradicere non pudebit [1 1Kb] .

XIX. IUL. Et ubi est crimen tuum diabolicum, quod illi argumento pudoris nitebaris affigere? Non enim iam libido reprehenditur, que et in prohibito et in concesso usu, nature ipsius conditione sentitur; si deprauatio eius, ad id quod non licebat excurrens, sola culpatur.

AUG. Non sola »culpatur deprauatio libidinis ad id quod non licebat excurrens:« sed tua magna deprauatio est, cum a te non culpatur ad id quod non licebat impellens. Quando enim ad id quod non licet impellit, profecto nisi prauitati eius repugnetur excurrit. Et hec est concupiscentia carnis, qua caro concupiscit aduersus spiritum; aduersus quam propterea concupiscit et spiritus, ne quo impellit excurrat. Malum est ergo, et quod impellit in malum: sed si non excurrit, repugnante sibi spiritu, non uincitur homo a malo. Tunc autem omni malo carebit, quando cui repugnet non erit. Neque hoc cum fiet, natura, sicut Manicheus insanit, a nobis separabitur aliena, sed sanabitur nostra. Que nunc, si quemadmodum regeneratione et remissione peccatorum sanatur a reatu, sic ab omni esset infirmitate iam sana; non contra carnem spiritus concupisceret, ut non operaremur nisi licitum; sed ita caro spiritui consentiret, ut nichil contra illum concupisceretur illicitum.

XX. IUL. Utque presse interrogemus et breuiter: apostolum Paulum, cum naturalem usum femine nuncuparet, possibilitatem rei et honestatem, an solam possibilitatem indicasse arbitraris? id est, hoc nomine, naturali, intelligere nos uoluit usum qui fieri poterat et debebat; an qui poterat, sed non debebat? Si dixeris, Qui poterat, licet non deberet, qualis in adulteris agitur: ergo et illud aliud flagitium non erit contra naturam, quia [2 1Kb] membris agitur naturalibus. Si autem expauescens retuleris, quod et ueritas habet, Apostolum usum uocasse naturalem, qui fetibus destinatus honeste agi, quippe naturaliter, ut poterat et debebat, id est, in corporibus uel singularum uel plurium feminarum, temporum tamen ratione concessis: fateberis sine dubio inepte argumentatum fuisse; beatumque Paulum nomine naturalis usus, non fornicationem, sicut tu putaueras, sed et honestum et legitimum, qui fecunditati paratus est, corporum indicasse commixtum. Nos ergo merito generaliter defendimus, quod Manicheus generaliter arguebat. Tu enim dicis commixtionem hanc sexuum cum uoluptate, per diabolum institutam, causam originalis esse peccati, et necessitatem omnium criminum; ac per hoc ipsam criminaris naturam: nos quid consequentius facere potuimus, quam ut teste Magistro Gentium, nature generalitate defenderemus et adscriberemus operi Dei, quod tu naturaliter malum uocabas? Factumque est ut quod tu dicis diabolicum, nos ad refellendum te probaremus naturaliter  [1 1Kb] institutum. Ista est quippe legitima et erudita responsio, ut quod in specie accusatur, defendatur in specie; et quod in genere arguitur, uindicetur in genere. Quod etiam Manicheus intellexit, quem tu equas crimine, sed non equas ingenio: ideo ille omnem substantiam corporum transcribit diabolo; tu autem non uniuersam, sed, sicut in priore libro diximus, meliorem. Triumphauit ergo ueritas sacris stipata presidiis, que per Apostolum probans naturale coniugum negotium, et per hoc ad Deum pertinere qui esset auctor nature, uestra figmenta disrupit, qui id preuaricatorium, non naturale iuratis.

AUG. Iam etiam supra satis diximus quem dixerit Apostolus usum femine naturalem, et cur appellauerit naturalem, id est, cum fit eis membris utriusque sexus, que ad propagandam sunt instituta naturam; siue talis usus esset, qualis in paradiso esse potuisset, nullo scilicet utens malo, uel nulla existente, uel nonnisi nutum uoluntatis subsequente libidine; siue qualis nunc est ex quo esse cepit, uel licitus sicut in coniugio, bene utens et corporis bono et libidinis malo; uel illicitus sicut in adulterio, male utens et illo bono et illo malo; nec tamen etiam ipse discedens ab eis membris, que nature etiam nomine proprie nuncupantur. Nihil est itaque cur presse, ut dicis, ac breuiter interroges, utrum Apostolus in eo quod ait naturalem usum, eum uoluerit intelligi, qui fieri et poterat et debebat; an qui fieri poterat, sed non debebat: non enim ut hoc diceret, aliquid horum intuebatur Apostolus, sed membra tantummodo utriusque sexus genitaliter naturalia, hoc est, ad generandam creata [2 1Kb] naturam. Nam quis ignorat, quod licitus usus femine fieri et possit et debeat; illicitus autem fieri possit, nec tamen debeat; uterque autem sit naturalis, quia utriusque sexus ad naturam propagandam creatis membris genitalibus fit? Tergiuersatorias aufer ambages, remoue loquaces et fallaces fumos uanitatis tue. Libido pecorum ideo non est uitium, quia non ea caro concupiscit aduersus spiritum: quod Manicheus si discernere ualuisset [3 1Kb] , nec pecorum ab opificio Dei ueri alienasset naturas, nec hominum uitia putaret esse substantias. Tu autem nisi cum Ambrosio et ceteris Catholicis senseris atque tenueris, per preuaricationem primi hominis carnis et spiritus dissensionem in nostram uertisse naturam ; quantumlibet Manicheos detestari uidearis, eorum detestandus adiutor sine dubio permanebis; asserendo esse bonum, quod esse clamat ueritas malum; et hoc malum negando ex deprauatione uenire peccato uitiate nature nostre, ut Manicheus, te adiutore, commixtionem nobis nature introducat [4 1Kb] aliene.

XXI. IUL. Simili acumine illud quoque labefactare conaris, quod dixi, euangelico testimonio ex fructibus  suis arborem debere cognosci; ut ostenderem, quod clarum est, doceri bona non posse coniugia, imo ipsam naturam, que coniugiorum operatione suppletur, nec Dei posse opere [1 1Kb] uindicari, si de ea dicerentur crimina pullulare. Ad hoc ergo respondisti: »Numquid Dominus inde loquebatur, et non potius de duabus uoluntatibus hominum, bona scilicet et mala; istam bonam, illam malam arborem dicens; quia de bona uoluntate opera bona nascuntur, et mala de mala? Quod si nuptias arborem bonam intelligamus, profecto e contrario posituri sumus fornicationem arborem malam. Porro si dixerit, non illic [2 1Kb] arboris loco ponendum esse adulterium, sed naturam humanam de qua nascitur homo: ita et hic non erit arbor connubium, sed natura humana de qua nascitur homo« . Falleris: non ibi Dominus loquitur de duabus uoluntatibus, sed de persona sua. Quoniam cum beneficia Iudeis prestaret innumera [3 1Kb] , ab eius nichil criminationibus desinebant. Ceterum cum opera eius, que etiam glorificabant, arguere non ualerent; ipsum tamen Samaritanum ac plenum demonio et Behelzebulis spiritu causabantur illudere. Tunc ergo Dominus ait: Aut facite arborem bonam, et fructus eius bonos; aut facite arborem malam, et fructus eius malos: ex fructibus enim suis arbor dignoscitur . Id est, Aut opera mea uituperate, que bona esse infirmitates pulse et restitute sanitates loquuntur; ut improbum me, operum meorum testimonio comprobetis: aut si hec tanta beneficia non audetis arguere; reddite bone arbori, mihi uidelicet, testimonium fructuum meorum, et amate beneficum, qui beneficia predicatis. Ibi ergo personam de operibus suis Christus iussit agnosci: quod nobis iure suffragatum est, ut doceremus naturam quoque atque coniugia de fructificationis sue qualitate censenda; ut si de his criminum uirus fluebat, criminosa etiam radix iudicaretur. uide ergo quam ad intelligendum cecutias, qui leuare te obiecti mei pondus putasti, fornicationem nuptiis ex aduerso locando, ut sicut bona arbor nuptie, ita mala fornicatio uideretur, de qua, id est, fornicatione, fecunditas nulla deberet existere, ne mala conuinceretur, si bone nuptie bonis fetibus probarentur; cum homo siue de coniugio, siue de adulterio nascitur, non de flagitio, sed de natura seminum prodeat. Flagitium quippe quod mechantium uoluntate committitur, substantie instituta non turbat: uerum exercet se natura per materias suas, et peccato remanente apud illicite uoluntatis auctorem, fetus innocuus de opere Conditoris erumpit. Quod quidem et tu uidisti esse referendum: sed qualiter conatus sis eludere, prudens lector attendat. Ais enim: »Si arboris loco ibi non est ponendum adulterium, sed natura humana de qua nascitur homo: ita et hic non erit arbor bona connubium, sed natura  humana de qua nascitur homo.« Hoc est ergo quod eloqui conatus es: Sicut non imputatur homo fornicationi, sed nature: ita peccatum quod trahitur de parentibus legitimis, non esse imputandum connubio, sed nature humane, quam crimine diabolus infecit antiquo. In adulteris ergo culpasti lasciuientium uoluntatem; sed laudasti humanam naturam, de qua homo etiam per illicitos concubitus nasceretur: in parentibus autem legitimis laudasti connubium, de quo non dicis uenire peccatum; sed uituperasti naturam, de qua dicis infundi crimen horrendum. uigilet hic ergo lector meus. Si naturam humanam in fornicatione laudabilem censuisti, que causam nascenti flagitiis ceuntium impollutam [1 1Kb] fecisset; quomodo hanc ipsam naturam in connubii parte reprehendis, quam dicis causam naturali crimini prestitisse? Ergo non quidem connubium, sed naturam humanam et magnum bonum et magnum malum esse professus es. Nam quid ea nequius, si crimen ingenuit? quid detestabilius, si a diabolo possidetur? Quid ergo habeat artis in semine, ipsa uiderit: qualitatis interim, in qua bonum omne uel malum est, pessime comprobatur, si et ipsa rea, et generans reatus, et diabolice conuincitur tyrannidis satelles. Merito ergo de fructibus suis debet arbor agnosci, ut que causa mali est, mala iure optimo nominetur.

AUG. Causam mali originalis, nec coniugium esse, nec adulterium, satis res ipsa declarat: quoniam, id quod bonum est in natura hominis, Deo creante ex homine nascitur; et id quod malum habet propter quod renasci debet, ex homine trahitur. Causa porro huius mali est, quod per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . In quibus Apostoli uerbis in aliam sententiam detorquendis, quanta loquacitate inaniter laboraueris, uident qui tua et nostra intelligenter legunt. Quid te igitur adiuuat? utquid abs te, queso, commemoratum est euangelicum testimonium, quod arbor bona bonos fructus facit, cum tu de coniugali loquereris bono, eiusque fructus uelles esse homines; tanquam ideo demonstrans eos sine malo nasci, quia bonum sunt nuptie, et non potest arbor bona fructus malos facere; cum homines nascuntur [2 1Kb] ex hominibus, siue cum originali noxa, unde dicit Apostolus, Corpus mortuum est propter peccatum ; siue sine ulla noxa, ut uos contenditis contra Apostolum, non tamen per coniugales solos, uerum etiam per concubitus impudicos; et aliquando sint sterilia coniugia, fecunda adulteria? Utrum autem Dominus duas uoluntates, sicut nos dicimus, in duabus arboribus insinuare uoluerit, unam bonam, qua bonus est homo, que non potest facere opera mala, id est, fructus malos; alteram malam, qua malus est homo, que non potest facere opera bona, id est, fructus bonos; an sicut tu dicis de se ipso Iudeis  ista locutus sit, qui nosse uolunt, Euangelium legunt, te negligunt [1 1Kb] . Dominus enim cum cauendos esse monstraret, qui uenirent in uestitu ouium, intrinsecus autem lupi essent rapaces: Ex fructibus, inquit, eorum cognoscetis eos. Numquid colligunt de spinis uuas, aut de tribulis ficus? Sic omnis arbor bona fructus bonos facit; mala autem arbor fructus malos facit. Non potest arbor bona fructus malos facere, neque arbor mala fructus bonos facere . Et secundum Lucam, cum hypocrite arguerentur, due iste arbores commemorate sunt, et mox euidenter exposite, subsequente Domino atque dicente: Bonus homo de bono thesauro cordis sui profert bonum; et malus homo de malo profert malum: ex abundantia enim cordis os loquitur . Ubi autem ait, Aut facite arborem bonam et fructum eius bonum, aut facite arborem malam et fructum eius malum , unde dixerit mox aperiens: Siquidem ex fructu, inquit, arbor cognoscitur. Progenies uiperarum, quomodo potestis bona loqui, cum sitis mali? ex abundantia enim cordis os loquitur. Bonus homo de bono thesauro profert bona; et malus homo de malo thesauro profert mala . uidesne te falli, non me? Redi ergo ad causam operis mali, et inuenies uoluntatem malam: redi ad causam originalis mali, et inuenies primi hominis uoluntatem malam, et ea uitiatam naturam bonam.

XXII. IUL. uerum hec loquimur, ut fidei uestre quis sit finis ostendam: ceterum illud inconcussum ualet, quod disputationibus precedentibus fundatum est, nec quidquam malum esse, preter opus uoluntatis quod iustitia prohibet perpetrantis; nec quod naturale est, posse malum conuinci. Manet ergo hec inconcussa turris, de cuius edito latrocinia diuersorum propulsantur errorum.

AUG. Quid est quod dicis; aut que sunt tue precedentes disputationes, nisi loquacissime uanitates? Quid est quod dicis, »nec quidquam malum esse, preter opus uoluntatis quod iustitia prohibet perpetrantis?« Ergo ipsa uoluntas mala non est malum, si non est quidquam malum nisi opus eius? Neque enim est consequens, ut mala uoluntas habeat etiam perpetrandi operis facultatem: ac per hoc te auctore non erit malum hominis male uelle, quando non potest facere. Quis istam ferat insipientiam, uel potius amentiam? Ubi etiam ponimus, quia si non est malum quidquam, nisi opus uoluntatis quod iustitia prohibet perpetrantis; non erunt mala quecumque homines nolentes siue agunt, siue patiuntur: non erit malum quod clamat Apostolus, Non enim quod uolo, facio bonum; sed quod nolo malum, hoc ago : non erit malum supplicium ignis eterni, ubi erit fletus et stridor dentium ; quia id uolens nemo patietur, et non est opus uoluntatis quod iustitia prohibet perpetrantis, sed pena nolentis. Quando ista saperes, si non mirabiliter desiperes  [1 1Kb] , uel potius insanires? Quid est etiam quod dicis, »nec quod naturale est, malum posse conuinci?« Itane uero  malum non est surditas naturalis, que ipsam quoque, ex qua iustus uiuit , impedit fidem, quoniam fides ex auditu est ? Sed uos, nisi surdi intus essetis, Apostolo dicente, Fuimus enim et nos naturaliter filii ire, sicut et ceteri ; cordis auribus audiretis. Sed pergite adhuc, et cordibus cecis surdisque clamate, Non est malum naturaliter esse obliuiosum, naturaliter esse obtunsum, naturaliter esse iracundum, naturaliter esse libidinosum. Cur enim non securi fatua ista uerba iactatis, quibus malum non est etiam ipsa fatuitas naturalis? Usque adeo quippe omne originale malum meritum negantes, cuncta naturalia uitia laudare cogimini, ut non solum corpore deformes, debiles, monstruososque fetus, uerum etiam fatuos, si nemo ibi peccasset, exorturos in paradiso fuisse dicatis; dum tamen pudendam susceptam uestram, qua caro concupiscit aduersus spiritum, inter delicias loci illius beatissimi collocetis.

XXIII. IUL. uerum nunc, quod locus exigit, insequamur. Apparet te, subtilissime disputator, unam eamdemque rem, naturam scilicet humanam magnis extulisse laudibus, sed maioribus maculasse criminibus: quod sicut uno tempore, uno opere [2 1Kb] , unoque consilio euenire simul non potest; ita ratio naturalis nequaquam capit hec, uel sub alternatione [3 1Kb] contraria, sed uno semper plena, id est, taxatione boni, nunquam propter malum, quod eius instituta peractoris sui non capiunt dignitatem [4 1Kb] , nisi a pollutissimo Manicheorum dente mordetur. Sed hoc expleto, illud inquiro, quos putes connubii fumos sequendos. Nam si connubium fateris non esse causam hominis, sed naturam; peccati quoque causam non esse connubium, sed naturam; hoc connubium, cui laudem dabas, totum prorsus euanuit. Cui ergo rei adscribitur, si nec mali tui, nec boni mei causa est? Si ab honestate connubii hominem submoues, ne eum etiam fornicationi cogaris adscribere; a necessitate connubii peccatum remoues, ne nuptias damnare uidearis; quid remansit laude dignum in possessione coniugii? Cur illud times uiolare sermone, quod admota disputatione funditus subruisti? Cuius ergo rei causa esse dicetur, si nec malo nec bono participat naturali? Nihil ergo iam agit in rebus humanis nomen honestasque coniugii? Sed angeris, et dure quidem: subueniendum est igitur anhelo seni. Remansit quod ei dare possis, sine quo tamen nichil aliud inuenitur: uidelicet ut dicas hoc connubium stare pro foribus, ut ad uoluptatem ceuntium nullam obscenitatis famam permittat irruere, sed suo titulo illi negotio honestatem uindicet et pudorem. Sine causa ergo connubii fidem subdola corrumpere laude uoluisti:  nulli est infestius, quam tibi [1 1Kb] . uos omnino proturbat [2 1Kb] , nec ad lacerationem commixtionis tutele sue credite, Manicheorum linguas permittit irrepere. Habent, inquit, suo dogmate digna meritoria, in quibus nocturnis horis expleantur: illam uerecundantium uoluptatem [3 1Kb] connubii tuentur excubie, arcentur crimina, et honor honestatis admittitur: priuilegia sibi ab Apostolo concessa defendunt [4 1Kb] honorabiles nuptias et thoros immaculatos; fornicatores autem et adulteros iudicabit Deus . Ubi est ergo criminosa commixtio, si negotio eius atque secreto auctoritas connubii, quod laudabas, obsequitur?

AUG. Tu quidem, ut ex fructibus suis cognosci arborem diceres, non nature hoc euangelicum testimonium, sed nuptiis proficere uoluisti. Nam tua uerba ista sunt: »Si ergo trahitur,« inquis, »et de nuptiis originale malum, causa mali est conuentio nuptiarum, et necesse est malum esse per quod et ex quo malus fructus apparuit, dicente Domino in Euangelio, Ex fructibus suis arbor agnoscitur. Quomodo,« inquis, »tu audiendus putaris, qui dicis bonum esse coniugium, de quo nichil aliud quam malum prodire definis? Constat igitur,« inquis, »rea esse coniugia, si peccatum inde originale deducitur, nec posse defendi, nisi fructus eorum innocens approbetur: defenduntur autem, et bona pronuntiantur: fructus igitur approbatur innocuus.« Nempe his uerbis tuis satis clarum est, arborem te intelligi uoluisse coniugium, et fructus arboris eos fetus qui coniugum commixtione nascuntur. Sed quia hinc ratione manifestissima exclusus es, et ex adulteris enim tales fetus oriuntur: ad naturam putasti esse fugiendum, in cuius altitudine latitares; de qua non agebas, quando propter connubii bonum fructusque eius bonos similitudinem arboris euangelice cecus adhibebas. Defende ergo naturam contra originale peccatum: relinque coniugia, ipsam dic bonam arborem, quia siue de coniugiis, siue de adulteriis, ipsa gignit homines; quos ideo dicis fructus bonos arboris bone, ne aliquem reatum ex origine deprauata credantur generatione traxisse, regeneratione soluendum; ne indigeant saluatore, ne in remissione [5 1Kb] peccatorum fuso sanguine redimantur. Age ista ut detestandus hereticus: imple paradisum Dei, etiamsi nemo peccasset, libidinibus concupiscentium, certaminibus contra libidines dimicantium, doloribus parturientium, fletibus uagientium, morbis languentium, funeribus morientium, merore lugentium. Sic age, hoc te decet: tales enim, te auctore, subsequuntur pene bonos fructus arboris bone, et insinuant paradisum deliciarum, sed Pelagianorum. Quin etiam meam disputationem dialecticus acutus irrides, dicens, unam eamdemque rem, naturam uidelicet humanam, magnis  extulisse me laudibus, sed maioribus maculasse criminibus. Ego uero non Aristotelem uel Chrysippum, multo minus uanum cum sua loquacitate Iulianum, magistrum delector habere; sed Christum, qui profecto nisi natura humana magnum esset bonum, non pro illa homo fieret, cum Deus esset; nisi magno peccati malo mortua esset, non pro illa moreretur, cum sine peccato ipse uenisset et mansisset. Rursus tamen, quasi non tibi natura humana sufficiat, que talis de adulteris, qualis de coniugibus nascitur, de bonitate nos putas urgendos esse nuptiarum, querens quid agant in rebus humanis, si neque malum ipsis imputandum est, quod non de illis, sed de uitiata per peccatum origine trahitur; neque bonum, quia homo etiam de adulteris nascitur. Et quia honestatem connubii a concubitus illiciti turpitudine inuenimus esse discretam, hinc existimas confici, nullum originale malum trahi de coniugali concubitu; non intuens, quod si connubii bonum causa esset ne malum traherent, qui de coniugibus nascerentur; profecto adulterii malum causa esset ut malum traherent, qui de adulteris nascerentur. Habent igitur in rebus humanis honestum locum suum nuptie, non ut homines nascantur, qui etsi nulla nuptiarum lege, naturali usu passim sexus uterque concumberet, utique nascerentur; sed ut ordinata propagatione nascantur; et quemadmodum partu certe sunt matres, ita fide coniugii habeantur certi et patres: et ne tua pudenda suscepta per quaslibet feminas tanto turpius, quanto liberius euagetur. Sed non quia de nuptiis certo genitore homo nascitur, ideo non indiget saluatore per quem renascatur, ut a malo cum [1 1Kb] quo nascitur, liberetur. Non est itaque in connubiis, ut nos dicere calumniaris, criminosa commixtio: sed ideo laudanda est coniugum castitas, quia sola potest bene uti malo, quod tu deformiter laudas.

XXIu. IUL. His igitur absolutis uel breuiter ostendam, quam iaceas in profundo ignorantie, qui hactenus subtilissimus et acutissimus habebare. Dicis te nature adscribere crimen, quod transit in sobolem, non tamen in nuptiis [2 1Kb] : sicut e regione, hominum nature applicas, non flagitio. Et ideo fingis te quidem laudare connubium, ne aperte deprehendaris Manicheus; sed uituperas naturam, cui et malum inesse, et de qua propagari malum fateris. Nunquam igitur audire potuisti disputationis regulas et sanissime constituta rationis? In omnibus enim predicamentis plus amplectuntur genera, quam species; inde autem etiam fiunt genera subalterna: plus autem species, quam atomi; suntque genera quibus species continentur, species autem speciales quibus indiuidua concluduntur. Minorum ergo quassatio, superiora non quatit; superiora uero casibus suis omnia, que complectebantur, inuoluunt. uerbi gratia, animal  genus est: sed latitudine sue significationis diuersas species comprehendit, scilicet hominis, equi, bouis, etc. Si ergo pereat una species, genus illud non sentit exitium: fac enim ut de rebus, boum natura deficiat; genus nimirum interemptum non est, aliorum animalium permanente natura. At contra, si hoc quod est animal, auferatur de rebus; omnes sine dubio species, que hoc genere concludebantur, intereunt: nulla enim remanebit species animantis, animali penitus interempto. Ea ergo que superiora sunt, euentus suos atque merita speciebus, quas amplectuntur, impertiunt: non tamen recurrit, ut specierum suarum quasi necessitudinum quarumdam uarietatibus permutentur. Utque ad causam referatur exemplum: nature humane generalitas institutionum [1 1Kb] infra se locatarum genus quoddam est; hec uelut species habet, in situ, in membris, in ordinibus, in motibus, uel aliis id genus. Qualitatem ergo suam omnibus suppositis speciebus impertit: non tamen obnoxiaretur sui [2 1Kb] , ut minorum a se rerum periculis misceatur. Si ergo natura uituperetur, et obnoxia diabolo reaque credatur, coniugium quoque quod sub illa est, et fecunditas, et substantia tota damnabitur. Non potest ergo laudari connubium, quod fit secundum naturam, si natura ipsa reprehenditur. Commoriatur necesse est radici sue germinum succisorum uenustas: et ut rem ipsam planius eloquar, non potest dici bonum negotium nuptiarum, si commixtio naturalis arguitur; quoniam quod depretiatur in genere, cui indiuisibiliter adheret, in specie nequit honorari. Porro cum mala uoluntas instrumentis naturalibus ad flagitia utitur, uis illa uoluptatis et seminis, que nunquam pro ceuntium uoluntate uariatur, nullam patitur criminis societatem; sed materiam Deo prestat operanti, flagitiumque adulterantis solummodo arguit meritum, non nature. Cum igitur de naturalibus disputaremus, perobtunse naturam reprobans connubia laudasti; cum irrefutabiliter constet genus speciebus suis participare, quidquid exceperit: et ideo aut usus, quem naturalem Apostolus dicit, bonus legitimusque censebitur, et erunt honesta coniugia, nullumque erit naturale peccatum; aut si creditur natura esse diabolica, ut sit originale peccatum, connubii quoque usus damnabilis pronuntiabitur. Et non quidem sobrie, ex aperto tamen Manicheorum dogma suscipitur: quod quoniam funestum est, nec apud illos quidquam est aut ueritatis, aut honestatis, aut fidei; apud nullos autem alios opinio potest naturalis esse peccati; ut nos catholicos, ita uos constat esse Macheos.

AUG. Tu certe de arbore locutus es, et fructibus ex quibus arbor agnoscitur, cum in hac similitudine coniugium prolemque intelligendam putasses, exclusus  inde, quia et de concubitu adulterino potest talis existere fructus, ad naturam fugisti. Nec latere nos fugientis transitus potuit: in uerbis enim tuis, que nunc commemorabo, satis euidenter apparuit. Aisti enim loquens ad me ipsum: »Simili acumine illud quoque labefactare conaris, quod dixi, testimonio euangelico, ex fructibus suis debere arborem cognosci; ut ostenderem,« inquis, »quod clarum est, doceri bona non posse coniugia; imo ipsam naturam, que coniugiorum operatione suppletur, nec Dei posse operi uindicari, si de ea dicerentur crimina pullulare.« His tuis dictis aperuisti fuge tue transitum, nominatis coniugiis addendo et dicendo, »imo ipsam naturam, que coniugiorum operatione suppletur.« Distinxisti ergo duo ista, satisque ostendisti aliud esse naturam, aliud coniugia, quorum operatione natura suppletur. Quid est ergo quod postea naturam genus, eiusque speciem uis esse coniugium? Numquid ullum genus speciei sue ullius operatione suppletur? Non utique: neque enim animal, quod est genus, suppletur operatione hominis, uel equi, uel bouis, uel alterius alicuius pecoris, quod species est generis illius: quandoquidem etiamsi desit aliqua species, auferaturque de rebus; manet tamen genus, quod ceteras amplectitur species, sicut etiam ipse disputasti. Quod genus utique integrum non maneret, si operatione speciei, que ablata est, suppleretur: non enim magis est genus, si plures; et minus est genus, si species habeat pauciores: quamuis si omnes auferantur species, nec genus erit; quemadmodum genere ablato, nulla erit species. Non est igitur connubium species, genusque natura, si connubiorum opere natura suppletur: sicut non est agricultura species segetis, quoniam suppletur seges opere agriculture. Deinde si naturam genus, eiusque speciem dicis esse coniugium; procul dubio dicere cogeris, quod natura sit omne coniugium. Ideo quippe omnis equus animal est, etsi non omne animal equus; quia species est equus, animal genus. Ergo nec [1 1Kb] fit ab homine aliqua natura: quamuis enim, ut scriptum est, a Domino iungatur mulier uiro ; quoniam nisi adiuuante ipso non fit, quando recte fit: quis tamen nesciat opera hominum esse coniugia? Porro si naturam non facit homo, non est natura coniugium; quia coniugium facit homo. Ac per hoc, quia coniugium natura non est; profecto nature species, tanquam illa sit genus, nullo esse pacto potest. Coniugia igitur ad mores hominum pertinent, ipsi autem homines ad naturam. Licet itaque nobis mala uitiate uituperare nature, et laudare mores bene utentes bonis malisque nature. Laudo ergo coniugia: absit autem ut laudem malum, quo caro concupiscit aduersus spiritum; sine quo malo quisquam hominum non potest nasci; cuius mali reatus, nisi renascendo, non potest solui; cuius mali bonus usus laudatur in concubitu coniugali. Proinde originale peccatum, quod non trahitur [2 1Kb] ex aliene  commixtione, sed ex nostre deprauatione nature, non dicunt Manichei, sed dicunt Catholici: quod uos negando estis heretici.

XXu. IUL. Ad cuius nominis cauendam inuidiam, frustra omnino diuersarum facis hereseon mentionem. Ais enim, »Sicut Ariani Catholicos Sabellianos uocant, quamuis certam personarum distinctionem faciant, nature tamen communione seruata; ita et a nobis Manicheorum uobis nomen imponi; cum uos non dicatis malum esse nuptias, quod dicunt Manichei, sed dicatis malum in omnes homines nature conditione transire« . Hec autem argumenta tua prudentibus non ambigo irrisum iri: nam ut Ariani falso Catholicos Sabellianos dicunt, cum a nobis et Patris et Filii et Spiritus sancti personarum fiat sine ulla confusione et sine mutatione substantie distinctio, illique hebetissime calumnientur, inter unum et tres nichil interesse: ita etiam Catholici iure meritoque uos Manicheos esse pronuntiant; quia id a nobis dici fides uestra compellit. Asserunt quippe Manichei naturale peccatum: uos dicitis naturale. Dicunt Manichei libidinem corporum a diabolo esse plantatam: tu id multiplicata disputatione confirmas. Contendunt illi per liberum arbitrium non posse malum caueri, quippe quod naturale sit: tu quoque iisdem sermonibus liberum commentaris arbitrium, sed per quod malum fieri possit [1 1Kb] , a malo autem non possit desisti. Dicit Manicheus semen esse maledictum: tu id Scripturarum auctoritate probare conaris. Dicit Manicheus inconuertibilem esse malitiam: tu sic esse uociferaris. Sed dicis tu Adam solum nature fuisse melioris: dicit etiam Manicheus ad Patricium, meliorem illum secutis credi oportere, quasi de prime concretum flore substantie. Dicis tu commixtionem propter naturales motus esse diabolicam, atque homines a diabolo quasi fruticis a se plantati fructus iure decerpi: dicit etiam hoc Manicheus, quippe a quo id credere et affirmare didicisti. Dicit Manicheus et naturam et nuptias malas esse: tu autem bonas nuptias, sed ream naturam. Non tu hic religiosior, sed ille prudentior. Quomodo ergo falsum est, quod dicunt Ariani, Catholicos Sabellianos esse: ita uerissimum est, quod dicunt Catholici, Traducianos non esse aliud quam Manicheos; distinctionem autem inter uos illusoriam quidem, non fide uestra, sed imperitia contigisse. Unius ergo fidei tu et Manicheus: sed ille minus impudens, quam tua grauitas inuenitur; neque enim facile Manicheus aut Melitidis alter offenditur, qui dicat se damnare naturam hominum sed non infamare coniugia.

AUG. Cur ego Arianos et Sabellianos commemorauerim, qui librum illum meum intelligens legit, mox inuenit; teque peruidet dolose agere, qui eamdem causam totam commemorare noluisti. Tibi enim dixi:  »Sicut Ariani dum Sabellianos fugiunt, in peius aliquid inciderunt, quia Trinitatis ausi sunt non personas discernere, sed naturas: ita Pelagiani dum Manicheorum pestem in peruersum uitare conantur, de nuptiarum fructu ipsis Manicheis conuincuntur perniciosiora sentire, credendo paruulos Christo medico non egere« . Hec uerba mea tibi proposuisses, uel certe hanc sententiam meam, si mihi quoquo modo respondere uoluisses: quibus pretermissis dicis tibi ipse quod uis, ut mihi, non ea que a me dicta sunt refellendo, sed non tacendo respondisse uidearis. Et nunc, quod ea me sentire dicis, que sentiunt [1 1Kb] Manichei, multum falleris; uel potius quos potes fallis. Nam Manichei malum ceternum Deo, idemque [2 1Kb] malum esse substantiam, et alienam quamdam dicunt esse naturam, que in bonum mutari, nec per se ipsam, nec a bono Deo possit omnino: cuius immutabilis mali commixtione [3 1Kb] , animam bonam, quam credere audent boni Dei esse naturam, inquinatam perhibent atque corruptam; et ob hoc in qualibet hominis etate necessarium habere saluatorem, a quo mundata et redintegrata atque a tali captiuitate eruta liberetur. uos autem dum in peruersum fugitis Manicheos, in has impietatis tenebras incidistis, ut ab omni malo asserendo paruulos saluos, Saluatorem miseris necessarium non putetis; et adiuuandis eis ipsis, quos fugitis, Manicheis nescio quomodo per circuitum uestri occurratis erroris, negando malum uitiate nature nostre; ut quidquid malorum uel recte creditur, uel aperte inuenitur in paruulis, commixtioni  nature tribuatur aliene. Catholica uero ut Manicheos et Pelagianos deuitet, nullam naturam atque substantiam esse dicit malum: sed uoluntario malo, quod per unum hominem in omnes homines pertransiit, nostram naturam atque substantiam ideo mutabilem [4 1Kb] , quia Dei natura non est, non negat esse uitiatam; eique malo, quod insanabile Deo non est, ut absumi possit, in omnibus etatibus Saluatorem necessarium confitetur. Proinde nec de peccato naturali, nec de libidine corporum, nec de libero arbitrio, nec de semine maledicto, nec de inconuertibili malitia, nec de natura primi hominis, nec de commixtione sexuum, nec de potestate diabolica in homines, eadem que Manichei, dicere possumus; qui duas naturas atque substantias, unam boni, alteram mali, sine initio temporis sempiternas, et ex quodam initio temporis commixtas esse non dicimus; ne [5 1Kb] inter multa absurda atque uesana, etiam Dei naturam coinquinabilem corruptibilemque dicamus. Quod autem me solum affirmas dicere bonas nuptias, reamque naturam: ut alios  taceam, do tibi Paulum apostolum, quem tu quoque laudatorem predicas nuptiarum, dicentem tamen de nature originalis [1 1Kb] reatu, corpus mortuum esse propter peccatum . Do tibi alterum huius intellectorem, meumque doctorem, catholicum Ambrosium, qui cum laudet coniugalem pudicitiam, dicit tamen: »Omnes sub peccato nascimur, quorum ipse ortus in uitio est« . Calumniose, contentiose [2 1Kb] , linguose, quid queris amplius?

XXuI. IUL. uerum aduersum hec ludibria satis actum est: ueniamus ad eam, quam supra dixi, perplexissimam questionem, que ipsum preceptorem tuum sui subtilitate decepit. Oppositioni quippe nostre, haud exponendo, sed aliud difficilius ponendo conatus es occurrere. Cum enim docuissem, quia in hominibus perfectioris etatis malum suapte uoluntate [3 1Kb] operantibus, et innocua nature laudarentur exordia, et actionum diuerticula iure uituperarentur; duoque esse, que possint contrariis applicari; in paruulis autem unum, id est, naturam, quia uoluntas non esset; illudque unum aut Deo, aut demoni esse reputandum: collegique [4 1Kb] , ut si per Deum natura subsisteret, non posset esse in ea originale malum; si autem diabolo transcriberetur per ingenitum malum, nichil esset per quod homo diuino operi uindicaretur: cum ergo ad ea peruenisses loca, respondisti, fide solita, me collegisse uerum; sed et in paruulis duo esse, id est, naturam et peccatum. Quod tamen peccatum, ut priorum definitionum recorderis, nichil est aliud, quam uoluntas retinendi uel admittendi quod iustitia uetat, et unde liberum est abstinere. Constituto ergo peccatum nichil esse aliud, quam praue uoluntatis electionem; respondisti, Epicure nostri temporis, in paruulis peccatum esse, uoluntatem non esse: quod cuius sit dedecoris, liber iam quartus ostendit. In his ergo locis cum dixissem, Si ex uoluntate est peccatum, mala uoluntas, que peccatum facit; si ex natura, mala natura, que peccatum facit: ea questione es mihi conatus occurrere, quam a te excogitatam non esse manifestum est. Nam cum ante hos annos essemus Carthagini, a quodam mihi Honorato nomine [5 1Kb] necessario tuo, Manicheo eque, sicut epistole uestre indicant, id ipsum propositum est. Cuius rei ad hoc tantummodo feci mentionem, ut clareret hanc esse questionem, que et Manem et Marcionem ante tot secula decepisset. Sic ergo loqueris contra hoc quod ego dixeram, Si peccatum in naturam, mala natura que peccatum facit: »Quero ab illo, si potest respondeat,  sicut manifestum est, ex uoluntate mala tanquam ex arbore mala fructus eius fieri omnia opera mala; sic ipsam uoluntatem malam, id est, ipsam fructuum malorum arborem malam unde dicat exortam. Si ex angelo; quid erat ipse angelus, nisi bonum opus Dei? Si ex homine; quid erat ipse homo, nisi bonum opus Dei? Imo quia uoluntas mala ex angelo angeli, et ex homine hominis orta est; quid erant hec duo, antequam in eis ista mala orirentur, nisi bonum opus Dei, et bona atque laudanda natura? Ecce ergo ex bono oritur malum, nec fuit omnino unde oriri posset, nisi ex bono; ipsam dico uoluntatem malam, quam nullum precessit malum; non opera mala, que non sunt nisi ex uoluntate mala, tanquam ex arbore mala. Nec ideo tamen ex bono potuit oriri uoluntas mala, quia bonum factum est a Deo bono; sed quia de nichilo factum est, non de Deo. Quid est ergo quod dicit, Si natura opus est Dei, per opus Dei opus diaboli transire non sinitur? Nonne opus diaboli, quando in angelo qui diabolus factus est, prius ortum est, in opere Dei ortum est? Quapropter si malum quod omnino nusquam erat in opere Dei oriri potuit; cur malum quod alicubi iam erat, per opus Dei transire non potuit? Numquid homines non sunt opus Dei? Pertransiit ergo peccatum per homines, hoc est, diaboli opus per opus Dei; atque ut alio modo idipsum dicam, opus Dei per opus operis Dei« . Hec tam multa, que de tuis sermonibus posui, aperuerunt omnino ipsum caput et fontem erroris antiqui: nichil in dictis tuis acutius, nichil in disserendo perplexius attulisti; toto omnino campo disputationis agitatus, ac de omni loco, in quo tentaueras subsistere, armis infeste ueritatis expulsus, peruenisti tandem ad illum specum, quem inter opaca questionum Manicheus foderat. Reddidisti propositioni huic testimonium difficultatis sue, dicens, »Quero ab illo, ut si potest respondeat:« et ideo quoniam conuenit inter utrumque nostrum locum esse difficilem, ut toto animo adsit lector admoneo. Distinctiones pro rei conditione subtiles, quas adiuuante Christo confido pinguescere, prius intentus, mox securus sequitur. Quesisti ergo, unde malum: interrogo, quod malum dicas; commune enim hoc nomen est culpe et uindicte; ceterum abusiue supplicium malum uocatur, cum grauitate eius quo infertur iudicii uindicetur. Respondes, de peccato te dicere, non de supplicio.

AUG. Aperuisti omnino stultitiam tuam, quantum potuisti, qui malum confiteris esse peccare, et malum non esse dicis, sed abusiue malum uocari, supplicio sempiterni ignis ardere. Sed tante absurditatis rationem reddis egregiam: »Abusiue,« inquis, »supplicium malum uocatur, cum grauitate eius quo infertur iudicii uindicetur.« Si ergo, ut hoc dicas, damnati penam non ex miseria patientis, sed ex iustitia damnantis appendis; dic apertius, bonum esse supplicium, quod abusiue dicis malum uocari. Supplicium est enim pena peccati, et iusta est utique pena peccati: iustum est itaque supplicium; et omne quod  iustum est, bonum est: bonum est ergo supplicium. Nonne cernis, nisi ita damnatum a damnante distinguas, ut ipsam damnationem, quod supplicium est et pena peccati, bonum quidem opus esse asseras damnantis, sed damnati exitium malum: non, inquam, cernis, nisi hec ea ratione distinguas, ad hoc te perduci ut dicas, homines malis operibus suis, non ad mala que patiantur grauiora, quod uerum est, sed ad bona potius peruenire, quod tam falsum est, et tanta uanitate dicitur, ut ista sapere tantum sit malum, quantum est etiam cordis ceci supplicium? Igitur non abusiue uocatur malum; sed prorsus malum est patienti: bonum est autem facienti, quia iustum est penam irrogare peccanti. Si delirare non uis, ista distingue.

XXuII. IUL. Queris ergo unde sit hoc malum, quod merito malum uocatur, id est, peccatum. Respondeo, imperite nimis rogari originem rei, de cuius adhuc definitione non constitit. uideamus ergo prius utrum sit, tunc quid sit, ultimum unde sit. Feci hoc quidem in primo presentis operis libello, sed ibi ex aliqua parte securus: ambigatur ergo utrum sit malum.

AUG. Si tu esse malum diceres, ego autem negarem; tunc inter nos questio uerteretur, utrum esset malum, in qua questione susciperes ostendere malum esse, quia id a me negatum esset: cum uero id neuter nostrum neget, neuter hinc ambigat; quid poscis ut ambigatur unde non ambigitur, nisi loquendi libidine; ut non uerborum meorum conuictione, sed librorum tuorum multitudine glorieris?

XXuIII. IUL. At id esse testantur frequentata uitia et seuera iudicia: constitit ergo esse peccatum. Querimus quid sit; utrum corpus aliquod sit, quod ex multis [1 1Kb] compositum uideatur; an singulare quiddam, sicut unum aliquod elementum, uel per cogitationem a reliquorum communione purgatum. Porro nichil horum est. Quid est ergo? Appetitus libere uoluntatis, quem prohibet iustitia: uel, ut definitione utamur priore, uoluntas faciendi quod iustitia uetat, et unde liberum est abstinere. Considera ergo, utrum extra terminos definitionis huius peccatum nequeat inueniri, ne alibi uagetur, quod nos comprehensum putamus. Consulamus ergo iustitiam iudicantis, ut et illius testimonio clareat, utrum bene cinctum sit his limitibus genus omne [2 1Kb] peccati. Imputatne Deus quod scit non posse uitari? At nulla iustitia est, et summa deformitas: imo si hoc fiat, non puniuntur peccata, sed crescunt. A iusto enim iudice culpa puniri solet: ea si in ipsum arbitrum [3 1Kb] iustitie corruptione peruadat, uindicata est de iudice, non punita. Non ergo imputat iustitia in peccatum, nisi unde liberum est abstinere. Liberum autem dici non potest, nisi quod sine aliquo ineuitabili naturalium coactu, in iure emancipate constiterit uoluntatis. Optime ergo est finitum et plene: Peccatum est uoluntas faciendi  quod iustitia uetat, et unde liberum est abstinere. His ergo partibus absolutis, queratur unde sit, quod perturbatissime ante has definitiones fuerat inquisitum. Unde est ergo peccatum? Respondeo, De libera uoluntate facientis.

AUG. Itane uero de libera uoluntate facientis est, ubi dicitur, Si autem quod nolo ego, hoc facio, iam non ego operor illud, sed quod habitat in me peccatum ? uidesne cum queris unde sit peccatum, atque respondes, »De libera uoluntate facientis,« illud te cogitare peccatum, quod non est etiam pena peccati: hoc autem ubi facit homo quod non uult, et tamen peccatum esse Apostolus clamat, ad hanc tuam responsionem minime pertinere, nec ad illam definitionem, quam commemorasti dicens, Peccatum id esse, quod est uoluntas faciendi quod iustitia uetat, et unde liberum est abstinere? Quomodo enim liberum est abstinere, ubi clamatur, Quod nolo, hoc facio? Aliter ergo natura humana peccauit, quando ei liberum fuit abstinere a peccato: aliter nunc peccat perdita libertate, quando eget liberatoris auxilio. Et illud tantummodo peccatum erat: hoc autem etiam est pena peccati.

XXIX. IUL. Sed uideamus, utrum istud quod definitio premissa confecit, omnium assensione firmetur. Certe nec prudens hinc ullus potest, nec catholicus dubitare, id est, nec peccatum esse nisi quod potest caueri, nec iustitiam esse nisi que hoc imputet illi quem punit, quod libera uoluntate per se ipse commisit, cum potuisset cauere.

AUG. Hoc imputatum est primo homini, quod posset cauere, si uellet: sed eius peccato uniuersa etiam in posteris natura uitiata Saluatore opus habet, ut possit cauere peccata, quando etiam etas accesserit, qua uti possit rationis officio: ante hanc uero etatem inest ex origine reatus generatione contractus, regeneratione detrahendus. Quod uos negando, apertissime dicitis Christum Iesum non esse Iesum paruulis; qui propterea teste Angelo sic uocatur, quia saluum faciet populum suum  a peccatis eorum .

XXX. IUL. Sed ut nobis iam ista non lubricant, ita a Manicheo et Traduciano paribus animis repelluntur. uideamus ergo quid ipsi dicant. Manicheus scribit naturale esse peccatum: annuit Augustinus naturale esse peccatum. Ambo ergo ab ea, quam premisimus, definitione dissentiunt, habentque in naturalis peccati nuncupatione collegium. uideamus quid dicant etiam de genere peccati, id est, quod putant esse peccatum, quod ambo naturale confirmant, ne forte uel in sequente gradu dissentiant. Quid scribit Manicheus ad filiam? Concupiscentiam carnis, et illam uoluptatem [1 1Kb] fecunditatis operi destinatam, per hoc probari diabolicam, per quod opus eius publicum uitet aspectum. Quid Augustinus? Idem per omnia: »Illa concupiscentia carnis frutex est diaboli;  causa, lex peccati, que euitat,« inquit, »ubique conspectum, et querit pudendo secretum« . Ergo nec de priore, nec de sequente mali ratione discordant. Quid tertium? Cum iam queritur unde sit malum; Manicheus, De natura, inquit, tenebrarum eterna. Quid Augustinus? Nimie, inquit, istud magister meus, qui putat malum nunquam cepisse: cepit per primi hominis uoluntatem, imo iam per superioris nature, id est, angelice; sed [1 1Kb] ex eo tempore factum est naturale. Euerberat eum nimirum preceptor suus, et in ius auctoritatissime [2 1Kb] trahit. Quid iudicaturus est inter hos catholicus? Manicheum quidem sine dubio stolidissimum, qui putet naturale peccatum; sed cum Augustini ingenio compositum, peracutum uideri. Quibus enim conueniat naturale esse peccatum, atque hoc peccatum unius speciei esse fateantur, a quo omne genus hominum possideri putent? Sed post hec dicere audere discipulum, in uno tantum non esse naturale, quod omnibus fateatur ingenitum; puerilibus sine dubitatione uerberibus infamatum, subdent eum magistro consequentius blasphemanti. Sed utrumque simul, discipulum et magistrum, a conuentu exterminabunt piorum. uide ergo quid indulgeamus. Non tibi placet quod dicit Manicheus, malum esse naturale [3 1Kb] : dic ergo neminem reum nasci, et euasisti, negans profecto originale peccatum. Sed non dicis; confiteris ergo nec a magistro te uelle desistere, nec catholicis copulari.

AUG. Numquid propterea dicere non debemus, quod bonus Deus fecerit mundum, quia hoc etiam dicit Manicheus? Sed cum queritur unde fecerit, ibi discernimur. Nos enim dicimus, Ex his que non erant; quoniam ipse dixit, et facta sunt : ille autem, Ex duabus naturis, boni scilicet et mali, que non solum iam erant, sed semper erant. Hec ergo que non simul dicimus, non sinunt esse nos socios eorum ex illo quod simul dicimus. Item si interrogemur utrum sit Deus; et nos et Manichei respondemus, Est Deus: et in hoc utrique separamur ab illo stulto, qui dixit in corde suo, Non est Deus : sed cum queritur qualis sit Deus, a Manicheorum nefaria fabula, magna discretione distinguimur. Nos enim dicimus incorruptibilem atque defendimus; illi uero fabulantur corruptibilem Deum. De ipsa quoque Trinitate interrogati, utrique dicimus, Patrem et Filium et Spiritum sanctum unius eiusdemque esse nature: nec ideo tamen uel nos sumus Manichei, uel ipsi catholici; dicunt enim alia de Patre et Filio et Spiritu sancto, in quibus ab eis diuersissimi eisque aduersissimi sumus. Unde ista que simul dicimus, aduersus aliorum errores qui ea negant, fidenter asserimus: nec timemus ne Manicheos nos appellent, et se inde preferant nobis, quia cum  Manicheis dicimus, quod ipsi quoniam nolunt dicere, propterea redarguuntur a nobis. Sicut ergo Arianus ideo est hereticus, quia nobiscum non dicit unam Trinitatis essentiam, quod nobiscum dicit etiam Manicheus; ita et uos heretici estis, non dicendo nobiscum naturale peccatum, quod nobiscum dicit etiam Manicheus: sed non ideo sumus Manichei; quod enim dicit etiam ille, non ita dicimus sicut ille. Nos enim naturam nostram bonam uoluntario peccato illius ex quo nati sumus, dicimus esse uitiatam, unde omnes sub peccato nascimur, et ipse noster ortus in uitio est, quod dicit Ambrosius : ille autem naturam malam nobis portat [1 1Kb] alienam, cuius nos affirmat commixtione peccare. Denique, nos sanande nostre etiam paruulos offerimus Saluatori: ille autem Christum non ideo existimat necessarium, ut naturam nostram sanet in nobis, sed ut alienam seiungat a nobis. Cernis nempe, et in eo quod peccatum naturale simul dicimus, quanta diuersitate distemus. Similiter et in eo quod simul dicimus, malam esse concupiscentiam carnis, qua caro concupiscit aduersus spiritum, cum queritur unde hoc sit malum, discretissimi reperimur [2 1Kb] . Nos enim cum Ambrosio dicimus, hanc fedam discordiam carnis et spiritus per preuaricationem primi hominis in nostram uertisse naturam : ille autem cum suis dicit, ut inuicem aduersentur caro et spiritus, alienam nobis, que semper mala fuit, adhesisse naturam. Unde nos poscimus Saluatorem, ut hoc uitium nostrum sanetur: ille uero, ut a nobis aliena natura, que sanari omnino non potest, auferatur. Etiam hic cur non attendis, in eo quod carnis concupiscentiam spiritui resistentem simul malam dicimus, quanta dissimilitudine separemur? Cur non attendis, nec nos esse Manicheos, quia [3 1Kb] cum eis aliqua dicimus; et uos esse hereticos, quoniam cum eis illa non dicitis? Si enim cum illis diceretis esse naturalia mala, et nobiscum contra illos diceretis unde sint ista, quia non sunt de aliena natura Deo ceterna, Pelagiani heretici non essetis: nunc uero concupiscentiam, qua caro concupiscit contra spiritum, negando malam esse, et de uitiata natura nostra esse, facitis ut illi ex aliena esse concludant; ac sic et heretici noui estis, et hereticos ueteres, quos peruerse fugitis, adiuuatis [4 1Kb] . Desine ergo mihi opponere magistrum Manicheum, sed mecum potius sequere Ambrosium; et Arianos intuere, eosque in eo saltem, quod te melius sapiunt, imitare; qui nos Manicheos esse non dicunt, quamuis cum Manicheis dicamus unam Patris et Filii et Spiritus sancti esse naturam, ubi nobis contentiosissime contradicunt.

XXXI. IUL. uerum uehementem obiectionem putasti,  ut diceres unde in ipso primo [1 1Kb] homine uel in diabolo qui angelus factus fuerat, mala exstitisset uoluntas: quam tamen ais ideo esse ortam in opere Dei, id est, uel in angelo, uel in homine, non quia Dei opus erat, sed quia de nichilo factus erat. uide ergo ne et tu per alteras uias eternam dicas fuisse mali necessitatem. Nam si hec fuit causa exoriendi mali in opere Dei, quoniam de nichilo id factum esse constabat; antequam fieret autem quod esset, hoc nichilum semper fuit, id est, antequam fieret id quod esset, nunquam aliquid fuit, et hoc quod nunquam fuit, nichil fuisse dicitur: ab eterno ergo nunquam fuit, quod non fuit antequam fieret a Deo, cuius substantia sola sine principio est: hoc ergo inane, id est, nichil, antequam per rerum finiretur existentiam, semper fuit. Non ergo factum est hoc nichilum: sed facte sunt creature, et illud nichil esse cessauit. In ea ergo creatura, que facta de nichilo est, tu ideo malum commentaris exortum, quoniam de nichilo facta erat. Malum ergo in homine exortum origini reputauisti; atque origo, id est, nichilum, dicitur a te causa fuisse peccati. Non enim, inquis, propterea in homine malum exortum est, quoniam a Deo factus fuerat; sed quia de nichilo factus fuerat. Si ergo ideo malum exortum est, quia conditio nichili precedentis id exegit; hoc autem nichilum eternum fuit: immutatis semitis incidisti [2 1Kb] , et pendes omnino in preceptoris tui laqueo, ut malum ambo ab eterno esse fateamini. Sed in hoc quoque ille prudentior: inducens enim naturale peccatum, dixit eternam fuisse substantiam tenebrarum, que sine uoluntate peccatoris malum hoc inesse compelleret. Rei ergo, cuius faciebat necessitatem, auctorem dedit, ut malum quod substantias peruadebat, uideretur habere cogentem: tu uero plumbo ingenii non ferendo, confirmas necessitatem mali, sed negas necessitatis auctorem. Et sicut in paruulis, ita in ipso priore peccati operatore opus relinquis; ac dicis nescio quid magnum posse intelligi, ut illud nichil ualuerit plurimum, cum nichil esset.

AUG. Nihil uales, sed tu, asserendo quod nichil, cum sit nichil, ualeat aliquid: nec intelligis, cum dicitur Deus de nichilo fecisse que fecit, non dici aliud, nisi quia de se ipso non fecit: non enim antequam aliquid faceret, ceternum illi erat aliquid facere. De nichilo est ergo, quod non est de aliquo: quia etsi fecit Deus aliqua de aliis rebus, has ipsas de quibus ea fecit, de nullis fecerat rebus. Peccare autem nulla res posset, si de natura Dei facta esset; nec iam facta esset [3 1Kb] , sed de illo esset, quidquid esset, et hoc quod ille esset: sicut est [4 1Kb] Filius, et Spiritus sanctus, quoniam de illo sunt, hoc quod ille sunt, alius nascendo, alius procedendo; atque ita  sunt de illo, ut nunquam fuerit ipse prior illis. Et ideo ista natura non potest omnino peccare; quia non potest se ipsa deserere, nec meliorem habet cui debeat inherere, et cuius possit desertione peccare. Nec tamen ita rationalis est facta creatura, ut haberet peccandi necessitatem: sed nec possibilitatem haberet, si natura Dei esset; quoniam Dei natura peccare nec uult posse, nec potest uelle.

XXXII. IUL. Hoc enim nichil, de quo facta sunt omnia, affirmas causam fuisse peccati. Tantum igitur facit apud te nichili huius potentia, quantum apud Manicheum principis tenebrarum. Ambo ergo dicitis, etiam primi mali necessitatem fuisse: sed dat ille soliditatem uel malam; tu inanitatem, eque tamen malam: ille ergo dicit uiolentam substantiam; tu uiolentum eque, sed nichilum. uide ergo syllogismi tui finem: nichilum nempe, cum necdum quidquam esset creatum, eterne erat inanitatis indicium; sed hoc ipsum nichilum, id est, manitas, orientibus est finita creaturis: desiuit enim nichil esse, cum cepit aliquid esse. Ipsum ergo nichilum etiam cum erat, non erat; quoniam tunc intelligitur fuisse, cum necdum aliquid erat. Postea uero quam facte res sunt, hoc inanitatis indicium [1 1Kb] , id est, nichilum, sicut substantiam nunquam habuerat, ita etiam uocabulum suum perdidit; factumque est, ut quod in re nunquam extiterat, etiam ipsum nomen amitteret. Huius ergo tu uiolentia malum et in angelo et in homine commentaris exortum: quo quid furiosius dici potest?

AUG. Tu potius maledicendi studio furere uideris. Ego non dixi uiolentum nichil: non enim est aliquid, quod possit esse uiolentum. Nec angelus, nec homo ui aliqua peccare [2 1Kb] compulsus est; nec peccassent, si peccare noluissent, qui etiam nolle potuissent: uerum et posse peccare non in his esset, si natura Dei essent.

XXXIII. IUL. Magnam, inquis, uim habuit res que non erat, ob hoc solum, quia nunquam fuerat, uerum tum posse plurimum cepit, postquam et ipsum nomen amisit; sortitumque est hoc nichilum magnam dominationem, postquam etiam appellatio eius interiit.

AUG. Si id quod nichil est, aliquid esset, apud te diceretur sortitum magnam dominationem: quandoquidem uanitas, siue falsitas, ita tibi dominatur, ut tamdiu te ista inania garrire compellat.

XXXIu. IUL. Macte uirtute sapientie, qui noue et a te [3 1Kb] inuente primum disputationis regulis, secunda primorum negatione complecteris, et corpora capitibus trunca componis. Non inuidemus subtilitatibus tuis: quin imo christiana humanitate miseramur, quod dignum reperisti exitum dogmati tuo, ut profectus a criminibus innocentum, ad nichilum peruenires.

 AUG. Ad nichilum tu potius peruenisti, quod te ita delectat, ut inde recedere, uel redire adhuc nolis: qui me propterea dicis id quod nichil est, dixisse esse aliquid, ut tam multum tu diceres nichil.

XXXu. IUL. O sanitatem, o elegantiam disputantis! »Non ideo,« inquit, »malum exortum est in homine, quia a Deo factum est, sed ideo quia de nichilo« . Ostendimus iam acumen, quo uis maxima huic nichilo subrogata est: nunc illud admoneo, quod etiam superior conflictus fecit intelligi, nec [1 1Kb] primum malum peccantis fuisse uoluntate susceptum, si illud nasci conditio uenientis de nichilo stirpis exegit.

AUG. Non exegit peccatum nasci ulla conditio stirpis de nichilo uenientis: quandoquidem illud exigitur, quod compellitur reddi uel fieri: angelum uero uel hominem, a quibus et in quibus prima sunt orta peccata, peccare nulla res compulit; sed libera uoluntate peccarunt: quod et nolle possent, quia nec cogebantur ut uellent; et tamen uelle non possent, si de Deo naturam haberent, non de nichilo facti essent.

XXXuI. IUL. Dedisti igitur et primi [2 1Kb] naturam mali, sed inaniorem quam Manicheus, eque tamen eternam. Pugnandum super hoc non est: claret omnino quia maneat inter uos fedus, quod naturalis mali et eterni mali catena connectit.

AUG. Insulsissime, non potest eternum esse quod nichil est, non potest eternum esse quod nulla res est, postremo non potest esse eternum quod non est.

XXXuII. IUL. Egi certe, ut fidem disputationis decebat; illudque quod tu argumentando effeceras, id est, ideo in opere Dei ortam uoluntatem malam quia fuisset homo creatus ex nichilo, ratio perscrutata contriuit; ostendens uidelicet, te immutatis uocabulis idem dixisse, quod Manicheus finxit et credidit, id est, primum quoque peccatum eternarum tenebrarum uiolentia genitum.

AUG. Iam te superius admonuimus, eternum non posse esse, quod non est: quid est ergo quod dicis, ideo me comparandum esse Manicheo, quia Manicheus eternarum tenebrarum uiolentia genitum dixit primum esse peccatum? quibus tenebris dedit ille substantiam; ego autem nichilo dare substantiam non potui, ut ob hoc et ego quasi constituerem tenebras eternas, eternum scilicet nichil. Sicut autem substantiam, ita uiolentiam uel eternitatem dare nichilo non potui: nullo quippe modo, uel uiolentum, uel eternum, sicut iam diximus, potest esse quod nichil est. Frustra igitur aduersus me uoluisti disputare quod nichil est.

XXXuIII. IUL. uerum ne tu detectum temet inspiciens, illo tentes erumpere, ut referas non te dixisse, Ideo malum ortum est in opere Dei, quoniam ex nichilo factum est; sed, Ideo potuit oboriri, quia  ex nichilo factum est: ostendendum est, quanto uiolentioribus laqueis illigeris. Si enim dixeris possibilitatem te mali, non necessitatem, eterni illius nichili uiribus imputasse: nos referimus, quod potuit oriri mala uoluntas in homine, non est certe [1 1Kb] aliud quam arbitrium liberum: ideo enim potuit oriri mala uoluntas, ut oriri posset et bona. Hec libertas est, in qua se ratio exercet, propter quod ad imaginem Dei homo factus asseritur, per quam creaturis ceteris antecellit. Si ergo quod in homine mala uoluntas potuit exoriri, nichil est aliud quam arbitrii libertas; et hoc tantum est, ut per eius insignia ceteris antistet animantibus: tu qui hanc possibilitatem profiteris ideo fuisse in homine, non quia a Deo, sed quia de nichilo factus est, nouo dogmatis prodigio illud nichil, id est, antiquam inanitatem, tanti boni, id est, liberi arbitrii causam pronuntias. Denique ut res breui interrogatione lucescat: hoc quod dixisti, »Nec ideo tamen potuit oriri uoluntas mala, quia a Deo factus est homo, sed ideo quia de nichilo factus est homo;« hoc, inquam, ipsum quod potuit oriri uoluntas, bonum esse, an malum credis? id est, ipsam facultatem oriende uoluntatis, quam nichilo reputauisti, probam arbitraris, an pessimam? Si bonam dixeris: ergo non Deus est boni causa, sed nichilum. Sin autem, hoc esse insanissimum uidens, malam eam pronuntiaueris; quippe quam dicis non Deo reputandam esse, sed nichilo: protestaberis nos nichil aduersum te collegisse uersute, sed bona disputandi fide malam fidem tui dogmatis subruisse. Stat ergo inconcussum quod egimus, te uidelicet et Manicheum, etiam primi hominis uoluntatem malam necessitati eterne originis imputasse.

AUG. Quid tibi responderi posset, qualitercumque uidisti: sed frustra es conatus obsistere ueritati, quasi respondens uerbis meis, et non respondens uerbis meis. Sic enim disputasti, tanquam ego dixerim, Nec ideo tamen orta est ex bono uoluntas mala; quod ego non dixi: sed dixi, »Nec ideo tamen ex bono potuit oriri mala uoluntas, quia bonum factum est a Deo bono, sed quia de nichilo factum est, non de Deo« . Sicut eadem uerba mea etiam ipse posuisti . Quid est ergo quod ita respondendum putasti, quasi ego dixerim, Nec ideo tamen orta est; cum ego dixerim, Nec ideo tamen oriri potuit; et tamdiu locutus es aduersus eum, qui necessitatem mali ut oriretur ex bono, ex hoc dixit irruisse, quia ipsum bonum a Deo de nichilo factum est, non de Deo; cum ego non necessitatem tribuerim tali cause, sed possibilitatem mali; quia non dixi ideo esse ortum, sed ideo potuisse oriri ex bono malum? Et accusasti tamdiu nichil, et uiolentum fecisti nichil; quasi peccare angelum et hominem ineuitabili necessitate compulerit nichil. Nunc ergo ad mea uerba tandem redi, sicut redire cepisti. Proponis enim tibi questionem, tanquam tibi subito uenisset in mentem, respondere  quid possem; cum hoc ego longe ante in eo, cui reluctaris, libro posuerim. Dicis enim, »referre me posse, non me dixisse, Ideo malum ortum est in opere Dei, quoniam ex nichilo factum est; sed, Ideo potuit oboriri, quia ex nichilo factum est.« Hoc prorsus dixi, Ideo potuit oboriri dixi, non ideo dixi ortum: possibilitatem mali [1 1Kb] dedi huic cause, non necessitatem. Rationalis quippe creatura cum primum facta est, ita facta est, ut si peccare nollet, nulla necessitate urgeretur ut uellet, aut etiam non uolens, id est, inuita peccaret, et non quod uellet faceret bonum, sed malum quod nollet, hoc ageret: ubi iam non peccatum illud quod simpliciter peccatum dicitur, sed etiam pena peccati est. uerumtamen male aliquid uelle, uel mali aliquid etiam nolens facere, omnino non posset, nisi de nichilo facta esset, id est, si Dei natura esset. Sola enim Dei natura de nichilo facta non est, quia nec facta est; et ideo nullo prorsus modo mutari potest. Quod cum dicimus, non uires nichilo damus, quasi potuerit facere aliquid, uel fecerit aliquid, cum sit nichil: sed naturam Dei non esse dicimus, que peccare potuit. Sequitur autem ut natura que Dei natura non est, facta sit; neque enim Deo ceterna est: et si facta est, de nichilo facta sit; quia et ille nature que de aliis naturis facte sunt, stirpem de nichilo ducunt; quoniam nature de quibus facte sunt, antequam fierent, nichil fuerunt, hoc est, omnino non fuerunt. Sed, inquis, »Ideo potuit oriri uoluntas mala, ut oriri posset et bona.« Quasi non cum bona uoluntate factus sit uel angelus uel homo. Factus [2 1Kb] est rectus, sicut dixit Scriptura : non ergo queritur, unde in illo potuerit oriri bona uoluntas, cum qua factus est; sed unde mala, cum qua factus non est. Et tu dicis, non attendens quid dicas, »Ideo potuit oriri uoluntas mala, ut oriri posset et bona:« et hoc putas ad naturam liberi arbitrii pertinere, ut possit utrumque, et peccare scilicet, et non peccare; et in hoc existimas hominem factum ad imaginem Dei, cum Deus ipse non possit utrumque. Neque enim uel demens quisquam dixerit, Deum posse peccare; aut tu dicere audes, Deum liberum arbitrium non habere. Dei ergo, non nichili, munus est liberum arbitrium: sed in ipso Deo summum est liberum [3 1Kb] arbitrium, qui peccare nullo modo potest. Quoniam si iniustus esse posset, etiam Deus non esse utique posset: si enim Deus est, consequentissime iustus est: et ideo summe maximeque habens liberum arbitrium, peccare tamen [4 1Kb] non potest Deus. Angelus ergo uel homo propterea peccare potuit, id est, propterea isto Dei munere, quod est liberum arbitrium, male uti potuit, quia non est Deus, hoc est, de nichilo factus est a Deo, non de ipso Deo. Intellige, et tacet aut quod intellexeris, non autem quod non intellexeris, loquere.

XXXIX. IUL. uerum non uno modo uicisse contentus,  argumenti tui, cuius impietatem prodidi, coarguam falsitatem. Cum ergo scriberes, »Non ideo potuit oriri uoluntas mala in opere Dei, quia a Deo factum est; sed ideo quia de nichilo factum est« : uidere debueras, quam ualenter aliarum creaturarum exempla prescriberent, que totidem producte de nichilo, male tamen uoluntatis capaces non sunt. Postremo ipsa elementa, que uere sunt facta ex nichilo, non alicuius uoluntatis conscientiam queunt habere, ut motibus malis protestentur originis sue necessitatem. Animantes autem, et reliqua queis impletus est orbis, non de nichilo, ceterum iam ex aliquo prodierunt. Ubi est ergo uis inanitatis antique, que malam uoluntatem cegit existere; cum preter rationabile animal, neminem peccare posse manifestum sit?

AUG. Posses putare me argui falsitatis, si cum ego dixissem, ideo posse nostra corpora uulnerari, quia terrestria sunt, ostenderes tu corpora multa terrestria, que nequeant uulnerari. Non enim esse uulnus potest, nisi in corpore animantis, que caro dicitur. Ubi te admonere deberem, quod uidere non potueris sententiam istam non recurrere: quia non sicut uerum est, Omne quod potest uulnerari, terrestre corpus est; ita etiam uerum est, Omne terrestre corpus uulnerari potest. Cur ergo in dialecticis iactanticula tua solertia dormitauit, ut non aduerteres, ubi dixi ideo creaturam rationalem peccare potuisse, quia ex nichilo facta est, me intelligi uoluisse, omne quod peccare potest, ex nichilo factum esse, non autem omne quod ex nichilo factum est, posse peccare? Quod tanquam dixissem, ita mihi obiecisti res alias, et ipsa mundi elementa, que cum ex nichilo facta sint, peccare non possunt; quoniam solum potest animal rationale peccare. Nunc ergo euigila, atque aspice, omne quod peccare potest, de nichilo factum esse; nec ideo sequitur etiam omne quod de nichilo factum est, posse peccare. Non igitur mihi proferantur alia, que de nichilo facta sunt, et peccare non possunt: quoniam non dico, Omne quod ex nichilo factum est, peccare potest; sed dico, Omne quod peccare potest, ex nichilo factum est: tanquam si dixissem, Omnis bos animal est, non utique aduersum me commemorari debuerunt multa animalia, que non sunt boues; quoniam non dixerim, Omne animal bos est, sed, Omnis bos animal est. Iterum ergo dico, Omne quod peccare potest, ex nichilo factum est; omne ergo quod ex nichilo factum est, potest peccare, non dico; quod uelut dixerim, multa commemoras, quamuis ex nichilo facta, que tamen peccare non possunt. Calliditatem tuam tolle de medio, qua tardis illudis ingeniis; aut cecitatem, qua manifesta non cernis. Cum autem dico, Natura que rationalis creata est, ideo peccare potuit, quia de nichilo facta est, non de Deo; attende quid dicam, ne mihi rursus inani loquacitate uentiles nichil, et me dixisse affirmes uim faciendi aliquid habere, quod nichil est. Hoc dico ego, naturam que rationalis creata est, propterea peccare potuisse, quia ex nichilo facta est: quod aliud quid est, quam  propterea peccare potuisse, quia natura Dei non est? Si enim de nichilo facta non esset, de Deo naturaliter esset, quidquid esset: si naturaliter de Deo esset, Dei natura esset: si Dei natura esset, peccare non posset. Ideo igitur peccare potuit, quamuis facta sit a Deo, quia de nichilo facta est, non de Deo. Hoc tu si intellexeris, et ueritati repugnare nolueris, ab hac contentione in hac questione cessabis.

XL. IUL. Cum ergo hoc tam magnum apertum esset, quid illud fuit, quod tibi persuasit, ut crederes antiqui nichili uiolentiam causam male uoluntatis fuisse? Profecto ut intelligeremus nos, omnia te, que sunt facta de nichilo, rea credere, et uniuersum mundum diabolo mancipare. Quoniam igitur mihi claruit, antiquam inter uos dogmatum manere concordiam; hinc iam tibi pariter et Manicheo respondeo. Queritis certe, ut qui nego mali esse naturam, si possum respondeam, unde ipsa mala uoluntas in homine primo potuit exoriri. At ego refero non uos intelligere quid dicatis. uoluntas enim nichil est aliud, quam motus animi, cogente nullo.

AUG. Motus animi quid est, nisi motus nature  ? Animus enim sine dubitatione natura est: proinde uoluntas motus est nature, quoniam motus est animi. Tu autem cum superius naturam tanquam genus poneres, eique generi species suas subderes, sic certe locutus es: »Nature,« inquis, »humane generalitas, institutionum infra se locatarum genus quoddam est: hec uelut species habet, in situ, in membris, in ordinibus, in motibus, uel aliis id genus [1 1Kb] « . Ista ergo tua disputatione motus nature speciem asseruisti esse nature: unde te sequitur, quod non uis, ut natura sit omnis nature motus, si natura genus, eiusque species est nature motus; quemadmodum animal est omnis equus, eo quod animal genus est, species uero huius generis equus. Ac per hoc uoluntas, quoniam motus est animi, et inde ostenditur motus esse nature, te ita disputante natura est; quia nature tanquam generi species huiusmodi subdidisti. Cur ergo reprehendis quod dicitur naturale peccatum, quod fecit uoluntas mala, quam [1 1Kb] ipsam uoluntatem tu dicere conuincaris esse naturam? Sed natura non sit uoluntas: certe tamen nisi in natura non potest esse; quantum enim pertinet ad hominem, motus est animi, animusque natura est. Sine iam, queso, ita dici naturale peccatum, quoniam cum homo peccat, natura utique peccat; homo quippe natura est: quemadmodum recte dici potest etiam spirituale peccatum, cum spiritus peccat. Non enim errauit Apostolus, ubi ait, spiritualia nequitie: : que spiritualia procul dubio naturalia sunt [2 1Kb] ;  quia spiritus sine ambiguitate natura est, siue sit creator, siue sit creatus. Nec tamen quod uel angelo uel homine uolente [1 1Kb] commissum est, quoniam natura peccauit , ita hoc esse dicimus naturale peccatum, ut necessitate factum esse dicamus, quod factum est libera uoluntate. Qui enim propterea peccauit, quia uoluit, potuit et nolle peccare: et ita homo creatus est, ut et nolle posset et uelle, et quodlibet horum haberet in potestate [2 1Kb] . Sed aliud est originale peccatum, quod etsi trahunt sine propria uoluntate nascentes, tamen per uoluntatem primi hominis ipsa est origo uitiata: sicut aliud etiam est in maiore homine propter quod dicit, Non enim quod uolo, facio bonum; sed quod nolo malum, hoc ago : nec tamen etiam ista necessitas insanabilis est ei, cui dicitur, De necessitatibus meis erue me .

XLI. IUL. Queritis ergo necessitatem rei, que esse non potest si patitur necessitatem. Huic motui animi libero, sine coactu originis inquieto, si causa ipso motu detur [3 1Kb] antiquior, non gignitur omnino, sed tollitur. Nomen enim ipsum uoluntatis nullam uim habet alteram, quam non debere materie quod mouetur. Cum ergo unde orta sit uoluntas, ipsa uoluntate queris antiquius; non exordium eius, sed exitium requiris: omnino enim non intelligitur esse, si aut tenebris deputetur, aut nichilo; nec potest dici iam uoluntas, que subsistere non potest, nisi in motu animi, cogente nullo. Si ergo cogat aliquis, est quidem motus; sed non est uoluntas, cuius uim illa definitionis pars secunda compleuit, id est, nullo cogente. Si ergo uoluntas nichil est aliud, quam motus animi, cogente nullo; male prorsus queritur origo rei, cuius conditio, si preuenitur, interit. Expende ergo quid sit quod roges: Unde, inquis, ipsa uoluntas mala quasi arbor mala in primo homine potuit exoriri ? qui confiteris uoluntatem de origine contigisse. uoluntas enim motus est animi, cogente nullo. Naturalia cuncta cogunt esse quod sequitur: uoluntas autem si precedentibus causis cogatur, uoluntas esse mox desinit, et perdit conditionem, si accepit originem.

AUG. Si uoluntas ideo non habet originem, quia non cogitur; nec ipse homo habet originem ut sit homo, quia non coactus est esse. Quomodo enim cogi poterat, qui non erat? Et certe homo natura est; tuque dixisti, Naturalia cuncta cogunt esse quod sequitur. Rogo te, attende quid dicas: noli oculis clausis [4 1Kb] linguam mouere, quomodo qui in somnis loquitur. Nulla res, que non est, cogi potest. uide etiam quam sit insanum, negare habere originem res que orte sunt; cum ipsa origo ab oriundo sit dicta. Nam quod  est, et originem non habet, semper fuit; si autem non fuit, et est, ortum est; si ortum est, habet originem. Et uoluntas ergo peccati, que non fuit, et est, utique orta est: si enim est, et orta non est, semper fuit; sed non fuit semper; ergo orta est. Iam tu clama contra apertissimam ueritatem; hoc enim decet tuam uanam loquacitatem: et dic, Orta est quidem, sed originem non habet; aut, quod est insanius, Et non fuit, et est, et tamen orta non est. Porro si hoc non dicis, ne insulsissimus et omnino fatuus iudiceris; quere unde orta sit hominis uoluntas mala, quam negare non potes ortam esse, quia negare non potes non fuisse et esse cepisse: quere, inquam, unde orta sit; et inuenies ipsum hominem: ex illo quippe orta est uoluntas mala, que in illo ante non fuit. Quere etiam qualis erat homo, antequam uoluntas mala oriretur ex illo; et inuenies bonum: ea quippe uoluntate factus est malus, que antequam oriretur ex illo, talis erat, qualis a bono factus erat, id est, bonus. Hoc est igitur quod ait meus doctor tuusque destructor Ambrosius: Ex bonis igitur mala orta sunt . Quod tu negando, et dicendo, Rerum ratio non sinit, ut de bono malum, et de iusto iniustum aliquid proferatur; tantum adiuuas Manicheos ad introducendam naturam mali, de qua dicunt oriri mala, ut te patronum sui gratulentur erroris, nisi cum eis et ipse uincaris. Tu es enim qui mirabili eloquentia, uel potius amentia sic defendis paruulos, ut a Saluatore separes; sic oppugnas Manicheos, ut contra Saluatorem subleues.

XLII. IUL. Cum ergo bene definita sit uoluntas, Motus animi, cogente nullo; quid queris superius causas, quas definitio uoluntatis exclusit? Expendite igitur quid sit uoluntas, et desinetis inquierere unde sit uoluntas. uoluntas est enim motus animi, cogente nullo: uos si tentetis ire dimidio ungue superius, statim constituta conuellitis. Quid ergo dicit Manicheus? Sed iste motus ideo exortus est, quia de tenebrarum natura homo factus est. Quid tu? quia, inquis, de nichilo factus est homo. Unus ergo dicit, Ideo uoluntas mala, quia de nichilo factus est homo: alter, Ideo uoluntas mala in homine, quia de tenebris factus est homo. Utrique ergo illud uoluntatis suppletorium denegatis, id est, cogente nullo. Si enim tanta fuit uirtus in nichilo, quanta in aliquo; que cegit hanc uoluntatem existere, exclusit ab ea conditionem suam, qua dictum fuerat, cogente nullo. Sed non minus mali abegit infamiam; non est enim peccatum, quod de motu animi libero non uenit: effectumque est ut cum dispendio ueritatis, totius mali periret inuidia; et euanuit mali natura, cum crimen uoluntatis euanuit: crimen autem euanuit uoluntatis, cum definitio uoluntatis exsecta est. Et peccati igitur et uoluntatis claruit eiusmodi esse conditionem, ut si causis precedentibus deputetur, et ius [1 1Kb] perdat, et crimen. Ubi ergo erit mali natura, cum malum non esse constiterit?

AUG. Dici non potest, quantum mirer frontem tuam,  quomodo dicas naturam mali, qui malum naturale non dicis; aut quomodo malum naturale non dicas, qui naturam mali dicis. Quid autem uanius definitionibus tuis, qui propterea putas non esse querendum unde sit uoluntas, quia motus est animi, cogente nullo? Si enim dicatur, ut putas, unde sit; non erit uerum quod dictum est, cogente nullo: quia illud unde est, eam cogit esse; et ideo non est alicunde [1 1Kb] , ne cogatur esse. O stultitiam singularem! Non est ergo alicunde ipse homo, qui non est coactus esse; quia non erat qui cogeretur, antequam esset. Prorsus et alicunde est uoluntas, et esse non cogitur; et si eius origo querenda non est, non ideo querenda non est, quod uoluntas alicunde non sit, sed quia manifestum est unde sit. Ab illo est enim uoluntas, cuius est uoluntas; ab angelo scilicet uoluntas angeli, ab homine hominis, a Deo Dei. Et si operatur Deus in homine uoluntatem bonam, id utique agit, ut oriatur ab illo bona uoluntas, cuius est uoluntas; sicut agit ut homo oriatur ab homine: non enim quia Deus creat hominem, ideo non homo ex homine nascitur. Male autem uoluntatis sue unusquisque auctor est, quia malum uult. Sed cum queritur, quare homo possit habere malam uoluntatem quamuis ut habeat non sit necesse; non origo queritur uoluntatis, sed origo ipsius possibilitatis: et inuenitur ea esse causa, quia etsi magnum bonum est rationalis creatura, non tamen est quod est Deus, cuius solius est inconuertibilis incommutabilisque natura. Et huius rei causa cum queritur, hoc inuenitur, quia non de se ipso, hoc est, de sua natura atque substantia genuit, sed de nichilo, hoc est, de nulla re fecit hec Deus. Non quia nichil habet aliquam uim; si enim haberet, non nichil, sed aliquid esset: sed quia hoc est [2 1Kb] cuique nature de nichilo factam esse, quod est naturam Dei non esse, que immutabilis sola est. Nec ea que de aliquibus rebus facta sunt, ab hac excipiuntur origine: quoniam res que ita facte sunt, ut ex iis alie fierent, de nullis exstantibus facte sunt, hoc est, omnino de nichilo. Mutari autem possunt quecumque alia diuersis et propriis qualitatibus suis; uoluntate uero, que ratione utitur, sola est rationalis creatura mutabilis. Hec diligenter et intelligenter quisquis aduertit, multum te de nichilo nichil quod ad rem pertineat dixisse cognoscet.

XLIII. IUL. Quid est enim malum, id est, peccatum? uoluntas sequendi quod iustitia uetat, et unde liberum est abstinere. Quid est ipsa uoluntas? Motus animi, cogente nullo. Si ergo peccatum ex uoluntate natum est, uoluntas ex motu animi cogente nullo; nec nichili, nec tenebrarum conditio fecit ut esset hic motus, qui ideo a nullo cogitur, ut possit esse cogente nullo. Ac per hoc nullum est naturale, nullum originale peccatum: quia hec duo nomina unum indicant, id est, peccatum esse non uoluntarium; prescripsit autem ueritas, nisi uoluntarium non posse esse peccatum; et ideo qui dicit malum esse quod  constat ingenitum, non conuincit in natura esse peccatum; sed se ostendit per prauitatem iudicii [1 1Kb] criminosum. Ecce responsum est, ad quod tu responderi non posse credebas. Oxymora  prorsus fuit questio, quam tu arbitraris inuictam.

AUG. Exsultas inaniter, et dicis, »Ecce responsum est:« ubi te respondere non potuisse mox inuenit, quicumque acutus legit hec tua, uel non multum tardus et mea. Quantalibet enim perplexitate, non implicata explicare, sed aperta implicare coneris; sani negare non possunt, oriri ab unoquoque uoluntatem suam, nec nisi ab homine oriri hominis uoluntatem. Ac per hoc, quoniam mala hominum mala uoluntate esse ceperunt, et ante uoluntatem malam scimus fuisse hominum naturam bonam; ex bonis orta sunt mala. Hoc dicit Ambrosius; hinc perimitur Manicheus: hoc pro Manicheo negat contra Ambrosium Iulianus, dicens, »Si natura opus Dei est, per opus Dei opus diaboli transire non sinitur:« ut Manicheus dicat, non esse homines opus Dei, per quos Apostolus transisse dicit peccatum et mortem , quod est opus diaboli: quoniam secundum Iulianum, »per opus Dei opus diaboli transire non sinitur;« et dicit Apostolus per homines transisse opus diaboli; non sunt ergo homines opus Dei. Manichei est ista conclusio, ueniens illi, Iuliane, de adiutorio tuo. Sed Apostolus pro ueritate decertans, et homines dicit esse opus Dei, ut prosternat Manicheum; et per opus Dei, hoc est, per homines transisse opus diaboli, ut cum illo prosternat et te ipsum.

XLIu. IUL. Illud tamen admoneo, solere etiam te in scriptis tuis tenebras non dicere creaturam, sed absentia luminis remanere obscuritatem; ut nichil aliud sit obtenebratio, quam splendoris exclusio. Quod ergo excluditur, creaturam uocas; quod remanet, tenebras: quod quidem uulgatum a philosophis est; nec nunc quero uerumne esse putetur, an falsum: sed illud inculco, tenebras tu non dicis esse aliud quam nichil: in homine autem, id est, opere Dei malum ideo exstitisse argumentaris, quia de nichilo factus erat: causam ergo mali illud nichilum fuisse confirmas, quod nichilum tenebras etiam pronuntias. Necessitatem itaque mali de tenebrarum dicis conditione descendere. Igitur nec in hoc a preceptore dissentis, quoniam uoluntatem malam pariter eternis tenebris deputatis.

AUG. Paulo ante iam tibi de nichilo nichil dicenti, quantum aperte potui, breuiterque respondi, et nunc frustra ad tenebras uoluisti fugere. Non latebis: lumen quippe te persequitur ueritatis, ita dicens factas ex nichilo creaturas, que non sunt quod ipse qui fecit, ut ipsum nichil non existimetur uel intelligatur esse aliquid, nec ad faciendum habere aliquam uim; quia si haberet, non esset nichil. Ac per hoc, nichil nec corpus est ullum, nec spiritus, nec his substantiis aliquid accidens, nec informis ulla materies, nec inanis locus, nec ipse tenebre, sed prorsus nichil: quia  ubi sunt tenebre, corpus est aliquod carens lumine, siue er, siue aqua, siue aliquid aliud; corporali enim lumine uel illuminari ut clareat, uel priuari ut tenebrescat, nisi corpus non potest. Ac per hoc istarum corporalium tenebrarum conditor non est, nisi qui condidit corpora: propter quod in hymno trium uirorum benedicunt eum lux et tenebre . Fecit ergo Deus cuncta de nichilo; id est, omnia que ut essent fecit, si eorum originem primam respiciamus ex his que non erant fecit: hoc Greci dicunt, . Quod ne credatur de Unigenito, qui est Deus de Deo, lumen de lumine, et ideo non de nichilo, uehementer Catholica resistit Arianis. Cum itaque dicimus, non ideo potuisse oriri ex bono malam uoluntatem, quia bonum factum est a bono Deo, sed quia de nichilo factum est, non de Deo; non nichilo damus ullam naturam, sed naturam factoris a natura eorum que sunt facta discernimus. Ideo quippe possunt ista mutari, siue uoluntate, sicut rationalis potuit creatura, siue propriis qualitatibus suis, sicut cetera; quoniam de nichilo facta sunt, non de Deo, quamuis faciente nonnisi Deo; id est, quia non sunt quod illa natura, que facta non est, atque ob hoc immutabilis sola est. Si ergo uis Manicheos uel deuitare uel uincere, hoc sape, hoc cape intelligendo, si potes, credendo, si non potes, quoniam ex bonis orta sunt mala, nec est aliquid malitia nisi indigentia boni.

XLu. IUL. uerum ut ambos uos ueritas detexit, et proruit: ita a nobis consideratio nostri reposcit officii, ut quid sit hoc quod obscuritatem huic questioni, que iam exarmata est, fecerat, explicemus. Omnia que fiunt, aut a necessario, aut a possibili dicuntur existere. Necessarium autem hic dico, non quod solemus utile nuncupare, sed quod maioribus fuerit causis coactum. Necessarium ergo uocamus, non quod in iure sit uoluntatis, sed quod patiatur existendi uim. Possibile autem dicimus, quod nec existendi, nec non existendi in alteram partem experiatur necessitatem, sed certis modis et possit esse, et possit non esse. Teneat ergo lector noster, quid hic necessarium, quid possibile nuncupemus. Et ut a grandibus inchemus exemplis, ut Deus faceret mundum, a possibili uenit ei, non a necessario; id est, omnipotentie eius possibile fuit creare que condidit, necessarium tamen non fuit, uidelicet non est ab aliquo coactus ut faceret, sed fecit quia uoluit, quod non fecisset profecto si noluisset. At hoc quod auctori adfuit a possibili, in opere a necessario factum est, id est, non fuit mundo possibile esse et non esse, qui esse ab Omnipotente iubebatur, sed cogebatur existere, cui Omnipotens mandabat essentiam.

AUG. Quomodo mundus cogebatur existere, qui non erat antequam existeret? Quomodo cogitur quisque, si non est? Nonne satius erat ut diceres, Mundus factus est Dei uoluntate, non sua? Sed perge, uideamus quid ex ista distinctione possibilis et necessarii coneris ostendere: quam melius possemus intelligere, si eam commemorare tantummodo, non et exponere uoluisses. Quis enim non uideat, omne quod  fieri necesse est, etiam fieri posse; non omne quod fieri potest, etiam fieri necesse esse? Si ergo hoc tibi placuit appellare possibile, quod ita fieri potest, ut non sit necesse; illud autem necessarium, quod non solum fieri potest, uerum etiam necesse est: loquere ut uis, ubi res apparent, non est de uerbis controuersia facienda. Satis est nosse omne necessarium esse possibile, non omne possibile esse necessarium.

XLuI. IUL. Transiit ergo in necessitatem conditi, quod uenerat de possibilitate condentis. Fecit etiam diuersas naturas diuersasque species in naturis, custodito eo ordine qui a rerum [1 1Kb] fluebat exordio, ut alia essent necessaria, alia possibilia. Quidquid ergo habent creature naturaliter, a necessarii parte sortite sunt.

AUG. Si quidquid habent creature naturaliter, a parte necessarii sortite sunt; non ergo naturaliter habent homines quod concumbunt, sed quod possunt concumbere: nec ille quem Apostolus commemorauit, naturalis est usus femine , sed possibilitas eius; si enim nolit homo, non est ipse usus, quamuis possit esse, si uelit: possibilitas ergo eius naturalis est, ipse non est; non enim est necessarius, qui [2 1Kb] nullus est, si nolimus, et errauit Apostolus qui dixit esse usum femine naturalem. Ubi est etiam quod ante dixisti, naturam genus, speciemque eius esse coniugium; quandoquidem non necessitate, sed uoluntate coniugia copulantur? An forte ut hoc diceres, nondum tibi in mentem uenerat duorum istorum, id est, necessarii possibilisque distinctio? Et ut post concubitum sexuum nascatur homo, naturale non est, quia non est necessarium? Non enim necesse est ut sequatur conceptus et partus, cum mas et femina concubuerint: hoc autem possibile, non necessarium definisti, quod fieri potest, sed necesse non est. Nec naturaliter manducamus? Quia et hoc [3 1Kb] , si nolumus, non fit; et ideo possibile est, non necessarium. Sed ista negare esse naturalia, nichil est aliud quam magnam partem uelle auferre nature. Falsum est itaque quod aisti, »Quidquid habent creature naturaliter, a necessarii parte sortite sunt:« quandoquidem et hec que commemoraui, et alia que commemorare longum est, naturaliter habent, nec ea tamen sunt a necessarii parte sortite.

XLuII. IUL. Qui [4 1Kb] autem sentiunt in processu, non semper a necessario, sed multa a possibili capiunt. Hoc in cunctis licet uidere corporibus: sed longior disputatio nascitur; pauca tamen demus exempla. Natura corporum est, ut coagmentatione concrescant, diuisione soluantur: capacia ergo sunt uulneris, que patiuntur interitum. Ut ergo possint uulnerari, a necessario habent; ut uulnerentur autem, a possibili. Ita a necessario est possibilitatis natura, cum non sit necessarius possibilitatis effectus. uerbi gratia, equus,  bos, et similes animantes uulnerabilem habent naturam, et ideo incommodi capacia a necessario sunt: ut autem uulnerentur, non semper necessarium est. Si enim per diligentiam custodum defendantur a plagis, possunt non uulnerari: quod si non custodiantur, possunt etiam uulnerari. Plurimum ergo distat inter ea que a possibili ueniunt, et ea que a necessario: que nisi custodiatur distinctio, in innumeros itur errores. Quod ut comparatione clarescat: lapsi sunt quidam medicine oppugnatores, argumentati hanc artem nichil habere utilitatis; disputantque hoc modo: Moriturisne medicina subuenit, an uicturis? Si morituris, nichil promouet: si uicturis, frustra gestit. Qui enim morituri erant, hac quoque laborante, morientur: qui uicturi, sine quoque huius beneficio salui esse potuerunt. Quam nempe concinna, quam urbana conclusio! sed dissoluitur a propugnatoribus medicine hoc modo: Hec ars, inquiunt, prodest nec uicturis, nec morituris duntaxat a necessario, sed a possibili id utrumque passuris: non ergo adiuuat medicina eum qui sine dubio moriturus est, quoniam facere immortalem non potest; sed neque ei subuenit, qui sine dubio futurus [1 1Kb] incolumis est: uerum illi, qui si non curetur, periclitari potest; si curetur, liberari potest: sicut ergo nec uicturo nec morituro a necessarii conditione subuenire, ita et morituro et uicturo, sed a possibili, ars potest erudita prodesse. Illi ergo priores medicantum studiis obloquentes, propositionem a possibili inchoantem, necessarii fine clauserunt: quod disputationis genus in innumera extenditur. uerbi gratia, prohibet lex homicidium fieri, prohibet etiam negligentie per quam in pericula ruitur occasionem dari, ut in tauro cornupeta , atque in domorum coronis . At potest dici: uicturo subuenit ista diligentia, an morituro? Si morituro, nichil promouet: si uicturo, ex abundanti consulit; si utrumque hoc contrarium, et per impedimenta et sine impedimentis necessario consequentur. At hoc falsum est: optimo enim mortalibus iure consulitur, ut quod poterant pati sine diligentia, diligentie opibus [2 1Kb] euadant. Aliud ergo est a possibili, aliud a necessario. Ostendamus, iam quid his anteloquiis adiuuemur. Fecit Deus hominem liberi arbitrii, nature bone; sed que capax esset uirtutum, quas sibi ex se mancipato animo comparasset: quod liberum arbitrium aliter constare non poterat, quam ut haberet etiam peccandi possibilitatem. Libertatem ergo a necessario habet, uoluntatem a possibili. Non potest non esse liber; sed in neutram uoluntatem cogi potest, factusque rei necessarie possibilis effectus. In possibili ergo peccari potest, in necessario non potest; quia [3 1Kb] necessario non actor, sed auctor ipse censetur; atque hoc quod potest homo ex integro Dei est, a possibili autem ipse actor expenditur.

AUG. Quid dicis de diabolo, de quo scriptum est,  Ab initio diabolus peccat ? Possibilitatem peccandi habet an necessitatem? Si necessitatem, tu uideris quomodo secundum tuas disputationes excusetur a crimine [1 1Kb] : si autem possibilitatem; potest ergo et non peccare, potest habere bonam uoluntatem, potest agere penitentiam et impetrare misericordiam Dei; quia cor contritum et humiliatum Deus non despiciet . Quod quidem uisum est quibusdam, Origene ut perhibetur auctore: sed hoc, ut nosse te existimo, fides catholica et sana non recepit [2 1Kb] : unde nonnulli Origenem quoque ipsum alienum fuisse ab hoc errore uel probant, uel uolunt. Restat igitur, aut ante supplicium ignis eterni, etiam necessitas ista peccandi magna sit diabolo magni [3 1Kb] pena peccati neque hinc excusetur a crimine, quoniam et ista uindicta est pro maximo crimine [4 1Kb] , ut cum delectet sola malitia, nec possit delectare iustitia. Ad hanc autem iam penalem peccandi necessitatem non utique peruenisset, nisi prius libera uoluntate, nulla necessitate peccasset. Definitio itaque illa peccati, cum fit quod iustitia uetat, et unde liberum est abstinere, ad illud peccatum pertinet quod tantummodo peccatum est, non quod etiam pena peccati.

XLuIII. IUL. Et malum ergo et bonum ex propria uoluntate facit: sed bonum suum etiam Deo debet, qui parti huic, non quidem preiudicium, tamen adiutorium subministrat.

AUG. Tam bonum certe quam malum ex propria homo, sicut dicis, uoluntate facit, et utriusque in illo possibilitas equa lance libratur, et ad [5 1Kb] bene faciendum Deus adiutorium subministrat: cur ergo ad peccandum procliuior est natura mortalium [6 1Kb] , si nichil egit originale peccatum? Quamuis et ipsum adiutorium, quod subministrare Deum cogimini confiteri, quale dicatis esse, non lateat. Legem quippe, non spiritum dicitis, cum Paulus apostolus per subministrationem Spiritus sancti nos doceat adiuuari . Quod ideo commemorandum putaui, ne forte qui audiunt uel legunt de subministratione diuini adiutorii sententiam tuam, obliuiscantur heresim uestram.

XLIX. IUL. Tantum ergo ualet ista distinctio, ut si nescientes, quod a possibili incipit, in necessarium concludamus, omnia crimina ad Deum recurrant. Quod Manicheus uidens, tenebras peccati excogitauit auctores: non enim ualuit inter possibile necessariumque distinguere. Omne ergo quod naturaliter habet homo, a necessarii parte sortitus est: quia non potuit aliter esse quam factus est.

AUG. Iam paulo ante monstraui, quam uana sit sententia ista: stolidissimum est enim [7 1Kb] , habere homines  naturaliter possibilitatem manducandi, sed non naturaliter cibos nature congruos manducare; aut habere homines naturaliter possibilitatem concumbendi, sed non naturaliter genitalibus membris sexus utriusque concumbere. Quis hoc dicat, qui considerat utcumque [1 1Kb] quod dicit? Utrumque enim naturale est, et quod fieri possunt ista, et quod fiunt: sed est illud et quando nolumus; hoc non est nisi uelimus.

L. IUL. Malum autem quod agit, a possibili agit.

AUG. Attende eum qui dicit, Quod nolo malum, hoc ago; et responde utrum necessitatem non habeat agendi malum, qui non [2 1Kb] quod uult facit bonum, sed quod non uult malum, hoc agit. Quod si Apostolo repugnare non audes, ecce homo a necessario malum agens definitiones tuas disrumpit et dissipat: necessitate quippe malum agit, qui non uult, et agit. Hoc autem quod nolens agit, si tantummodo concupiscere est carne, sine ulla mentis consensione membrorumque operatione; mala est et concupiscentia [3 1Kb] carnis, etiamsi non ei consentiatur ad malum; quam te tamen laudare delectat: si autem tantum cogitur iste qui clamat, Quod nolo malum, hoc ago, ut etiam sua membra exhibeat arma peccato; non solum concupiscuntur a necessario mala, uerum etiam committuntur. Ubi sunt definitiones tue, quas tanta loquacitate distinguis? Nempe ut fumus defecerunt et perierunt. Necessarium atque possibile magna cura discernenda commendas, necessarium dicens esse quod fieri necesse est; possibile autem quod fieri potest, sed necesse non est. Proinde necessitatem necessario tribuis: possibile uero nulla necessitate constringis. Malos actus non das necessario, sed possibili; et dicis loquens de homine, Malum autem quod agit, a possibili agit; ne quisquam male agere necessitate, non uoluntate, dicatur. Sed procedit in medium qui tibi ualidissime contradicit, et dicit: Quid est quod dicis? Ecce ego non quod uolo, facio bonum; sed quod nolo malum, hoc ago . Notum est quod homo primus uoluntate malum egit, non necessitate: sed iste qui dicit, Quod nolo malum, hoc ago; necessitate se ostendit malum agere, non uoluntate; et flens miserias suas, ridet definitiones tuas.

LI. IUL. Nisi ergo necessaria possibilitas fuisset, effectus possibilis non fuisset. Ut ergo possit malum et bonum facere, necessarium est: ut autem malum faciat, non necessario, sed possibili suo debet. Ubi autem possibilitas est partis utriusque, necessitas neutra est. Sic fit ut nichil sit aliud peccatum, quam uoluntas agendi quod iustitia uetat, ut unde liberum est abstinere. Si nichil sit autem aliud uoluntas, quam motus animi, cogente nullo; quomodo ergo Deus, ut mundum faceret, a possibili habuit; mundus autem ipse, ut existeret, a necessario pertulit: ita etiam in imagine Dei simile quiddam intelligitur. Quippe ut habeat, quam elegerit uoluntatem, non cogitur; sed a possibili ei uenit: illud autem quod male fecerit, necessitatem  habet reatus. Ita crimen a necessario incurrit horrorem; licet exortum sit, non a necessitate, sed a possibilitate facientis. Opus ergo possibilitatis testimonium est liberi animantis.

AUG. Iam te omnino negligit, qui ea que tibi supra respondimus, legit. Quoniam qui dicit, Non quod uolo, facio bonum; sed quod nolo malum, hoc ago; necessitate se ad agendum malum premi satis aperte indicat et ostendit falsum esse quod dicis, Ut malum faciat, non necessario, sed possibili suo debet: et cetera talia que garris inaniter. Sic fit ut illa [1 1Kb] definitio, qua dicitur, esse peccatum uoluntas agendi quod iustitia uetat, et unde liberum est abstinere, illud peccatum complectatur, sicut iam superius admonui, quod tantummodo peccatum est, non quod etiam pena peccati. Tali namque pena iste agebat quod nolebat malum; unde illi si liberum esset abstinere, nequaquam diceret, Non quod uolo, facio bonum; sed quod nolo malum, hoc ago. Sicut ergo nos agnoscimus hominem in corpore uite illius beatum, ubi liberum habuit [2 1Kb] quod uellet agere, siue bonum, siue malum: sic et tu agnosce hominem in corpore mortis huius miserum, ubi perdita libertate audis eum dicere, Non quod uolo, ago; sed quod odi, illud facio; et, Non quod uolo, facio bonum; sed quod nolo malum, hoc ago; et, Miser ego homo, quis me liberabit de corpore mortis huius ?

LII. IUL. Huius uituperatio ad necessaria non recurrit: quia quidquid ad necessarium peruenerit, ipsum pulsat auctorem.

AUG. Numquid hoc malum hominis, ubi dicit, Quod nolo malum, hoc ago, ipsum hominis pulsat auctorem? Et tamen eum qui sic agit malum, satis apparet ad necessarium peruenisse: necessitate quippe agit quod non agit uoluntate.

LIII. IUL. Quomodo ergo quod a necessario uenit, possibili meo adscribi non potest: ita quod a possibili uenit, necessario adscribi non potest. Id est, quomodo natura corporis et animi mei uoluntati mee applicari non potest, ut ideo sic uidear esse quia uolui, cum non potuerim uelle antequam essem, ita malum uoluntatis nature non potest admoueri, ut necessitati possibilitatis opera misceantur [3 1Kb] .

AUG. A necessitate quidem satis euidenter et aperte discernitur, quod ita fieri potest, ut non sit necesse: hoc tu possibile appellas, tanquam impossibile sit quod fieri non solum potest, uerum etiam necesse est. Sed quoniam placuit tibi talia duobus istis nomina imponere, intelligamus ut possumus, et feramus. Sed quid est quod dicis, »Malum uoluntatis non potest admoueri nature?« Nonne cum angelus, uel homo aliquid uult, natura aliquid uult [4 1Kb] ? Et angelus et homo nature  non sunt [1 1Kb] ? Quis hoc dixerit? Si ergo nature sunt angelus et homo; profecto natura uult quodcumque uult angelus, natura uult quodcumque uult homo. Quomodo ergo malum uoluntatis nature non potest admoueri; cum uelle aliquid nisi natura non possit? Aut non imputetur homini peccatum uoluntatis sue; quia homo natura est, et malum uoluntatis, ut dicis, nature non potest admoueri. An in tantum tua progreditur uanitas, ut nature dicas debere imputari, quod nature non potest admoueri? Nam quis dicat nature non imputari, quod imputatur homini, nisi quisquis ita desipit, ut hominem neget esse naturam? uidesne quam multum loquaris, nesciens quid loquaris? Si ergo dicas, uoluntas necessitati non potest admoueri; ne hoc quidem uniuersaliter uerum est. Aliquando enim quod necesse est uolumus; sicut necesse est ut qui perseueranter bene uiuunt, fiant beati: aliquando etiam necesse est aliquid ut uelimus; sicut necesse est nos beatitudinem uelle: unde quedam est et beata necessitas, quia [2 1Kb] necesse est Deum semper et immutabiliter et beatissime uiuere. Sed quoniam sunt et quedam necessitates sic a uoluntatibus aliene, ut et necessitas sit ubi uoluntas non est, et uoluntas ubi non est necessitas: ex parte saltem uerum est quod dicitur, uoluntas necessitati non potest admoueri. Qui uero dicit, Mala uoluntas non potest nature admoueri: idem nobis, si potest, uoluntatem uel malam, uel bonam, ubi natura non est, ostendat; aut quod uoluntas esse aliqua possit, si natura non sit que aliquid uelit. Attende igitur quam sis a ueritate seclusus. Tu dicis, uoluntas mala nature non potest admoueri: ueritas autem dicit, Quamdiu est uoluntas ulla, a natura non potest separari.

LIu. IUL. Hanc ergo subtilitatem diuisionum non introspiciens Manicheus, Traducianorum nobis produxit examina. Argumentatur enim hoc modo: Unde malum? Nimirum de uoluntate. Unde uoluntas mala? Respondet, De homine. Unde homo? Per Deum. Concluditque: Si malum ex homine, homo per Deum; malum igitur per Deum. Et post hoc, quasi religiosus, ne criminosum faciat Deum, dat tenebrarum naturam, cui malum debeamus adscribere. Hinc et Augustinus: Unde malum? De uoluntate. Unde, inquit, ipsa uoluntas? De homine, qui est opus Dei. Et colligit: Si malum ex uoluntate, uoluntas ex homine, homo opus Dei; malum igitur per Deum. Quod quasi conatus absoluere, ne Deum criminosum dicere uideretur , uiolentum eque pro Deo nobis nichil obtulit, id est, tenebras quibus malum hoc adscribere deberemus. »Non enim,« inquit, »ideo in homine malum natum est, quia opus Dei erat, sed ideo quia de nichilo erat« . Quasi ueritas respondere non possit: Et qua impudentia primo mentitur Deus tuus, esse in homine uoluntatem; deinde condemnat, cum malum istud, uidelicet peccatum, de necessitate nouerit tenebrarum,  id est, antiqui nichili contigisse? Infleximus per casus nichil, ut appareret Traduciani uirtus in nichilo collocantis spem suam. uide tamen imbecillitatem Dei, quem Traducianus inducit. Ipsum nichilum superare non ualuit: cumque hominem fecisset ex nichilo, non eum potuit a conditione mali, que de nichilo ueniebat, exuere: sed rerum difficultate factus amarior, pro suis culpis hominem criminatur, et imaginis sue exitio nichili delicta condemnat. Benignius cum eo agit senex Manes, ut dicat illum non usquequaque tenebrarum gente uastatum; cuius debilitatem tantam inducit Traducianus, ut commentetur eum a nichilo fuisse superatum.

AUG. Nemo superatur a nichilo; sed tu superaris nichil dicendo: nec ego in nichilo collocaui spem meam; sed tu ad nichilum perduxisti loquacitatem tuam. Sane, si recte intelligas quod peruerse loqueris, isto modo Deus a nichilo superatur, quoniam Deum nulla res superat: nichil enim quid est, nisi res nulla? Isto modo etiam Deus non potest superare nichil; quia nullam rem non superat, qui superat omnia; est enim super omnia. Sed »non introspexit,« ut dicis, »Manicheus subtilitates diuisionum tuarum, et ideo dicit, Si malum ex homine, homo autem per Deum, malum igitur per Deum:« ut hac conclusione territi, aut hominem per Deum, aut malum negemus ex homine, aut utrumque, ut ille, falsum esse dicamus; ac sic nobis introducat nescio quam substantiam tenebrarum, que hominem fecerit, et que principaliter malum sit, unde malum omne credatur [1 1Kb] . Tu ergo, diuisor subtilissime, huic astutie qua putas sapientia resistendum? »Dicam,« inquis, »malum ab homine ex possibili exstitisse, non ex necessario.« Quasi uero tibi ille respondere non possit, Si malum ex possibili, possibilitas ex natura, natura per Deum, malum igitur per Deum. Hanc conclusionem si tu non times, nec ego illam: quoniam ambo non ex necessario, sed ex possibili peccasse hominem primum confitemur. Etenim nos dicentes hominem propterea potuisse peccare, quia non est eius natura facta de Deo, quamuis omnino esse nisi illo creante non posset; non ita hoc dicimus, ut ex hoc ei dicamus impactam, sicut calumniaris, peccandi necessitatem. Prorsus peccare poterat et non peccare [2 1Kb] : sed si non de nichilo factus esset, id est, si de Deo natura eius esset, peccare omnino non posset. Quis enim est tam demens, qui dicere audeat, immutabilem et inconuertibilem naturam que Deus est, ullo modo posse peccare; de quo dicat Apostolus, Negare se ipsum non potest ? Utrique igitur Manicheo resistimus, dicentes a bono et iusto Deo non sic hominem factum esse, ut ei esset necesse peccare; et ideo peccasse quia uoluit, qui posset et nolle. Sed quod in eius progenie mala tanta et tam manifesta conspicimus, non uoluntaria hominum, sed cum quibus nati sunt, cum ea uenire de uitiata per peccatum origine uos negatis, profecto ad naturam mali introducendam,  cuius commixtione Dei natura corrupta sit, tanquam in arce Manicheum heresis uestra constituit, ex qua et illum simul et uos ueritas deiicit.

Lu. IUL. Patiuntur hanc omnes ignominiam, qui indicunt ueritati bellum. Nos ergo quod egimus colligamus. Queritur unde illa prima uoluntas mala in homine fuerit exorta. Respondemus, A motu animi, cogente nullo. Obiicitur, Si [1 1Kb] in opere Dei apparuit? Assentimur uerum esse. Rogatur quomodo id non abnuamus, qui negamus naturale peccatum. Respondemus, Quia in opere Dei a possibili existit peccatum istud, non a necessario. Naturalia ergo necessaria sunt, possibilia autem uoluntaria.

AUG. Sunt et uoluntaria necessaria, sicut beati esse uolumus, et necesse est ut uelimus: sunt et possibilia naturalia; sic possibile est enim ut concipiat femina que concumbit cum uiro suis et illius genitalibus membris, si nec ipsa sterilis sit, nec ille; sed non est necessarium: fieri quippe potest, sed necesse non est; et tamen naturale est. Tace, obsecro: uane sunt definitiones; nec subtiles, sed pucriles diuisiones tue.

LuI. IUL. Ac per hoc, ut peccatum motui libero, ita naturam Deo adscribimus conditori. Est igitur natura humana bonum opus Dei: est libertas arbitrii, id est, possibilitas uel delinquendi, uel recte faciendi, bonum eque opus Dei. Utrumque hoc homini a necessario uenit: neutra de his duabus rebus mali causa est. Sed huc usque necessaria illa uenerunt: iam uoluntas quidem in his exoritur, sed non de his. Capacia uoluntatis sunt quippe, non plena; nec faciunt, sed accipiunt diuersitatem meritorum.

AUG. Naturam et liberum arbitrium rectissime bona confiteris esse Dei opera: sed quod uoluntatem in his quidem, sed non de his asseris exoriri, quid insanius dici potest? Itane uero, Iuliane, ex homine hominis uoluntas non oritur, cum homo bonum opus Dei sit? Postremo potuitne ascendere in cor tuum, exoriri quidem hominis uoluntatem, sed non de libero eius arbitrio? Dic ergo unde, si non de natura, id est, non de ipso homine; si non de libero eius arbitrio, dic, rogo, unde uoluntas hominis oriatur. Dixisti ubi oriatur, dic et unde. Bona opera Dei sunt natura et liberum arbitrium: »In his,« inquis, »uoluntas exoritur, sed non de his.« Unde ergo? dic; audiamus, discamus. Aut ostende aliquid alicubi ortum esse, cum unde non esset. Mundus quidem de nichilo exortus est, sed Deo faciente; nam si Deum opificem non haberet, de nullis rebus omnino oriri non posset. Si ergo et uoluntas in homine uel in eius libero arbitrio de nichilo exorta est, quis eam fecit? Aut si non facta, uel orta est [2 1Kb] , quis eam genuit? An sola est in rebus, que esse ceperunt, facta a nullo [3 1Kb] , nata de nullo? Cur ergo propter illam damnatur homo, quo non uolente exorta est in illo uoluntas mala, cuius erat tantum capax, non efficax? Si autem, ut iure  damnetur, eo uolente in illo exorta est; cur eius ipsius uoluntatem de illo exortam negas, quo uolente exortam esse, et quo nisi uolente exoriri non potuisse non negas? Cum uero de illo orta est, de natura exorta est, quia homo natura est; et quia potuit etiam nolle quod uoluit, de libero eius arbitrio exorta est, quod et ipsum, sicut fateris, pertinet ad naturam: cur ergo negas clausis oculis res apertas, de natura hominis exoriri uoluntatem hominis [1 1Kb] , dum times ne Manicheus nature huius accuset auctorem? Sufficit ad illam pestilentiam refellendam, quod catholica ueritas predicat, ab optimo Deo sic esse hominem conditum, ut necessitatem peccandi non haberet, nec peccaret, si peccare nollet; cum etiam semper nolle utique posset. Quis enim tam sit mente cecus, ut non uideat, sicut homo est primitus conditus, magnum bonum esse nature, posse non peccare; quamuis maius sit, non posse peccare: atque ordinatissime constitutum, ut hoc prius esset unde fieret hominis meritum, et illud esset postea bene meriti premium?

LuII. IUL. Bona ergo possibilitas mali atque boni uoluntatem non cogit, sed permittit oboriri. Nemo igitur ideo bonus est, quia libero affectus arbitrio est; sunt quippe multi homines eque liberi, sed tamen pessimi: sed nec ideo quisque malus est, quia liberi arbitrii est; sunt enim multi eque libertatis huius participes, tamen optimi. Nec bonus igitur, nec malus homo ideo est, quia liber est: sed nec bonus, nec malus esse posset, nisi liber esset. Est ergo ista possibilitas, que nomine libertatis ostenditur, ita a sapientissimo constituta Deo, ut sine ipsa non sit, quod per ipsam esse non cogitur. Contrariorum enim una capacitate ab utrorumque preiudicio uindicatur; id est, nec male uoluntatis, nec bone causa et necessitas dici potest, que utramque sic recipit, ut neutram compellat existere. Necessariorum ergo singularis ductus, et unum quodam modo filum est [2 1Kb] , uelut geometrica illa sine latitudine longitudo est, nec hic unio diuidi potest. Quamdiu ergo singularis extenditur, uim nature sue tenet: at ubi ei occurrerit [3 1Kb] quod in diuersa findatur, illud necessarium illico terminatur. Id est, bonus Deus bonum fecit [4 1Kb] hominem.

AUG. Cur ergo dixisti, nec bonum, nec malum esse hominem, nisi propria uoluntate; et quidquid ex Deo habet, ex necessario habere, non ex possibili? Quod uis intelligi, ex natura, non ex uoluntate; ut per se ipsum bonus sit homo, non per Deum, aut certe melior per se ipsum quam per Deum. Hec quippe uerba tua sunt: »Nemo,« inquis, »ideo bonus est, quia libero affectus arbitrio est.« Et paulo post: »Nec ideo quisque malus est,« inquis, »quia liberi arbitrii est.« Quibus uerbis quid dicis, nisi quod nec bonum  nec malum Deus fecerit hominem, sed utrumlibet horum ipse se facit, cum bene uel male utitur libero arbitrio? Quid est ergo quod nunc dicis, »Bonus Deus bonum fecit hominem;« si nec bonus, nec malus est habendo liberum arbitrium quod in eo Deus fecit, sed bene utendo, id est, cum iam ipse bene uult, non cum habet possibilitatem uolendi bene? Et quomodo uerum erit, Fecit Deus hominem rectum ? An rectus erat non habens uoluntatem bonam, sed eius possibilitatem? Ergo et prauus erat non habens uoluntatem malam, sed eius possibilitatem; et a se ipso illi est uoluntas bona, falsumque [1 1Kb] scriptum est, Preparatur uoluntas a Domino ; et, Deus in uobis operatur et uelle . Quanquam tu nec a se ipso ei dicas esse uoluntatem bonam uel malam; sed oriri in illo, non de illo. Ita fit, ut per tuam mirabilem sapientiam, nec Deus fecerit rectum hominem; sed qui rectus posset esse, si uellet: nec ipse se faciat, sed nescio quo casu rectus fiat, quia nec de illo, sed nescio unde, aut nescio quomodo, in illo uoluntas oritur qua rectus fiat. Non est ista sapientia desursum descendens, sed terrena, animalis, diabolica .

LuIII. IUL. Et incipere, et bene incipere substantiam, a necessarii unione dirigitur. Accipit etiam arbitrii libertatem; eque adhuc necessarii linea continetur: sed iam necessariorum finis est; hinc finduntur in contraria uoluntates. Ad unionem ergo [2 1Kb] necessarii diuisionis natura non pertinet. Ita possibilitatem habere cogimur: uti autem uel bene uel male ipsa possibilitate non cogimur. Ita fit ut etiam possibilitas peccandi capax boni malique, sed uoluntarii sit: quoniam boni proprii capax esse non poterat, nisi capax esset et praui.

AUG. Dic potius, si uis uerum dicere, hominis naturam capacem boni et praui prius factam: non quod [3 1Kb] non posset solius boni capax fieri; sed quod ab ipso gradu ordinatissime surgere debuit, ut si non peccasset quando peccare posset, ad eam beatitudinem perueniret ubi peccare non posset. Quia, sicut iam dixi, utrumque magnum bonum est, quamuis minus unum, alterum maius. Minus est enim posse non peccare, maius autem non posse peccare: et oportebat a merito boni minoris ad premium peruenire maioris. Nam si »boni proprii,« sicut dicis, »capax esse non poterat« humana natura, »nisi capax esset et praui;« cur post hanc uitam pie gestam, boni solius erit, et non mali capax, ab omni scilicet aliena, non solum uoluntate uel necessitate, uerum etiam possibilitate peccandi? An uero metuendum est, ne tunc etiam forte peccemus, quando sanctis Angelis crimus equales? De quibus sine dubitatione credendum est, quod acceperint non posse peccare pro merito permansionis sue, quoniam steterunt, quando aliis cadentibus etiam ipsi peccare potuerunt.  Alioquin adhuc timendum esset, ne multos nouos diabolos, et eorum nouos malos [1 1Kb] angelos haberet hic mundus. Sanctorum etiam qui de corporibus exierunt, erit nobis uita suspecta, ne ibi etiam quo uenerunt, forsitan peccauerint, aut forsitan peccent; si in natura rationali possibilitas peccandi permanet, nec potest esse capax boni, si non sit et mali. Que quoniam uehementer absurda sunt, hec opinio est respuenda; potiusque credendum, ideo fuisse istam naturam et boni et mali capacem primitus factam, ut horum alterum diligendo, meritum compararet, quo boni solius, uel mali solius capax postmodum fieret: ita tamen ut si plecteretur damnatione perpetua, pati cogeretur tantum, non etiam facere sineretur malum.

LIX. IUL. Sed quantum interest inter plenum et uacuum, tantum nimirum inter possibilitatem et necessitatem. Possibilitas enim rei illius, cuius capax dicitur, uacua ostenditur: quando si uacua non esset, nec capax esset. Qui enim caperet, quod iam haberet? Necessitas autem non uacuitatem, sed plenitudinem indicat: non potest quippe capere quasi uacua, quod iam quasi plena esse compellit. Tantum itaque inter necessaria et possibilia interest, quantum inter conferta et inania. Ab utriusque ergo qualitatis, cuius eque capax est, preiudiciis ipsa repugnantium susceptione defenditur. Habet ergo bonum necessarium in natura tantum, quantum ad honorem spectat auctoris; quod est innocentia nulli malo admixta naturaliter, proprii operis pro boni proprietate et accusatione mali receptrix. Illud ergo quod ei de proprio uenit, peccans quisque sauciare potest: hoc uero quod de Dei opere suscepit, decolorare non potest. Manet ergo et in malis hominibus taxatio naturalis boni; nec unquam malum erit, bonum malumque agere potuisse: sed persone illi nichil proderit, que necessarii sui instituta non damnat quidem, sed tamen sibi ea non prodesse compulit. Sicut ergo in eo homine, in quo est iam explicata libertas, cum peccat, malum adscribimus uoluntati, naturam autem Deo conditionis auctori: ita si paruulus, qui uoluntatis usum non habet, nec quidquam ostendit preter instituta nature, scelere plenus esse dicatur, atque habere malum a necessario, quod alter a possibili capit; sine dubio is auctor criminis, qui nature auctor, arguitur.

AUG. Regulas tuas aperte in maioribus frangimus, ut eas ad paruulos transferre non possis. Non erat paruulus qui dicebat, Non quod uolo, facio bonum; sed quod nolo malum, hoc ago. Non ei possibilitatis inanitas, sed necessitatis inerat plenitudo, ut tuo de his rebus loquamur modo: non erat uacuum quod caperet, sed refertum quo ceperat malum. Non enim ait, Bonum malumque agere possum; que possibilitas nature humane malum non fuit, nec uoluntatis: sed ait, Non quod uolo, facio bonum. Nec tantum; uerum et addidit, sed quod nolo malum, hoc ago. Ecce et quod non agit bonum, et quod agit malum, non possibili,  ut ipse constituis, sed ut ille patitur et fatetur, necessario suo debet: infirmus quidem ad auferendas miserias suas, sed plane firmissimus malleus ad conterendas regulas uestras. uult et non agit quod bonum est, non uult et agit quod malum est: unde ista necessitas? Agnoscunt eam quidem catholici doctores, qui Paulum apostolum intelligunt etiam de se ipso ista dicentem, et ex lege que in membris repugnat legi mentis, sine qua nullus hominum nascitur, uenire non dubitant; et ideo dici et a sanctis uident, Non quod uolo, facio bonum; sed quod nolo malum, hoc ago: quia uident quantum bonum sit nec carne concupiscere, que mente auersantur [1 1Kb] ; eosque id uelle, nec facere: et malum esse, quamuis mente non consentiente, uel carne tamen talia concupiscere; eosque id nolle, sed facere, sine ulla quidem condemnatione, quoniam peccati huius reatu regeneratione deleto, resistunt mente, ne perficiant quod concupiscunt carne; sed non sine suo aliquo malo, quia non eis aliena commixta, sed eorum natura est et in mente et in carne. Hunc sensum pium et uerum contra uestram susceptam non uultis admittere; quasi propterea faciatis, ut in iudicio quo defenditur a uobis, non solum de litteris, uerum etiam de ipsis hominum moribus gemitibusque sanctorum, nichil aduersus eam recitetur, nolentibus uobis; et tanta ueritatis manifestatione recitetur, ut non eloquentia, sed sola impudentia uestra remaneat, qua illam non possitis defendere, sed uelitis. Quid enim agitis, quod res apertas turbide loquacitatis tempestate nubilare conamini? Clamat Apostolus, Non quod uolo, facio bonum; sed quod nolo malum, hoc ago. Clamat etiam superius: Iam non ego operor illud, sed quod habitat in me peccatum; scio enim quia non habitat in me, hoc est in mea carne, bonum . Quid est, quod nolo facio? et quid est, non ego operor? Quid est, nisi quod consequenter exponit? Dicendo quippe, quod nolo facio; se facere ostendit: et rursus dicendo, non ego operor; non mentem consentientem, sed carnem suam concupiscentem id facere ostendit: concupiscendo quippe caro agit, etsi ad consensum mentem non attrahit. Propter hoc adiungit, Scio quia non habitat in me. Et exponens quid dicat in me: hoc est, inquit, in carne mea, bonum. uerum sint iste uoces, non Apostoli, ut uultis, sed cuiuslibet hominis mala sua consuetudine pregrauati, quam uoluntate non potest uincere: nonne et hec tam robusta est, ut argumentationes uestras de possibili et necessario tanquam pueriles et ludicras tabellas robore suo frangat et conterat? Quoniam est, quod non uultis, non solum uoluntarium atque possibile, unde liberum est abstinere; uerum etiam necessarium peccatum, unde abstinere liberum non est, quod iam non solum peccatum, sed etiam pena peccati est. Nec attendere uultis, quod in unoquoque agitur per uiolentiam consuetudinis , hoc actum esse per uiolentiam penalem summi illius maximique peccati  primi hominis in omnibus qui erant in lumbis eius, per eius concupiscentiam exorturi, cum propagaretur humanum genus, quam concupiscentiam peccantium pudor operuit in regione lumborum.

LX. IUL. Sed quid nos ad paruulos; cum questio Manicheorum nec perfecte etatis hominem dicat uoluntate peccare? Nam si ideo exortum est in homine malum, quia de nichilo factus erat, a necessario autem habuit homo ut de nichilo fieret; sine dubio malum non a possibili, sed a necessario recepit. Quod quia longa disputatione destructum est; adhuc modicum, quo magis ac magis iteratione lucescat, super hoc eodem disseramus. Queris ergo unde ipsa uoluntas mala in primo homine exstiterit. Respondeo, De motu animi, cogente nullo. Queris et unde ipse motus. Respondeo, Quid requiris? unde esse potuerit, an unde esse compulsus sit? Si dicas, quod scripsisti quoque, Unde esse compulsus est: referam te asystata et contraria loqui. Queris enim quis cegerit, quod esse non possit, nisi cogente nullo: quod quia ipsa sui contrarietate dissoluitur, nichil habet uirium questio, que ordinem non habet. Igitur stolidissime in terrogas, unde ipsa uoluntas mala. Hoc enim quod dicis, Unde, non occasionem, sed originem eius, id est, naturam requiris: at id, sicut supra tractatum est, si naturam accipit, definitionem sui perdit, qua dictum est, »cogente nullo;« si uero definitionem tenet, preiudicium natiuitatis excludit. Non ideo ergo peccauit homo, quia de nichilo factus est, non ideo quia a Deo factus est, non ideo quia de tenebris factus est, non ideo quia liberi arbitrii factus est: sed ideo peccauit, quia uoluit; id est, ideo habuit uoluntatem malam, quia uoluit.

AUG. Nos, uel potius ipsa ueritas dicit, perfecte etatis homines quosdam uoluntate, quosdam necessitate, uel eosdem ipsos in quibusdam uoluntate, in quibusdam necessitate agere malum. Quod si falsum putas; illum aspice clamantem, Non quod uolo, facio bonum; sed quod nolo malum, hoc ago. Qui tibi toties in faciem retorquendus est, quoties dicens ista, uel non uidere te fingis istum, uel fortasse non uides. Quid te anfractuosis inuoluis ambagibus? Non tibi dicitur, Necessitatem peccandi [1 1Kb] habuit homo, quia de nichilo factus est: sed tu tibi hoc dicis. Prorsus ita factus est, ut peccandi possibilitatem haberet a necessario, peccatum uero a possibili. uerumtamen nec ipsam peccandi possibilitatem haberet, si Dei natura esset: immutabilis enim profecto esset, et peccare non posset. Non igitur ideo peccauit, sed ideo peccare potuit, quia de nichilo factus est. Inter Peccauit, et Peccare potuit, plurimum distat: illa culpa est, ista natura. Nec omne quod de nichilo factum est, peccare potuit; non enim ligna et lapides peccare possunt: sed tamen natura que peccare potuit, de nichilo facta est. Nec magnum est peccare non posse: sed magnum est cum beatitudine peccare non posse. Sicut non est magnum, esse miserum non posse; quia omnia  que nec beatitudinem capiunt, misera esse non possunt: sed magnum est ita beatam esse naturam, ut misera esse non possit. Quod etsi maius est, nec illud paruum est, in ea beatitudine conditam hominis esse naturam, ut si uellet, posset esse non misera. Sic autem dicuntur omnia facta de nichilo, id est, ex his que nulla erant [1 1Kb] , ut intelligamus, quidquid ex eo factum est quod iam erat, ad originem primam esse referendum. De terra enim caro; sed terra de nichilo. Sic enim dicimus etiam omnes homines esse filios Adam, cum patris sui quisque sit filius. Omnia tamen, que facta sunt, mutabilia sunt, quia de nichilo facta sunt, id est, non fuerunt, et Deo faciente sunt, et bona sunt: a bono enim facta sunt; nec omnino essent mutabilia bona ulla, in quantum sunt, nisi esset a quo crearentur, immutabile bonum. Mala igitur omnia, que nichil sunt aliud quam priuationes bonorum, ex bonis orta sunt, sed mutabilibus: et angelum quippe et hominem, ex quibus orta sunt mala , naturas bonas recte, immutabiles autem non recte possumus dicere. Deus uero tam bonus est, ut malis quoque utatur bene, que Omnipotens esse non sineret, si eis bene uti summa sua bonitate non posset: et hinc potius impotens appareret et minus bonus, non ualendo bene uti etiam malo. Proinde tu negare non sineris, eum qui dicit, Quod nolo malum, hoc ago, a necessario iam malum sumpsisse, non a possibili. Non igitur, ut dicis, »omnis actio mali non a necessario, sed a possibili:« uerum nonnulla et a necessario reperitur. uide nunc ut tua machinatio tam elaborata collapsa sit. Sed querenti unde uoluntas mala in homine primo exstiterit, cautius respondere te putas, »De motu animi, cogente nullo:« quasi non citius et expeditius responderes, De homine ipso. Illud quippe quod additur, »cogente nullo,« etiam hic addi a te potuit, resistente tibi nullo. Quis enim tibi resisteret dicenti uera, si diceres, Mala uoluntas in homine primo de homine ipso exstitit cogente nullo? Nunc uero timens culpare naturam, tanquam hinc in eius auctorem ulla recurrat iniuria, et quod diu uolebas [2 1Kb] , aliquando dixisti, et a natura non recessisti. Animus namque natura est: et ea quidem [3 1Kb] in hominis institutione corpore melior, de cuius motu, cogente nullo, malam uoluntatem exstitisse dixisti. uidesne non potuisse nisi alicunde existere, quod negare non sineris, antequam existeret, non fuisse? Quid autem opus est ut queratur unde animi motus, cum satis appareat non potuisse animi motum nisi de animo existere? Quod si impudentissime atque insulsissime negas, adhuc ex te queritur, unde exstiterit in homine primo uoluntas mala: nec iam permitteris dicere, »De motu animi, cogente nullo;« quia ipse animi motus cogente nullo, uoluntas est. Quapropter, hoc est dicere, uoluntas exstitit de animi motu, quod est dicere, Animi motus  exstitit de animi motu, aut, uoluntas exstitit de uoluntate [1 1Kb] . An dicis hunc motum de se ipso exstitisse, non de animo, ne hinc natura bona, id est, animus ipse culpetur? Non ergo inde damnetur: quis enim inde ferat animum iure damnari, unde non potest iure culpari? Sed dicis, »Ideo peccauit homo, quia uoluit; ideo habuit uoluntatem malam, quia uoluit.« uerissime dicis: sed si lux clarissima tenebre non sunt, de illo exstitit mala uoluntas, quia uoluit. Non enim dicimus, ut calumniaris, et ut nos etiam scripsisse mentiris, »motus iste unde esse compulsus sit« sed nullo compellente unde exstiterit; quia et nullo compellente tamen exstitit, et nonnisi alicunde existere poterat, quod antequam existeret non erat. Si ergo homo uoluit, de homine exstitit: et quid erat homo, antequam de illo existeret, nisi natura bona et bonum opus Dei? Quod est etiam malus homo, in quantum homo est et opus Dei. Confundatur ergo sua uanitate Iulianus; quoniam ex bonis esse mala orta, uerum [2 1Kb] dixit Ambrosius : sed quia cogente nullo, inculpatus est Deus: quod uero ea permisit existere, usu eorum iusto et bono laudatur insignius.

LXI. IUL. uoluntas ergo, que nichil est aliud quam motus animi cogente nullo, possibilitatem suam nature debet, effectum suum sibi. In natura enim exorta est, sed a possibili, non a necessario. Hic si dicat aliquis, Sed mala natura, que potuit habere uoluntatem malam: respondeo, Sed bona natura, que potuit habere uoluntatem bonam. Uno ergo tempore optima simul pessimaque dicetur. At id rerum ratio non sinit, ut uno eodemque tempore una eademque res contrariis meritorum qualitatibus impleatur. Si igitur ideo mala putetur, quia potuit malum facere; ideo bona credatur, quia potuit bonum operari. Cur autem, inquit, et malum potuit, que bonum operabatur? Respondeo, Quia bonum hoc, quod uirtus dicitur, proprium esse non poterat, nisi fuisset uoluntarium: uoluntarium autem non esset, si necessitatem boni habuisset: necessitatem autem boni pertulisset, si non habuisset possibilitatem mali. Ut ergo constaret ius boni [3 1Kb] , admissa est possibilitas mali.

AUG. Ut uideo, nec bonam uoluntatem uis tribuere nature, quando est homo primitus conditus: quasi non potuerit Deus hominem facere uoluntatis bone; in qua eum tamen permanere non cogeret, sed in eius esset arbitrio siue in ea semper esse uellet, siue non semper, sed ex illa se in malam nullo cogente mutaret, sicut et factum est. Neque enim homo uoluntatem non peccandi ante non habuit, et a uoluntate peccandi exorsus est uitam, in qua eum rectum condidit  Deus; utique talem, qui uti ratione iam posset. Quis enim ferat, si dicatur talis factus, quales nascuntur infantes? Illa itaque perfectio nature, quam non dabant anni, sed sola manus Dei, non potuit nisi habere uoluntatem aliquam, eamque non malam: alioquin non scriptum esset, Fecit Deus hominem rectum . Bone igitur uoluntatis factus est homo, paratus ad obediendum Deo, et preceptum obedienter accipiens, quod sine ulla, quamdiu uellet, difficultate seruaret, et sine ulla, cum uellet, necessitate [1 1Kb] desereret; nec illud sane infructuose, nec istud impune facturus. Unde pia et sobria cogitatione colligitur, primam uoluntatem bonam Dei opus esse: cum illa quippe fecit hominem rectum: neque enim unquam, nisi recta uolens, rectus est quisquam. Propter quod uoluntas bona non redditur perdita, nisi ab illo a quo est condita; nec aliunde putandum est sanari posse peccati necessitatem, nisi miserante illo, cuius alto iustoque iudicio subsecuta est posteros eius, qui sine ulla necessitate peccauit. Unde ille posteaquam peccati habitantis in carne sua, quo cogebatur malum agere quod nolebat, necessitatem penamque defleuit, mox ad quem confugiendum esset ostendens: Miser ego homo, inquit, quis me liberabit de corpore mortis huius? Gratia Dei per Iesum Christum Dominum nostrum . uides certe, quam non subueniat huic possibilitas illa, quam te tanquam magnum aliquid inuenisse arbitraris; iam quippe amissa est, quando necessitate agitur malum, et sub necessario malo clamat homo, Miser ego homo: sed plane ille subueniat, cuius gratia superantur etiam que propterea necessaria uocas, quod aliter esse non possunt. Quod enim hominibus impossibile est, Deo facile est. Cui non fuit necessarium ut camelus per foramen acus intrare non posset, sed possibile potius ut intraret ; sicut caro et ossa per ostia missa sunt clausa . Frustra itaque conaris naturam defendere uitiatam. Si aliquid utile pro illa queris agere, ut sanetur age, non ut excusetur. Sine ut ipsa sibi fecerit, unde merito damnaretur. Nam unde exstiterit mala uoluntas, quidquid aliud dicis, et de illa exstitisse negas, iniustam damnationem eius affirmas. Quid enim aliud dicis, nisi, Non ipsa fecit unde damnatur? Quid ergo iniquius, quam ut inde damnetur, quod ipsa non fecit? Si autem ipsa fecit, quid eam de possibili excusare conaris, unde illam inexcusabilius accusare conuinceris? Dicis enim, »uoluntatem malam in natura quidem exstitisse, sed a possibili, non a necessario.« Si hec possibilitas extra naturam est: ipsa potius, unde mala exstitit uoluntas, non natura damnetur. Si uero ad naturam etiam possibilitas pertinet; magis sibi uoluntatem malam natura fecit, quia et non facere potuit: hoc enim abs te commendata definitio possibilitatis ostendit. Nemo tibi dicit, »Ideo mala natura est, quia potuit habere uoluntatem malam.« Nos certe, contra quos nunc  loqueris, non hoc dicimus: quid superfluis immoraris? In eo plane, quod dixisti, »Bonum hoc quod uirtus dicitur, non esset uoluntarium, si necessitatem boni habuisset; necessitatem autem boni pertulisset, si non habuisset possibilitatem mali:« prorsus oblitus es Deum, cuius uirtus tanto magis est necessaria, quanto magis eam sic uult, ut nolle non possit. Nam et tu dixisti in primo huius operis tui libro, »Deum nisi iustum esse non posse« : que si necessitas dicenda est, dicatur omnino; dum tamen constet, nichil esse ista necessitate felicius, qua tam necesse est ut Deus non male uiuat, quam necesse est ut semper atque beatissime uiuat. Neque enim uerba tua timet necessitas talis, in quibus noluisti dicere, »Necessitatem autem boni« habuisset, sed maluisti dicere, »pertulisset, si non habuisset possibilitatem mali:« ut uidelicet Deus homini pepercisse uideatur, ne tanquam erumnosum aliquid perferret necessitatem boni, non habendo possibilitatem mali; quod tam magnum est bonum, ut sanctis seruaretur ad premium: quos itidem oblitus es, sicut Deum. Neque enim tunc sine uirtute uiuemus, quando nobis concedetur, ne a Domino aliquando recedere possimus, quoniam nec uelle poterimus. Ita enim nobis certum erit bonum, quo semper, ut promissum est, cum Domino erimus ; ut ab eo recedere non uelimus, nec uelle possimus. Non ergo aliter esset [1 1Kb] uirtus in nobis, nisi uoluntatem malam sic non haberemus, ut habere possemus: sed pro huius minoris uirtutis merito, accedere nobis debuit uirtus maior in premio, ut malam uoluntatem sic non haberemus, ut nec habere possemus. O desideranda necessitas! Donabit eam ueritas, ut sit certa securitas, sine qua non potest esse illa, cui non est aliquid addendum, iam plena nostra felicitas.

LXII. IUL. At hoc in contrarium torqueri potest, ut dicatur, Sed malo aptata natura est: nam quia malum uoluntarium esse non poterat, si necessitas fuisset mali; ob hoc data est possibilitas boni, ut malo proprietas pararetur. Quod quidem acutum est, sed insanum: omnia enim rerum a meliore parte taxantur: huc et dignitas auctoris accedit, id est, Dei, qui non ob ea que puniturus erat, liberum animal fecit; sed propter ea qua remuneraturus, possibilitatem contrariorum dedit. uerumtamen super hoc pugnare nolo: sed permitto aliquid calumnie, ut nichil de opificis auctoritate prescribam. Illud tamen necessario sequitur, ut hec possibilitas faciendi boni et mali remoueatur ab utriusque uoluntatis effectu. Ac per hoc, nec uirtutis a necessario probatur causa esse, nec uitii. Ut enim honestis hanc faciamus iniuriam, ut ex eo quo [2 1Kb] cum improbis certare uideantur, nec bone ei, nec male adscribatur meritum uoluntatis: habet ergo testimonium ingenuitatis [3 1Kb] sue, quod innocens est, quia nec bono, nec malo, uoluntario duntaxat, plena est. Possibilitatem  ergo uoluntatis [1 1Kb] adscribe nature; uoluntatem autem nec bonam, nec malam, nature. Inuicte ergo collectum est, uoluntatem malam exortam quidem in opere Dei; sed a possibili, non a necessario: quod reputari non potest possibilitatis datori, sed possibilitatis ipsius gubernatori.

AUG. uoluntatem nec bonam, nec malam, nature concedis adscribi, sed tantum possibilitatem uel bone uel male uoluntatis, cum sit natura et angelus et homo. Cui si non est adscribenda, ut dicis, uoluntas bona uel mala; nec honorandus de bona, nec de mala est uoluntate damnandus. Quid enim est iniquius, quam ut de malo, quod ei non est adscribendum, iudicemus esse damnandum? An angelus et homo nature non sunt? Quis hoc loquitur, nisi nesciens quid loquatur? Nature igitur adscribitur, quod angelo adscribitur; nature adscribitur, quod homini adscribitur: sed nature que a bono Deo condita est bona, et uoluntate sua facta est mala. Ac per hoc, rectissime malum, quod his naturis adscribitur, ei a quo sunt condite non adscribitur; quia non eas ita condidit, cum primum condidit, ut eis esset habende male uoluntatis ulla necessitas, sed tantummodo possibilitas; ubi meritum compararet [2 1Kb] , atque inueniret in eis bona uoluntas non deserta premium, deserta supplicium. Quid ergo malitia uoluntatis queris excusare naturam, cuius est uelle seu nolle? Neque enim est mala uoluntas, nisi uolentis aut angeli, aut hominis, quas non esse naturas nulla ratione possumus dicere. Cur, inquam, adscribis homini malam uoluntatem, ut non iniuste possit male uoluntatis merito penas luere; et quod adscribis homini, non uis adscribere nature, quasi ullo modo possit homo non esse natura? Quanto satius est, te sana loqui, et dicere hominis uoluntatem malam nonnisi alicuius esse nature, quia omnis homo natura est; sed istam naturam, cum primo malum egit, non ex necessario, sed ex possibili habuisse uoluntatem malam: quandoquidem his nominibus tibi placuit duo ista discernere, quorum in uno intelligitur id fieri quod necesse est, in altero autem id quod fieri quidem potest, sed necesse non est, quia et non fieri potest? Hoc enim de peccato primi hominis, uel primorum hominum uerissime dicitur: restat ille qui clamat, Non quod uolo, facio bonum; sed quod nolo malum, hoc ago . Iste quippe ex necessario malum agit, qui non uult et agit: frangitque tuam regulam, quam temeraria loquacitate finxisti dicens, quod »nec uirtutis a necessario probetur causa esse, nec uitii;« cum [3 1Kb] huius causa probetur esse a necessario. Neque enim aut actio mali uitium non est; aut bonum quod uult, non facere, et malum nolle, et tamen agere, necessitas non est; aut e contrario non erit nobis etiam uirtutis necessitas felix, quando tanta gratia natura  nostra replebitur, et Deus erit omnia in omnibus , ut male aliquid uelle non possit. uirtus est quippe iustitia; et celum nouum et terra noua promittitur nobis, in quibus iustitia inhabitat . Aut si forte turbatus, presenti uite, non future istam regulam finxisse te dicis; non contendo cum uicto: illud certe ad hanc uitam pertinere non negas, ubi uides hominem uelle, nec facere bonum; et nolle, atque agere malum: cogerisque hoc uitium contra regulam tuam necessitati tribuere, non uoluntati. Ab hac autem necessitate, cum qua nascuntur et paruuli, sed etatis accessu incipit apparere, quis liberat hominem miserum, nisi gratia Dei per Iesum Christum Dominum nostrum ? cuius gratie uos inimici, in uestra uirtute confiditis; et contra diuina eloquia, que damnant eos qui in sua uirtute confidunt , impia superbia disputatis.

LXIII. IUL. Hereat ergo prudentis animo lectoris, multum interesse inter ea que a possibili ueniunt, et ea que a necessario; naturaliaque omnia necessariis applicet, uoluntaria uero possibilibus; et questiones uniuersas ab ea, qua ceperint, parte consummet. Quoniam si per utramque ceco iudicio uagetur; in innumeros per uerba pene omnia precipitatur errores: quod quoniam satis claruit, apparet te nimis omnino caligasse, qui collegisti, »Quomodo potuit malum, quod nusquam erat, exoriri in opere Dei; ita etiam, iam quod erat, transiit naturaliter per opus Dei.« uide enim quo sis inuolutus errore: peccatum prima uoluntate conceptum, quod a possibili uenit, in necessaria dicis fuisse mutatum, ut quomodo potuit oriri motus animi liber, ita sine motu libero transiret in naturalium necessitatem [1 1Kb] . Sed intellige quoniam necessariorum auctor sit Deus. Si ergo hoc facit Deus in naturis, quod fecit animus in culpis; necesse est ut sic sit reus, quomodo et ille cuius arguit uoluntatem. Imo magis: quanto enim est plus necessarium quam possibile, tanto scelestius est ingenerare quam usurpare peccatum. Quod licet rerum natura non capiat; tamen hic ostenderim, multo peiorem esse opinionem tuam de Deo, quam Manichei. Illius enim Deum uel subita bella truncarunt: tuum uero antiqua et multiplicata crimina corruperunt. Ac per hoc non solum de questione dissentis a Catholicis, sed omnino de Deo: non ipsum colis, quem nos equissimum, omnipotentissimum, inuiolabilem in Trinitate ueneramur. Ergo permeare non potuit per naturam res uoluntatis; meritoque nos diximus, quia opus diaboli per opus Dei transire non sinitur. Opus enim diaboli hominisque mali peccatum est, quod in nullo potest sine libere motu uoluntatis existere. Quod opus et diabolo et homini a possibili uenit et uenit: opus autem Dei est natura, in qua non a possibili, sed a necessarie subsistit homo: que natura multis est temporibus sine uoluntate, quoniam uis eius etate certa sentitur. Quamdiu ergo est natura sine uoluntate, opus Dei  tantummodo est: at hec quod non fecerit, non potest habere peccatum. Irrefutabiliter ergo dictum est, quia per opus Dei opus diaboli transire non sinitur. Non minus autem falsum est quam profanum, quod dixisti, »Opus operis Dei transit per opus Dei.« Hoc est enim dicere, Peccat et Deus, quia peccauit homo, quem fecit Deus. Nam sicut nusquam est peccatum, nisi in opere hominis; neque enim cum peccauerit homo, aliquid substantie eius additur, ut peccatum ibi eminere uideatur, sed tantummodo malum opus de mala uoluntate commissum, illi quoque a quo factum est, comparat meritum malum, ut malus dicatur qui mala fecit: ita etiam Deus tuus, si malum in opere suo fecit, nichil quidem substantie eius accedit, sicut nec hominis; tamen meritum ei deformissimum comparatur, ut malus male faciendo dicatur. Paruulus sane probatur etiam tunc reus non esse, quia malitiam a necessario habet, quam nisi diabolus a possibili haberet, reus esse non posset. Deus autem qui uerus est Christianorum, malum non facit: paruulus quoque ante proprie uoluntatis arbitrium nichil habet, nisi quod in eo fecit Deus. Naturale igitur nullum esse peccatum potest. Sed quoniam sollicitissime antiqui erroris antra prorupimus [1 1Kb] , nec quidquam super hac questione occultum remansit: teneat lector diligens distinctionem necessarii atque possibilis; et non minus Manicheorum, quam Traducianorum commenta ridebit.

AUG. Apud homines qui ea que legunt, sic intelligunt, ut etiam ista que dicis intelligant, nichil egisti aliud, eadem per eadem tanta perplexitate repetendo, nisi ut te appareret responsionem nostram in uno meo libro, quem tuis octo refellere suscepisti, cum dissoluere non ualeres, obscurare uoluisse. Apud eos autem qui hec non intelligunt, id egisti saltem, ut ideo te putent dixisse aliquid, quoniam non intelligunt. Unde breuiter admonendi sunt interim de hoc unde nunc agitur, ut illud ipsum meum, remotis nebulis tue loquacitatis, aspiciant, et uideant quam sit inuictum. Tu enim dixeras: »Si natura opus est Dei, per opus Dei opus diaboli transire non sinitur.« Ad hoc ego - »Quid est quod dicit,« inquam, »Si natura opus est Dei, per opus Dei opus diaboli transire non sinitur? Nonne opus diaboli, quando in angelo, qui factus est diabolus, prius ortum est, in opere Dei ortum est? Quapropter si malum, quod nusquam erat omnino, in Dei opere oriri potuit: cur malum, quod alicubi iam erat [2 1Kb] , per opus Dei transire non potuit; presertim cum ipso uerbo utatur Apostolus dicens, Et ita in omnes homines pertransiit« ? »Numquid homines non sunt opus Dei? Pertransiit ergo peccatum per homines, hoc est, opus diaboli per opus Dei: atque ut alio modo idipsum dicam, opus operis Dei per opus Dei. Et ideo Deus solus est immutabilis et potentissime bonitatis: qui et antequam esset ullum malum, bona opera fecit omnia, et de malis, que in bonis ab eo factis orta sunt, bene operatur  per omnia« . Hac tu rerum euidentia perturbatus, oculos hominum de possibili et necessario longa et inani disputatione tenebrandos putasti, ut ista caligine obiecta sententiam tuam uanam non subtraheres, ne perimeretur, sed ne perempta iacere conspiceretur, absconderes. Utrum quippe a necessario, an a possibili, quid interest ad rem de qua querimus? Angelus certe et homo peccarunt: aut ergo aude dicere angelum et hominem non esse naturas; aut, quia non ita es insanus ut audeas, conuinceris peccante angelo peccasse naturam, conuinceris peccante homine peccasse naturam. Sed a possibili, inquis, non a necessario peccauit. Hoc uerum est: tamen angelus peccauit, tamen homo peccauit, tamen natura peccauit; ac sic opus Dei, quod est angelus, quod est homo, non cogente Deo, sed sua mala uoluntate, quam potuit et non habere, peccauit. Illi ergo nature ignominia, que cum bene facta esset, et malum facere coacta non esset, tamen malum fecit: Deo autem gloria, qui et naturam bonam fecit, et de malo bene facit, quod ipse non fecit. Cum igitur his atque huiusmodi ueris catholicisque rationibus, et defendi et predicari natura possit creatrix, et argui reprehendique peccatrix; atque ipsa peccatrix, et laudari in quantum eam Deus fecit, et culpari in quantum ab illo, nullo cogente, defecit, et in posteris meritum suum recepit : quis te precipitauit ut diceres, quis submersit ut scriberes, »Si natura opus est Dei, per opus Dei opus diaboli transire non sinitur?« O surde in uocibus sanctis! o cece in inuentionibus tuis! Nonne peccatum opus est diaboli? Nonne in omnes homines pertransiit, qui sunt opus Dei? Nonne per peccatum mors, ea presertim qualem uos solam per peccatum dicitis accidisse, id est, non corporis, sed anime, opus est diaboli? Nonne in omnes homines pertransiit, qui sunt opus Dei? Sed imitatione, ut dicitis, transiit. Tamen per homines transiit, qui sunt opus Dei. Sed a possibili, non a necessario transiit. Dic quidquid tibi placet: tamen per homines transiit, qui sunt opus Dei: tu autem sine ulla exceptione dixisti, »Per opus Dei opus diaboli transire non sinitur;« et hanc sententie tue tam perspicuam uanitatem [1 1Kb] , ut uanior fieres, tanta loquacitate non ut absolueretur defendere, sed ne aspiceretur operire conatus es. Si in mentem tibi apostolica uerba non uenerant, que te hoc dicere prohiberent; cur non attendisti, obsecro, plus esse in opere Dei existere, quam per opus Dei transire opus diaboli? Cum ergo illud fatearis, cur hoc negas? An quod uis fieri potest, quod non uis non potest? Misereatur tui Deus, ut esse desinas uanus. Hanc autem sententiam tuam Manicheus libenter amplectitur, tanquam amicam suam, et argumentatur ita: Si per opus Dei opus diaboli transire non sinitur, multo minus in opere Dei existere sinitur: unde ergo malum, nisi unde nos dicimus?  Sed respondemus eis: Iuliano dicite ista, non nobis. Princeps huius sententie missus est foras: absit ut preiudicet nobis uobiscum uincendus, uel potius uobiscum iam uictus a nobis.

LXIu. IUL. Illud itaque aliud de eadem hebetudine protulisti. Ais enim: »Sic creat Deus malos, quomodo pascit et nutrit malos« , quia scriptum est in Euangelio, quod solem suum oriri faciat super bonos et malos, et pluat super iustos et iniustos . Longe enim lateque contrarium est, quod tu coniunctum putasti. Quod enim pascit Deus etiam peccatores, benignusque est super ingratos et malos, pietatis est eius testimonium, non malignitatis: qui non uult quippe mortem morientis, sed ut reuertatur et uiuat ; nec cito punit errantes: nec ob aliud id facit, quam ut bonitas eius penitentie tempus indulgeat. Sic enim ait Apostolus: An ignoras, quoniam bonitas Dei ad penitentiam te adducit? Secundum autem duritiam tuam et cor impenitens tu tibi thesaurizas iram . Disputat etiam apud Lycaones et Areopagitas, quoniam Deus nec temporibus preterite ignorantie, prouidentie sue documenta submouerit. Neque enim sine testimonio reliquit semetipsum, dans, inquit, pluuias de celo, et tempora fructifera, implens cibo et letitia corda eorum . Hoc ergo quod pluit super bonos et super malos, documentum est benignitatis eius, que ideo sustinet et exspectat errantes, ut recedant tandem a malo et faciant bonum. In tantum ergo non uult fieri malum, ut amore etiam emendationis humane pascat etiam ingratos. Ad id pefecte pietatis indicium: illud uero quod dicis, »Creat malos,« perfecte iniquitatis testimonium est. uide ergo quam nescias quid loquaris, qui de exemplo misericordie uoluisti crudelitatem probare. Bonum est enim pascere etiam malos, ut si uoluerint, corrigantur: scelestum autem facere paruulos malos, ut qui uelle non possunt, iniqui tamen esse cogantur. Liberalitas ergo in peccatores exercita abducit a malis, non in mala cogit. Conditio autem malorum non abducit a pessimis; sed et opus et operatorem in nefaria cuncta compellit. Insanis ergo cum dicis, Creat malum Deus: sed plus insanis, cum id Euangelii testimonio affirmare conaris, et eo testimonio in quo grande est argumentum bonitatis diuine. Attende igitur, quanto nunc fortius reflectatur: Deus, qui pascit etiam malos, ut patientia sua bonos esse faciat, manifestum est quod non creet malos. Si autem creat malos; nec amat nec remuneratur bonos, nec ipse postremo potest habere aliquid boni; quoniam quauis mala uoluntate efficacius et uiolentius nocet potentia creatrix, non solum possibilium, sed etiam necessariorum malorum. Quod quoniam Deo Christianorum non conuenit, id est, illi qui Pater misericordie dicitur, et Deus consolationis ; cuius iudicia omnia equitas predicantur ; qui cuncta in sapientia fecisse perhibetur ; uobis ut Manicheis non est in Dei nostri estimatione communio:  ad [1 1Kb] alium uos omnino quem colatis auctorem, tamen Manis furore simulatum [2 1Kb] , stulta commenta et genitalia traxere peccata.

AUG. Ego faciam, quod tu cur non feceris, quid me attinet et dicere? Qui legunt iudicent: propter hoc enim quia dixeras, »quod secundum sensum nostrum Deus homines diabolo faciat,« factum est ut ad uerba ista ueniretur responsione mea, ex quibus quod uoluisti ipse posuisti: sed ego etiam te nolente commemorabo, quod pretereundum putasti. Inter cetera ergo, que omnia dicere nimis longum est: »An uero,« inquam, »filios perditionis hedos sinistre partis« , »diabolo pascit, diabolo nutrit et uestit, quia facit solem suum oriri super bonos et malos, et pluit super iustos et iniustos« ? »Sic itaque creat malos, quomodo pascit et nutrit malos: quia quod eis creando tribuit, ad nature pertinet bonitatem, et quod eis pascendo et nutriendo dat incrementum, non utique malitie illorum, sed eidem nature, quam creauit bonus, bonum tribuit adiumentum. In quantum enim homines sunt, bonum est nature, cuius auctor est Deus: in quantum autem cum peccato nascuntur, perituri qui non renascuntur, ad semen pertinet maledictum ab initio« , »illius antique inobedientie uitio. Quo tamen bene utitur factor etiam uasorum ire, ut notas faciat diuitias sue glorie in uasa misericordie; ne meritis suis tribuat, si ad eamdem massam quisque pertinens gratia liberetur, sed qui gloriatur, in Domino glorietur« . His dictis ista subiunxi: »Ab hac fide, inquam, apostolica atque catholica, ueracissima et fundatissima, cum Pelagianis iste discedens, non uult nascentes esse sub diabolo, ne paruuli portentur ad Christum, ut eruantur a potestate tenebrarum, et in regnum ipsius transferantur« . »Ac sic accusat toto orbe diffusam Ecclesiam, in qua ubique omnes baptizandi infantuli non ob aliud exsufflantur, nisi ut ab eis princeps mundi mittatur foras« : »a quo necesse est uasa ire possideantur, cum ex Adam nascuntur, si in Christo non renascantur, et in eius regnum per gratiam facta uasa misericordie transferantur« : et cetera que ibi legat, uel legentem audiat, qui uult et potest. Nunc ergo quia his relictis, quibus ea que posuisti astruuntur atque muniuntur, sic illa putasti esse ponenda, ut tanquam in solitudine defendente nullo latrocinanter inuaderes; legant hec qui uolunt scire quid egeris, uel potius ad eiusdem libri considerationem recurrant, unde ista reposui, et uideant ea manere firmissima, que uelut infirma labefactare tentasti. Quid igitur te adiuuat, quod eos mihi obiecisti, quos exspectat Dei patientia per penitentiam corrigendos, et ideo super eos oriri solem suum facit et pluit: cum ego tibi hedos sinistre partis obiecerim, quos usque  in finem sine penitentia uicturos in impietate et sceleribus suis, ac per hoc eterno supplicio puniendos, ignorare non potest prescius omnium futurorum? Nec ab eis abstinet bonum creationis sue, quibus nec nasci expediret; nec bonum nutritionis et uiuificationis sue, quantum ei placuerit, diuturne, quibus mori quantocius expediret: inter quos sunt certe plurimi, qui si ex hac uita abriperentur infantes, secundum falsam uestram heresim, penitus ab omni; secundum autem catholicam fidem, a damnatione grauissima tollerentur. Quid deinde illud est, quod in his sinistre partis hedis, in Dei prescientia, que falli non potest, igni perpetuo destinatis, multi sunt qui lauacro regenerationis abluti, postea uel apostasia pereunt, uel tam facinorose flagitioseque uiuunt, ut eidem sinistre sine dubio deputentur; nec rapiuntur, sicut quidam, ne malitia mutet intellectum eorum ? Neque ut hoc eis Deus tam magnum beneficium non conferat, fatali necessitate prohibetur; neque ut aliis conferat, personarum acceptione mutatur. Quid hic faciunt illa tua possibilia et necessaria, que diligenter distinguenda commendas, ubi te nesciente quid loquaris, nouit ille quid agat, cuius occulta possunt esse iudicia, iniusta non possunt? Non est igitur iniustum ut bona conferantur malis: sed iniustum est ut mala ingerantur bonis. Dic ergo qua iustitia paruuli tanta mala patiantur: que sepe commemorare nos piget; uos uero eadem mala paradiso, etiamsi nemo peccasset, importare non pudet. »Non creantur,« ut dicis, »mali,« hoc est, trahentes originale peccatum: qua igitur [1 1Kb] iustitia premuntur graui iugo a die exitus de uentre matris eorum ? In quo iugo tanta miseria est, ut eam facilius deplorare, quam explicare possimus. Peccatum a possibili in necessarium, hoc est, a uoluntario in non uoluntarium, dicis non posse mutari; quod potuisse ostendimus in eo qui dicit, Quod nolo malum, hoc ago . Hoc uos consuetudinis uiolentie tribuitis, non uitiate originis uinculis: peccatum tamen a possibili in necessarium potuisse conuerti uidetis; nec de uestris distortis et fallacibus regulis erubescitis. Tale aliquid uniuerso generi humano per unum hominem, in quo omnes fuerunt, accidere potuisse non uultis: et tamen sub omnipotentissimi et iustissimi [2 1Kb] Dei cura tot ac tantas penas infantes pendere non negatis; quoniam uobis ora claudunt, et oculos feriunt, si negetis. Nonne ergo attenditis, quem faciatis iniustum, cernentes euidentissimas penas et negantes ulla mala merita paruulorum? Falsum ac profanum tibi uisum est, quod ego dixi, »Opus operis Dei transiit per opus Dei.« Quia utique angelus opus est Dei. Peccatum ergo, quod est opus angeli, opus est operis Dei, non ipsius Dei. Et de his uerbis ita me arguis, quasi dixerim, »Peccat et Deus, quia peccauit homo quem fecit Deus:« quod ego non dixi. Peccauit quippe opus  Dei, id est angelus, uel homo; sed opere suo peccauerunt, non opere Dei: ipsi sunt enim bonum opus Dei; peccatum uero eorum malum opus ipsorum est, non Dei. Sed quid est peius dicere, »Peccat et Deus, quia peccauit homo quem fecit Deus;« quod ego non dixi: an ita negare originale peccatum, ut pena paruuli iniusta nichil sit aliud quam peccatum Dei? Quod si in Deum cadere non potest, iusta ergo paruuli pena est: si autem iusta est, pro peccato est. Nemo igitur potest in tot tantisque penis paruulorum predicare Deum iustum, negans originale peccatum. Esset itaque, inquit [1 1Kb] , iniquitatis testimonium creare malos, si malum quo mali sunt, ipse creauisset: nunc autem, cum homines mali sint, et hoc creet ipse quod homines sunt, sequatur autem eos de uitiata natura per peccatum quod mali sunt; profecto etiam cum malos creat, bonum est ipse quod creat; quoniam mali sunt uitio quod nulla natura est, creat uero ipse naturam que uitium non est, etsi uitiata est. Tale est autem tribuere creationis [2 1Kb] bonum stirpi uitiate et iure damnate, quale est etiam homini malo tribuere uite ac salutis bonum, propter quod homo est, non propter quod malus est. Quod autem dicis esse »scelestum facere paruulos malos, ut qui uelle non possunt, iniqui tamen esse cogantur.« Ad aliquid cogi, nulla possunt ratione qui non sunt. Si autem nondum quidem proprietate persone atque conditionis sue, sed occultissima ratione seminis iam sunt, sicut Leui in lumbis Abrahe : ibi nature uitio de peccato primi hominis ueniente iam mali sunt; non Dei creatione, qui nec uelle possunt, mali esse coguntur. uide sane mirabilia gratie Christi, cuius estis miseri inimici. Ecce paruuli, qui bonum uel malum uelle aut nolle non possunt, tamen quando reluctantes et cum lacrymis reclamantes sacro Baptismate renascuntur, sancti et iusti esse coguntur. Nam procul dubio, si ante usum rationis obierint, in Dei regno sancti et iusti erunt, ea gratia ad quam non sua possibilitate, sed necessitate uenerunt, sanctas et iustas sine fine ducentes uitas suas, calcantes et frangentes de possibili et necessario regulas tuas. Sine dubio autem plus est nolle malum agere, quam nec nolle, nec uelle: et tamen ille nolebat et agebat, qui dicebat, Quod nolo malum, hoc ago. Non itaque insanio, nec dico, »Malum creat Deus.« Bonum enim creat [3 1Kb] , qui etiam de ipsa uitiata natura non creat uitium, sed naturam. Trahit uero illa uitium, non Dei opificio, sed iudicio. Tu autem utrum non insanias, si non ualde insanis attende, qui non malum penale quod iustum est, sed malum quod uocatur iniquitas dicis facere Deum: quid enim aliud facit, si nullo malo reis paruulis tanta mala uel ingerit, uel ingeri sinit? uerum tu non a nobis alloquendus et redarguendus; sed ab uniuersa Ecclesia, si posses, exsufflandus et exorcizandus esses, a qua frustra exsufflari et exorcizari dicis infantes.



LIBER SEXTUS.


Ostendit Augustinus Iulianum frustra libro suo sexto disputare contra id quod libro secundo de Nuptiis et Concupiscentia, capite trigesimo quarto, assertum est, primi hominis peccato naturam humanam fuisse in deterius commutatam, ita ut non solum facta sit peccatrix, sed etiam genuerit deinceps peccatores. Liberi arbitri uires, quibus integris poterat homo, et recte agere, cum uellet, et non peccare, si nollet, peccando eum perdidisse docet: illam autem prorsus improbat definitionem libertatis, que passim obiectari ab aduersario solet, scilicet, Possibilitas peccandi et non peccandi, etc. Dolores parturientium, spinas, labores, sudores, ceterasque mortalium erumnas probat penas esse peccati; sed ipsam imprimis mortem penalem esse homini, qui sic diuinitus institutus fuerat, ut nisi peccaret, non moreretur. Extrema parte libri expositionem in illud Apostoli I Cor. Xu, 22, Sicut in Adam omnes moriuntur, et in sequentia eiusdem capitis dicta, a Iuliano prolatam expendit et refellit. Tandem per totum fere librum dogma catholicum de originali uitio, quod Iulianus ad Manicheam heresim trahere ubique enititur, non modo abesse longe ab illa heresi, sed etiam heresim illam demonstrat nunquam a Pelagianis posse nisi catholici ipsius dogmatis auxilio et professione superari.

I. IULIANUS. Non dubito eiusmodi opinionem hactenus super nostro fuisse certamine, ut ad questionem inuolutam magis, quam ad summam spectare fidei crederetur. Procul quippe ab studiis spiritualibus agitantes, solis [1 1Kb] fame aurulis commouentur; temporumque formidantes inuidiam, nec comperte ueritatis presidium tenentes , tutius iter, quod frequentius, arbitrantur.

AUGUSTINUS. Eo frequentius est iter nostrum, quo antiquius; quia catholicum est: uestrum uero tanto minus frequens, quanto magis nouitium [2 1Kb] ; quia hereticum.

II. IUL. Hoc autem in presentiarum duabus ex causis accidit: quia et sententia Manicheorum de criminum est probata consiliis [3 1Kb] , et excite persecutionum procelle inopes spiritus a ueritatis fauore deterrent.

AUG. Quomodo est iter frequentius de sententia Manicheorum, cum sint admodum rari? aut quomodo persecutionem pro ueritate patimini, qui subtrahitis paruulos Saluatori?

III. IUL. Pars igitur et uoluptati consulens et pauori, uel arene, uel circi, uel scene populis comitata luxuria, ambiens in omnibus flagitiis obtendere necessitatem, qua commissi inuidia semper leuatur, et fragores seculi preuaricatione uitare: ea ergo sunt, que comitatiorem faciunt uitiorum defensionem. Ex quo tamen uulgo pars maxima, ut prefatus sum, Traducianis et Catholicis uel de Deo rationes credidit consonare.

AUG. Innumerabilis multitudo fidelium, que promissa est Abrahe , quasi a uobis uulgaris turba contemnitur: quia uidelicet paucis, quos Pelagianos, hoc est, uenenis nouitie pestis insanos facitis, potest placere quod dicitis, tam euidentem miseriam generis humani, que apparet in graui iugo filiorum Adam a die exitus de uentre matris eorum , de peccati merito, quo in homine primo natura humana uitiata est, non uenire. Unde uos sequitur, ut si nemo peccasset, cogamini etiam dicere in paradiso futura fuisse non solum tot et tanta onera molestiarum, quas uidemos paruulos ferre; uerum etiam tot et tanta uitia ingeniorum et corporum, cum quibus plerique nascuntur. In quo felicitatis et quietis loco etiam susceptam uestram, qua caro concupiscit  aduersus spiritum, libidinem ponitis; et nos qui eam tanquam aduersarium uitium contra concupiscente spiritu debellamus, clausis oculis accusatis uelut amicos uoluptatis et luxurie; in quam nullus flagitiose ac turpiter cadit, nisi qui uestre illi suscepte, quam nos arguimus, uos defenditis, sollicitanti suadentique consentit.

Iu. IUL. uerum quia et in primo et in presenti certamine, argumentatione Augustini claruit non esse eum Traducianorum Deum, quem Christiani iustum atque omnium conditorem concinenti assertione uenerantur; precipio [1 1Kb] iam animo, quo plurimi eorum quoque, qui ceco errore lapsi sunt, his agnitis corrigantur.

AUG. Imo uero, his agnitis, que tuo fallaci uaniloquio secundum ueritatis respondemus eloquium, neminem in errore heresis uestre nisi nimia uecordia uel peruicacia detinebit.

u. IUL. Credit quippe aduersum nos Manicheus, naturaliter mortales in flagitia facinoraque compelli: opinatur tenebrarum originem et corporibus materiam et criminibus prestitisse; uoluptatem sexuum tabem [2 1Kb] esse generis humani, assertricem iuris diabolici, et in uniuersa dedecora hominum coactricem. Quem Traducianus omnifariam secutus, quippe eius heres et soboles, naturalia crimina, eternam [3 1Kb] de tenebroso nichilo mali necessitatem, et affectionem sensibus destinatam sanctorum omnium pollutricem atque imaginem Dei in regno diaboli collocantem, oratione multiplici testatur.

AUG. Manicheus naturam mali substantialiter Deo bono ceternam, contra catholicam ueritatem singulari uesania fabulatur: ueritas autem catholica Deum solum sine ullo exordio confitetur eternum; non solum bonum, quod et ille dicit, uerum etiam immutabilem, quod ille non dicit. Hunc ergo Deum summe bonum, et ob hoc omnino immutabilem, cui nulla natura ceterna est, que non est quod ipse, nec esset nisi facta esset, non de ipso, sed tamen ab ipso, hoc est, non de natura eius, sed potentia tamen eius, aduersus Manicheorum dementiam predicamus: factamque naturam, que nulla esse potuisset, nisi eam, quamuis non de se ipsa, tamen omnipotens natura fecisset, bonum esse quidem scimus et dicimus, sed  illi non equale qui fecit. Fecit enim Deus omnia bona ualde ; sed non summe bona, sicut est ipse: que tamen bona qualiacumque non essent, nisi ea fecisset summe bonus; nec mutabilia ulla bona essent, nisi ea fecisset immutabiliter bonus. Ac per hoc, Manichei cum querunt a nobis unde sit malum, uolentes introducere malum Deo ceternum, nescientes quid sit malum, idque putantes esse naturam atque substantiam: respondemus eis, non esse malum ex Deo, neque ceternum Deo; sed malum ortum esse ex libera uoluntate nature rationalis, que bene a bono condita est; sed bonitas eius non est equalis bonitati Conditoris eius; quoniam non natura, sed opus eius est; ideoque habuit peccandi possibilitatem, non tamen necessitatem. Nec possibilitatem autem haberet, si Dei natura esset, qui peccare nec uult posse, nec potest uelle. uerumtamen rationalis ista natura in hac possibilitate peccandi si non peccasset, quando peccare potuisset, magnum sibi meritum comparasset: cuius meriti premium etiam hoc esset, ut maiore felicitate peccare non posset. Sed hoc audito Manicheus adhuc pergit, et dicit: Si ex libera uoluntate nature rationalis est malum, unde sunt ista tot mala, cum quibus nasci uidemus, qui nondum libertate uoluntatis utuntur? Unde est concupiscentia, qua caro concupiscit aduersus spiritum, et ad peccatum perpetrandum trahit, nisi aduersus eam spiritus fortius concupiscat? Unde in homine uno duarum rerum, ex quibus constat, tanta discordia? Unde lex in membris repugnans legi mentis, sine qua lege nemo nascitur? Unde tot et tanta uitia uel ingeniorum, uel corporum, cum quibus plerique nascuntur? Unde labores et calamitates nondum uoluntate peccantium paruulorum? Unde cum rationis usus accesserit, in discendis litteris uel quibuslibet artibus tanta pena mortalium, ut erumnosis conatibus etiam uerberum cruciatus addatur? Hic nos respondemus, etiam ista mala ex uoluntate humane nature originem ducere, qua granditer peccante, uitiata et cum stirpe damnata est. Unde nature huius tam multa naturalia bona ueniunt de Dei opificio, mala de iudicio: que mala nullo modo esse naturas uel substantias non uident Manichei; uerum ideo dici naturalia, quia cum eis homines uitiata originis tanquam radice nascuntur. Sed uos noui heretici contradicitis nobis: respondete igitur Manicheis; dicite unde sint tot ac tanta mala, cum quibus nasci homines si negatis, ubi est frons uestra? si fatemini, ubi est heresis uestra? Sed mala ista non esse mala contendite, et paradisum non uerum, sed uestrum, laboribus, doloribus, erroribus, gemitibus, fletibus, luctibus, etiamsi nemo peccasset, implete. Quod si non audetis, ne ab ipsis quoque puerulis rideamini, et emendandi ferulis iudicemini; concludit aduersus uos Manicheus, hec mala, que de uitiata bona natura esse non uultis, de commixtione mali esse: quod malum dicit esse naturam ceternam Deo atque contrariam. Ac per hoc ubi Manicheo conaris esse remotior, illi efficeris eius adiutor.

 uI. IUL. Iam uero in ipsum Deum, pari fine, impari exordio, accusationum tela iaculantur. Manicheus quippe dicit, Deus bonus malum non facit: sed addit quia pro naturalibus culpis eterno incendio animas destinet; quod perspicue immanitatis est: ac per hoc, fine opinionis sue, quem bonum dixerat, clara iniquitate contaminat. Porro Augustinus quasi ei ad quem scribit, fidens patrono, ausu grandiore despicit trepidationem magistri, nec dubitat inde incipere, quo Manicheus peruenit; pronuntiatque quod malum, id est peccatum, faciat Deus et creet, quem constat non conuenire ei Deo, quem Catholicorum fides colit. Hoc potissimum animo lectoris insidat, et nulli unquam fidelium maiorem causam quam nobis incubuisse conflictus, et omnem qui naturam ipsam necessitatem criminis arbitratur, in Dei Christianorum cultu non habere consortium: quod quoniam frequenter inculcatum est; iterationem quippe utilitas cause principalis exegit; ueniamus iam ad discussionem primorum hominum, quorum taxatione aciei nostre Numida quasi cetratus occurrit.

AUG. Quid Manicheus dicat de commixtione bone et male substantie, nescire te crederem, nisi ea certe que aduersus eumdem errorem scripsimus, legisse te scirem: nam ex libro, in quo duarum animarum in homine constitutarum, quarum esset una bona, altera mala, eorum opinionem redargui , quedam contra me ipsum esse existimans testimonia protulisti. Manicheus ergo duas animas, siue spiritus, siue mentes, unam propriam carnis, eamdemque non accidente uitio, sed ceternam Deo natura malam, alteram uero natura bonam [1 1Kb] tanquam Dei particulam, sed illius male permixtione maculatam, in homine uno esse contendit: et hinc uult fieri, ut caro concupiscat aduersus spiritum, utique bonum, per animam suam malam, ut eum teneat implicatum; spiritus autem aduersus carnem, ut ab illa commixtione liberetur. Quod si nec ultima mundi conflagratione potuerit, tunc eum dicit affigi tenebrarum globo, atque in eternum tali supplicio detineri. Non itaque, ut dicis, Manichei Deus »pro naturalibus culpis eterno incendio animas destinat:« sed natura bonas animas pro aliene male nature commixtione cui malo eas ipse commiscuit, quas inde non potuerit liberare, non incendio eterno; nam nullum eternum Manicheus opinatur incendium; sed eterno, ut dixi, tenebrarum globo, quo mens tenebrarum includetur, affiget. Catholica uero fides, quam reliquistis, ut Manicheorum, non plane, quemadmodum putatis aut fingitis, oppugnatricem, sed potius adiutricem sectam nouitiam conderetis, cum audit aut legit quod ait Apostolus, Caro concupiscit aduersus spiritum, spiritus autem aduersus carnem: hec enim inuicem aduersantur; ut non ea que uultis, faciatis : non naturas duas, boni scilicet et mali, inter se ab eternitate contrarias, et bello posteriore commixtas, sicut Manicheus  hereticus opinatur; sed sicut catholicus doctor Ambrosius , istam discordiam carnis et spiritus ex preuaricatione primi hominis in naturam uertisse cognoscit; ut non intelligatur hec natura hominis primitus instituti, sed in naturam uersa pena damnati. Hec fides non est cetra Numidica, de qua nobis uelut facetus insultas; sed est ueridicum scutum, in quo omnes sagittas ignitas maligni, sicut hortatur Apostolus, exstinguimus . Hoc muniebatur scuto, quando uobis futuris iam occurrebat armatus, non quidem Numida, sed tamen Penus ille Cyprianus, quo rursus nomine tua in nos insilit uana loquacitas; hoc, inquam, scuto armatus Penus ille dicebat in libro de Oratione Dominica, id nos orare, cum dicimus, Fiat uoluntas tua sicut in celo et in terra , ut inter duo ista, id est carnem et spiritum, fiat Deo opitulante concordia. Ubi Christi miles egregius et a Manicheis et a uobis coniecta ignita maligni iacula exstinguit [1 1Kb] : cui maligno militant omnes heretici, et cuius castra tirocinio uestro putatis augenda. Nam spiritus et carnis querendo concordiam, contra Manicheos docet, ambas quibus constamus bonas esse naturas, si discordie malum diuina miseratione sanetur: uobis autem resistit, quia carnis concupiscentiam dicitis bonam [2 1Kb] , qua infestante existit ista discordia, quam poscit ille sanari; et tunc existit quando bene agimus, ut infestanti concupiscentie carnis, contra concupiscente spiritu repugnemus. Nam si consentimus, non optabilis, sed culpabilis, uel etiam damnabilis fit spiritui cum carne concordia. Contra uos est etiam, quia libero datis arbitrio [3 1Kb] , quod ille ut fiat in homine, a Deo intelligit esse poscendum. Tu autem qui nesciens quid loquaris, obiicis mihi quod dicam Deum creare peccatum, resiste Manicheo dicenti in discordia carnis et spiritus duas inter se contrarias mali et boni apparere naturas. Unum est enim quod respondeamus, ut pestis ista uincatur; hanc scilicet discordiam per preuaricationem primi hominis in nostram uertisse naturam: quod tu negando conaris ut uincant; satisque manifestaris falsus Manicheorum oppugnator, uerus adiutor.

uII. IUL. Ingerit quippe omnibus scripturis suis, Adam atque Euam bonos tantum a Deo conditos, id est, nulli naturali crimini mancipatos, eosque libera uoluntate peccasse, sed ita granditer, ut omnia in natura sua Dei instituta subruerent. »Illud enim,« inquit, »peccatum ualde maius atque altius diabolus infixit, quam sunt ista hominibus nota peccata. Unde illo magno primi hominis peccato, natura ibi nostra in deterius commutata, non solum facta est peccatrix, uerum etiam generat peccatores; et tamen ipse languor, quo bene uiuendi uirtus periit, non est natura, sed uitium. Illud ergo peccatum, quod ipsum hominem in paradiso mutauit in peius,  quia multo est grandius quam iudicare nos possumus, ab omni nascente trahitur« . Ecce quam aperte quid sentiret exposuit: Primi, illi homines bonam habuere naturam, sed peccatum tam immane, tam inestimabile perpetrarunt, ut uirtutem bene uiuendi interimerent, liberi arbitrii lumen exstinguerent, facerent in reliquum peccandi necessitatem; ne cui esset possibile de eorum stirpe nascenti, in uirtutum decora conari, et declinatis uitiis compotem fieri sanctitatis.

AUG. uideris tibi, uel etiam consortibus tuis Pelagianis aliquid dicere, cum relicta auctoritate diuina, humana uanitate iactaris, et argumentationibus cordis tui sanctarum Scripturarum ueritati aduersaris et obstrepis. Nam utique si christiano atque catholico animo attenderes quod ait Apostolus, Corpus quidem mortuum est propter peccatum; profecto intelligeres tam granditer peccasse primum hominem, ut eo peccato, non unius hominis, sed totius generis humani mutata natura ex possibilitate immortalitatis in necessitatem mortis lapsa corruerit: ita ut etiam [1 1Kb] qui conuertuntur ad Deum, per unum Dei et hominum mediatorem hominem Christum Iesum, non continuo immortalitatem corporis sumant; sed eis per Spiritum Dei, quo nunc inhabitantur, danda postea nunc promittatur. Quod idem apostolus eodem loco sic explicat: Si quis, inquit, Spiritum Christi non habet, hic non est eius. Si autem Christus in uobis est, corpus quidem mortuum est propter peccatum, spiritus autem uita est propter iustitiam. Si ergo Spiritus eius qui suscitauit Iesum ex mortuis, habitat in uobis; qui suscitauit Iesum Christum a mortuis, uiuificabit et mortalia corpora uestra per inhabitantem Spiritum eius in uobis . Corpus ergo mortuum est propter peccatum; quoniam necessitatem mortis etiam in uiuentibus habet. Quod autem peccatum, nisi primi hominis? Quandoquidem per iustitiam secundi hominis, id est Christi, eidem corpori quod nunc mortuum dicitur, uiuificatio beata uentura est. Unde et secundus homo et secundus Adam dictus est Christus: cum inter Adam hominem factum, et Christum hominem natum, tot generationes hominum transiisse uideamus, nec in earum ordine possit dici secundus homo, nisi Cain: sed quia prima est mors corporis, que facta est propter peccatum Ade, in qua decurrit hoc seculum; secunda uita est corporis, que fiet propter iustitiam Christi, et facta est in carne iam Christi, in qua uita futurum seculum permanebit; ideo ille primus uel Adam uel homo, iste autem secundus est dictus. Et non uis intelligere tam grande illius fuisse peccatum, ut mortalium seculum, huius uero tam grandem iustitiam, ut immortalium seculum propagaret? Et mihi obiicis peccati primi hominis granditatem, que tanti mali hominum omnium exstitit causa, quasi hoc ego solus uel primus dixerim? Audi Ioannem Constantinopolitanum excellentis  glorie sacerdotem: »Peccauit,« inquit, »Adam illud grande peccatum, et omne genus hominum in commune damnauit« . Audi etiam in Lazari resuscitatione quid dicat, ut intelligas etiam corporis mortem de illo grandi uenisse peccato: »Flebat,« inquit, »Christus, quod eos qui immortales esse potuerunt, diabolus fecit esse mortales« . Ubi, obsecro te, diabolus omnes homines fecit esse mortales, nisi in illo cui preuaricationis inflixit tam grande peccatum, quo ex paradisi beatitudine in tantam miseriam, quam uidemus atque sentimus, genus proiiceretur humanum? Quod non sola mors corporis, sed ipsius quoque anime, quam corruptibile aggrauat corpus, mala tot et tanta testantur, et graue iugum super filios Adam a die exitus de uentre matris eorum: sub quo iugo est etiam quod in Psalmo legitur, Uniuersa uanitas omnis homo uiuens . Que tu mala nolens tribuere illi grandi peccato primi hominis, quid agis, nisi ut ea, tu quidem paradiso illius tam magne felicitatis importes, tanquam et illic futura essent, si nemo peccasset; Manichei uero ea tribuant genti tenebrarum, non te accusante confusi, sed adiuuante confisi, nisi tecum fiant tanquam inuictissimo gladio catholica ueritate confossi? Non autem, ut insimulas, dicimus, »Nemini de primorum hominum stirpe nascenti esse possibile in uirtutum decora conari.« Conantur enim multi, in quibus Deus operatur et uelle : nec sine fructu peruentionis ipso adiuuante conantur. Sed si animam corpus corruptibile non grauaret, non utique conarentur. Ac per hoc in paradiso  sine conatu Deo suo facile et feliciter obedirent.

uIII. IUL. Illorum ergo primorum hominum, id est, tantum duorum, opitulari sibi laudem arbitratur, ad distinctionem inter Manicheos et Traducianos tenendam: qua opinione haud facile quidquam uel eminentius [1 1Kb] , uel impudentius offendi potest. Libertas, inquit, arbitrii, postquam se uti cepit, uires suas perdidit. Et ut conuersi ad eum, pedetentim omnia perscrutemur: confiteris nempe primum hominem effectum esse arbitrio libero, bonumque a Deo conditum, nulla ab exordio peccati tabe pollutum; sed conditionis innocue sponte deinceps preuaricatum, coactionem ineuitabilem cunctis ex se oriundis intulisse peccandi. Hoc certe est dogma uestrum, quod nos de Manichei ceno testamur expressum, qui et ipsius Ade naturam, licet de prime concretam flore substantie, multo meliorem secutis, tamen malam naturaliter opinatur.

AUG. Superius que dicta sunt, satis indicant, et catholicum dogma nostrum, et dogma hereticum uestrum, de primis hominibus et posteris eorum; illis rectis a Deo conditis, istis autem, quamuis eodem conditore, tamen de natura peccato uitata cum peccati uinculo exortis, atque a salute in qua homo  primitus factus est in contagionis languorem et mortis necessitatem originis conditione deiectis. Propter quod eis ope opus est Saluatoris, qui primum saluos facit [1 1Kb] remissione omnium peccatorum; post etiam omnium sanatione languorum . Iam baptizatis enim, et eis qui iam Spiritum sanctum acceperant dicebat Apostolus, Caro concupiscit aduersus spiritum, spiritus autem aduersus carnem: hec enim inuicem aduersantur; ut non ea que uultis, faciatis . Ubi tu qui negas liberum arbitrium uires suas perdidisse peccando, id est, male se utendo; quid respondebis, audiens quod carne concupiscente [2 1Kb] aduersus spiritum, non ea que uolunt faciant et fideles, non ea que uolunt faciant etiam hi quibus sunt in Baptismo dimissa peccata; non ea que uolunt faciant, quos Apostolus ex auditu fidei dicit accepisse Spiritum sanctum : postremo non ea que uolunt faciant per liberam uoluntatem, quos ait idem doctor Gentium, uocatos in libertatem ? Deinde, tam disertus defensor ipse libidinis, qui uelut patronus egregius pro suscepta tua tantum audes, ut conpiscentiam carnis, qua concupiscit aduersus spiritum, etiam in paradiso non dubites fuisse ante peccatum; non uides ad hoc te compelli, ut dicas nec tunc fuisse in illis primis hominibus efficacem liberam uoluntatem? Si enim et tunc caro concupiscebat aduersus spiritum, non ea que uolebant utique faciebant. Sed quoniam per liberum arbitrium, quod tunc integerrimas uires habuit, ea faciebant procul dubio que uolebant, id est, diuine legi non solum nulla impossibilitate, uerum etiam nulla difficultate seruiebant: tua ibi suscepta non fuit, qua caro concupiscit aduersus spiritum; per quam fit ut homines iam etiam per fidem conuersi ad Deum, iam baptizati, sanctificati, in libertatem uocati, non faciant in exstinguenda uitiosa delectatione que uolunt. uerissimumque illud est, quod per antistitem Ambrosium fides catholica dixit, hoc uitium quo caro concupiscit aduersus spiritum, per preuaricationem primi hominis in nostram uertisse naturam . Quo telo ineuitabili et insuperabili ueritatis, et Manicheus obtruncatur, et tu. Ambo quippe in hac re, uideto [3 1Kb] quis uestrum peius, tamen prorsus erratis: tu propterea, quia contendis quod ista pestilentia malum non sit; ille autem, quia malum quidem agnoscit, sed unde sit nescit, et fide catholica destitutus fabulam mendaciorum et turpitudinum plenam, de duarum naturarum boni scilicet et mali permixtione componit. Nunc ergo nostra iustitia est, ut iustificati per fidem pacem habeamus ad Deum ; contra uero carnis concupiscentiam nos oppugnantem, per ipsius Dei auxilium repugnante [4 1Kb] spiritu dimicemus. Non est ergo huius uite iustitia, uitium non habere; sed uitia non eis consentiendo minuere, eisque resistendo, temperanter et iuste et pie uiuere. Nullum autem cui resistamus habere uitium, posterioris est uite, que  bene geste presentis est premium; sanatione nostre, non  aliene separatione nature. Ecce dogma nostrum non est de Manichei ceno, sicut criminaris, expressum; quo dogmate Manicheum, si non omnem sensum amisisti, tecum cernis oppressum.

IX. IUL. Nobis igitur in presenti conuincenda primo est sensus uestri hebetudo; tum ostendendum quod sepe iam fecimus, ne uno quidem pede a Manicheorum uos gurgustiis meritoriisque discedere. Initio igitur, amentissimum est arbitrii negotium seminibus immixtum putare, et officia uoluntatum inoleuisse conceptibus: ut ea, que est clarissima atque uastissima, naturarum et studiorum distinctione sublata, uoluntas primorum posteris se ingenuisse dicatur. Cui errori obluctatur quidquid in rebus est. Nunquam siquidem filii disertorum uenustatem artis paterne in uagitibus attulerunt, aut soboles histrionum doctis motibus ad uerba manus tetendit; nec bellatorum filii tubam populo poposcerunt. Licet hac forma, exempla omnium persequi clariora tonitribus concinentia. Respondebit uniuersitas, alios esse nature limites, alios uoluntatis; conditionesque seminum studiorum appetitibus peruias [1 1Kb] esse non posse. Bardissimum itaque et deposite stoliditatis apparuit [2 1Kb] , credere conuersum in naturam, quod uoluntarium fuisse fateare. Ceterum illud aliud longe longeque deformius, quod possibilitatem operandi initio ais operationis absumptam, id est, ut liberum arbitrium , postquam cepit alterum uelle, utrumque posse perdiderit.

AUG. Itane uero non cernis, Manicheo te, ignoranter quidem, sed instanter tamen isto tue loquacitatis inflato atque spumoso strepitu suffragari? Si enim querente illo a nobis unde sit malum, qua questione consueuerunt corda inerudita turbare; nos responderemus, de libera uoluntate rationalis creature exortum: atque ille diceret, Unde ergo sunt ista tot mala, que non iam natis, et uoluntatis arbitrio accedente etate iam utentibus accidunt, sed cum quibus uel omnes, uel plerique nascuntur? Omnibus quippe congenita est carnis concupiscentia, qua caro concupiscit aduersus spiritum, etiam recta fide atque doctrina pietatis imbutum; omnibus congenita est quedam etiam tarditas mentis, qua et hi qui appellantur ingeniosi, non tamen sine aliqua laboris eruna uel quascumque artes, uel eas etiam quas liberales nuncupant, discunt, uel ipsius religionis uberiorem scientiam consequuntur. Quidam etiam corpore deformi et aliquando monstruoso, multi obliuiosi, multi ad intelligendum tardi et obtunsi, multi iracundi, multi libidinosi, nonnulli etiam omnino excordes  fatuique nascuntur. Quid aliud catholica responderet fides, nisi hec omnia mala, ex quo peccauit homo, et de paradiso, id est, loco felicitatis eiectus est, ex natura que peccati contagione uitata est, exoriri? Neque enim, si nemo peccasset, uel talia in paradiso, uel alia ulla uitia hascerentur. Quo audito, ille tua nobis, si haberet, uerba recitaret, ubi dicis, »Esse amentissimum, arbitrii negotium seminibus immixtum putare, et officia uoluntatum inoleuisse conceptibus:« et in hanc sententiam quidquid aliud addidisti, ex hoc eam probare conatus, quo nec diserti disertorum, nec histriones histrionum, nec bellatores nascuntur filii bellatorum. Isto tuo adiutorio Manicheus ad hoc utitur [1 1Kb] , ut oppugnet quod dicimus, peccato primi hominis humanam uitiatam fuisse naturam, etiam in posteris eius [2 1Kb] , qui ratione seminali in illo erant, quando in illa grandi preuaricatione peccauit: quod cum oppugnauerit, introducat commixtionem duarum naturarum suarum [3 1Kb] , atque ex commixtione nature male illa mala, cum quibus homines nascuntur, asseueret existere. Tu autem ut mihi resistas, rem absurdissimam et detestabilissimam cogeris dicere, mala scilicet ista nascentium etiam in paradiso exortura fuisse, si nemo peccasset. Hic te Manicheus urgebit, ut dicas unde fuerant exortura. Ubi magnis coarctatus angustiis, si dixeris ex ipsis naturis nascentium exortura fuisse mala ista, sine ullius merito uoluntatis; profecto argues Creatorem: quod ne facias, confugiturus es ad merita uoluntatum malarum. Sed ille quesiturus est, Quarum? Non enim est uoluntas ulla seminum, uel nascentium paruulorum. Quid ergo restabit, nisi ut nobiscum intelligas, si uis euadere uel superare Manicheum, in occultis originum sinibus latenter implicari etiam semina nascentium, et [4 1Kb] ex mala uoluntate uenientia merita generantium: sed primi hominis tam magnum fuisse peccatum, ut omne genus humanum, ut uerbis sancti Ioannis utar, in commune damnaret ? Ex quo conficitur mala ista exortura non fuisse, si nemo peccasset; nec in paradiso esse potuisse, unde qui peccauerant, antequam gignerent, exierunt. Quo catholico dogmate uacuatur, quod de artibus putasti esse subdendum, admonens nos, cum sui patris arte neminem nasci. Aliud est namque peccare in moribus, quibus recte uiuitur, quod uel legibus solet uel diuino iudicio uindicari; aliud in artibus, siue honeste sint, siue turpes, ubi contra artem factum aliquid dicitur: que peccata non diuina uel reprehenduntur lege, uel seueritate plectuntur; sed ab iis hominibus, quorum iudiciis hec subiacent, maximeque a magistris earum, cum pueros docent, sub timore aut dolore penarum. Qua in re tamen cogitare debemus, quia si in paradiso aliquid disceretur, quod illi uite esset utile scire, sine ullo labore  aut dolore id assequeretur beata natura, uel Deo docente, uel se ipsa. Unde quis non intelligat, in hac uita etiam tormenta discentium ad miserias huius seculi, quod ex uno in condemnationem propagatum est , pertinere? Ubi etiam miserum hoc est, miseras mentes nolle quod bonum est; uel si iam parata est uoluntas a Domino , clamare tamen adhuc eum qui in hoc uiuit seculo, uelle adiacet mihi; perficere autem bonum, non . Hoc si teneas, Manicheos uinces: quia uero non tenes, utrosque uestrum uincit hec fides.

X. IUL. Nunc igitur approbetur quod diximus, nullo a Manicheis uestrum dogma differre. Non est omnino dubium, factam pessimam ipsius Ade naturam, si hac est conditione formata, ut haberet mali necessitatem, que non habebat boni; id est, ut crimen, etiamsi fuisset uoluntate conceptum, tamen fieret in ea naturale, in qua bonitas non fieret naturalis: falsoque dicitur uoluntate peccasse, qui nequissime conditionis preiudicio laborauit. Apparet enim, quam uinctus [1 1Kb] malo fuerit, qui erat crimine inseparabili farciendus. Quid enim peius ea quibo inuenire substantia, que facta est ut in iniquitatem posset incidere, et recedere ab inquitate non posset? Hanc si in boni parte uiolentiam pertulisset, si liberum perdidisset arbitrium, tamen nichil accusasset auctorem; quia nemo ei de copiis benignitatis questionem moueret: cum uero in mali parte dominatio talis collocatur, neminem magis quam ipsum hominis arguit conditorem, et superuacua criminatorum suorum, id est, uestra, Deus talis adulatione palpatur, qui amicissimus malitie, creationis sue feditate conuincitur. Cui enim persuaderi potest, primum hominem non destinasse criminibus, si illum emendationis facultate priuauit; si tam prauo affecit animo, ut error suus ei displicere non posset, ut nullum haberet ad honestatem regressum, nec fieret post experimenta correctior, ac ne forte recuperande probitatis unquam sentiret affectum, ipsam ei possibilitatem correctionis euellit? Prorsus si talis eius conditio fuit, ut quamdiu in hac uita erat, uno lapsu uirtutem emendationis amitteret, non est ob aliud quam ut caderet institutus; imo nec corruisse, sed iacuisse semper uerius dicitur, qui non sinitur, quantum ad mores spectat, exsurgere. Qualis ergo fuit illa libertas, que ei collata prius creditur; si e duabus contrariis qualitatibus peiorem a necessario, meliorem a mutabili capessebat; imo a tyrannide criminis occupata, despoliabatur resipiscentie facultate. Teterrimus ergo primi hominis status ab ipso exordio, si a Deo est tam infeliciter institutus, ut ruiturus in crimen perpetua peccandi necessitate ligaretur.

AUG. Res dicis, quas si nobis saltem admonentibus considerare non negligas, etiam tibi ipsi, quantumlibet sis impudens, erubescas? Cur enim non attendis, si pessima est facta natura, que uoluntate iniusta incurrit in malum, pena uero iniusta non potest recurrere in bonum; non humanam quam nobis obiicis,  sed angelicam quoque naturam pessimam factam! Nisi forte dices, etiam diabolum uoluntate a bono lapsum, si uoluerit, et quando uoluerit, in bonum quod deseruit reuersurum; et Origenis nobis instaurabis errorem. Quod si non facis; quod dixisti incautus, corrige admonitus: et confitere bonam conditam esse naturam, que in malum quod fecit, nulla necessitate compulsa, sed sua uoluntate collapsa est. In bonum autem quod reliquit, solius Dei gratia reuocari potest, non uoluntate [1 1Kb] libertatis, quam merito iniquitatis amisit. Potest quippe et alius, similiter ut tu errans, dicere, Quid peius ea potero inuenire substantia, que facta est ut in eternum supplicium possit ire, et inde redire non possit? Et utique Deus omnipotens a quo uult supplicio eruere potest; sed mentiri non potest, qui minatus est hoc se non esse facturum, quando id supplicium dixit eternum. Sed ut de hac re uana sapias, fallit te definitio tua, qua in superiori prosecutione [2 1Kb] , cui iam respondimus, sicut sepe et alibi facis, liberum arbitrium definisti. Dixisti enim, »Liberum arbitrium non est aliud quam possibilitas peccandi et non peccandi.« Qua definitione primum ipsi Deo liberum arbitrium abstulisti, quem non negas, quia et hoc sepe dicis, et uerum est, non posse peccare. Deinde ipsi sancti in regno eius liberum arbitrium perdituri sunt, ubi peccare non poterunt. uerum hic admonendus es, quid de hoc unde nunc agimus, sapere debeas, penam scilicet et premium, intuenda inter se esse contraria, et alia duo contraria his contrariis adherere: sic [3 1Kb] ergo in pena est non posse recte agere, sicut erit in premio non posse peccare. Attende Scripturas, a quibus miserandus exorbitas, et uagabundus uentosa loquacitate tanquam tempestate iactaris; et uide quemadmodum dictum sit, Quod querebat Isrel, hoc non est consecutus; electio autem consecuta est: ceteri uero excecati sunt; sicut scriptum est, Dedit illis Deus spiritum compunctionis, oculos ut non uideant, et aures ut non audiant, usque in hodiernum diem. Et Dauid dicit, Fiat mensa eorum in laqueum, et in captionem, et in scandalum, et in retributionem illis; obscurentur oculi [4 1Kb] eorum ne uideant, et dorsum illorum semper incurua . Aspice etiam illud in Euangelio, Propterea, inquit, non poterant credere, quia iterum dixit Isaias, Excecauit oculos eorum, et indurauit eorum cor, ut non uideant oculis, nec intelligant corde, et conuertantur, et sanem eos . Hec commemoraui, ut intelligas, si possis, fieri per penam procul dubio iustam ut non credant homines excecato corde; cum per misericordiam fiat ut credant libera uoluntate. Quis enim nescit, neminem credere nisi libero uoluntatis arbitrio? Sed paratur uoluntas a Domino: nec omnino eruitur a seruitute mala suis meritis debita, nisi quando per gratuitam gratiam paratur a Domino. Si enim Deus ex nolentibus uolentes  non faceret; profecto pro eis qui nolunt credere, non oraremus ut uellent. Quod et Apostolus se fecisse pro Iudeis monstrauit, ubi ait: Fratres, bona uoluntas cordis mei, et deprecatio pro illis ad Deum in salutem . Hanc utique salutem consequi, nisi credente uoluntate, non possent: hoc ergo beatus Paulus orabat ut uellent. Et episcopus Cyprianus quod dictum est in oratione dominica, Fiat uoluntas tua sicut in celo et in terra , etiam sic intelligit, ut pro infidelibus inimicis nostris admoniti fuerimus orare; ut quemadmodum nos credimus, qui iam celum sumus, portando hominis celestis imaginem, sic etiam ipsi credant, qui propterea terra sunt, quia terreni tantum hominis imaginem portant .

XI. IUL. Durat nempe inter uos Manicheosque fedus, ut illi professione, uos argumentatione, primi quoque hominis naturam asseratis malam fuisse: quod licet totum ineptiarum mendaciorumque plenum esse , Abelis sanctitate mirabili comprobatur, qui de peccatoribus natus, bene uiuendi se non caruisse uirtute, effectu quoque ipsius uirtutis ostendit: uerumtamen his preteritis iuuat sententias Traduciane nationis urgere. Quale igitur autumas fuisse arbitrium liberum, quod collatum primis hominibus confiteris? Certe ut possent animi alternare motus, et uel facere malum, uel recedere a malo, uel deserere uel seruare iustitiam. uoluntas ergo peccandi non fuisset, nisi uolendi possibilitas anteisset. Hoc postquam uti ceperunt propria uoluntate, id est motu animi cogente nullo, tu dicis liberum arbitrium perdidisse [2 1Kb] : quo quid potest furiosius cogitari? Ut enim uis argumenti tui expressa teneatur; dicis eam rem periisse propter uoluntatem, que data non est nisi propter uoluntatem: peccatum quippe nichil est aliud quam uoluntas mala; libertas autem ad hoc solum data est, ut uoluntatem non cogeret, sed permitteret exoriri: hanc autem tu libertatem [3 1Kb] conditionem suam dicis uoluntatis opere perdidisse, ut per hoc interiisse credatur, per quod solum probatur uigere. uoluntas ergo mala non quidem fructus, sed testimonium libertatis est. Libertas autem nichil est aliud quam possibilitas boni malique, sed uoluntarii. Qui ergo fieri potuit ut per hoc interiret, per quod proditur instituta, cum mala uoluntas et bona uoluntas non exitia sint, sed preconia libertatis? Ac per hoc quantum distat inter officia atque discrimina, tantum inter opinionem tuam et rationem arbitrii liberi, cui excidium putas de suis laudibus comparatum. Quid ergo nouum, quid insperatum delinquente [4 1Kb] homine accidit, per quod Dei instituta corruerent? Factus est qui  peccare et non peccare posset: cum peccauit, fecit quod non debuit quidem, sed potuit tamen: per quid igitur facultatem illam perderet, que ad hoc fuerat instituta, ut posset uelle, posset nolle quod uoluit [1 1Kb] .

AUG. Eadem iterum et iterum dicis, quibus me iam superius respondisse qui legerit peruidebit. Sed hic etiam persistenti tibi atque asseueranti libertatem bene agendi seu male, suo malo usu perire non posse, respondeat et beatus papa Innocentius, Romane antistes Ecclesie; qui rescribens in causa uestra [2 1Kb] episcopalibus conciliis Africanis: »Liberum,« inquit, »arbitrium olim ille perpessus, dum suis inconsultius utitur bonis, cadens in preuaricationis profunda demersus, nichil quemadmodum exinde surgere posset inuenit; suaque in eternum libertate deceptus, huius ruine latuisset oppressu [3 1Kb] , nisi eum post Christi pro sua gratia releuasset aduentus« . uidesne quid sapiat [4 1Kb] per ministrum suum catholica fides? uides possibilitatem standi et cadendi sic habuisse hominem, ut si cecidisset, non eadem possibilitate qua ceciderat surgeret, culpam scilicet sequente supplicio. Propter quod Christi gratia, cui miserabiliter estis ingrati, que iacentem releuaret, aduenit. In alia quoque epistola, quam de uobis ipsis rescripsit ad Numidas: »Ergo,« inquit, »Dei gratiam conantur auferre, quam necesse est, etiam restituta nobis status pristini libertate, queramus« . Audis restitui libertatem, et non periisse contendis; atque humana uoluntate contentus diuinam non petis gratiam, quam libertas nostra etiam in statum pristinum restituta sibi esse intelligit necessariam. Quero autem a te, utrum iam in pristinum statum ita fuerit restituta libertas eius qui dicit, Non quod uolo, ago; sed quod odi, illud facio; et, uelle adiacet mihi; perficere autem bonum, non inuenio : et quibus dicitur, Caro concupiscit aduersus spiritum, et spiritus aduersus carnem; ut non ea que uultis faciatis . Puto quod non usque adeo desipis, ut in his dicas esse status pristini libertatem: et tamen si nulla eis esset, id quod sanctum et iustum et bonum est, nec uelle potuissent. Sunt enim quos peccare ita delectat, ut nolint oderintque iustitiam: quam nec uelle aliquis potest, nisi paretur uoluntas a Domino, ut ad perficiendam iustitiam precedat desiderium uoluntatis, et paulatim effectus potestatis accedat, aliis citius, aliis tardius, unicuique sicut Dominus dedit, qui solus potest hominis reparare salutem atque augere iam perditam et donare etiam hoc, ut iam perire non possit. In quo liberatorum numero est et sanctus Abel, quem dicis bene uiuendi non caruisse uirtute. Non caruit plane, sed postquam cepit, illi esse: antea uero, quis est mundus a sorde? Nec infans, cuius est diei unius uita super terram . Redimuntur ergo, quicumque redimuntur, ab eo qui uenit querere quod perierat,  qui et antequam in carne ueniret, per fidem ipsam redemit, qua credebatur esse uenturus. Redimuntur autem in libertatem beatitudinis sempiternam, ubi iam peccato seruire non possint. Nam si, ut dicis [1 1Kb] , boni malique uoluntarii possibilitas sola libertas est;« non habet libertatem Deus, in quo peccandi possibilitas non est. Hominis uero liberum arbitrium congenitum et omnino inamissibile si querimus, illud est quo beati omnes esse uolunt, etiam hi qui ea nolunt que ad beatitudinem ducunt.

XII. IUL. Deinde, ut prerupta [2 1Kb] opinionis tue sequamur, argumentaris tali conditione liberum arbitrium ordinatum fuisse, ut uim suam merito secute uoluntatis amitteret, et qualitatis quam elegisset necessitatem, in reliquum sustineret. Hinc ergo quid a nobis referatur attende. Siccine putas hominem creatum, ut hanc electe qualitatis necessitatem in utraque parte pateretur, id est, ut si bonum uoluisset, ulterius peccare non posset; et si elegisset malum, ultra se emendare nequiret? an ut tantummodo malam partem mali necessitas sequeretur, in bona autem nichil tale contingeret, sed semper periculis uarietatum pateret? Ex his duobus quodlibet sumito: si dixeris talem factam esse naturam, que mali tantum necessitatem pateretur: nulli dubium remanebit, teterrimam eam definiri, cui peioris partis uiolentia sola tribuatur; probaturque Adam quoque male fuisse nature; et nullius remanebit uoluntarii, sub qua delitescas, umbra commissi. Sin autem profitearis, etiam in boni parte idem fuisse secuturum, id est, ut si bonum uoluisset, ulterius peccare non posset: refero, Cur ergo peccauit? Cur nullam passus est boni necessitatem, ut insidiis diaboli impenetrabilis appareret, qui aliquo tempore, priusquam peccaret, fuisse obediens Deo inuenitur? Neque enim illico quod ingressu anime limus intepuit, in appetitum male uoluntatis exarsit. Legitur quinimo, ad culturam paradisi custodiamque translatus accepisse preceptum a Deo, ut uniuersis fructibus uesceretur, sed a ligno scientie boni et mali, dicto audiens abstineret. Antequam ergo de latere eius corpus formaretur uxoris, obediens mansit imperio, ameni ruris cultor [3 1Kb] innocuus: post hoc uero, adiutorium similis sibi consortis emeruit. Inculcauit nempe has distinctiones temporum Scripture fides. Postquam uero iam sibi mulierem uidit paratam, in tantum precepto Dei sedulo famulabatur officio, ut etiam femine legem, quam acceperat, intimaret. Non solum igitur custos diuini, sed etiam predicator imperii, condocefecit Euam et reuerentiam precipientis, et genus seruitutis, et causam timoris. Inde est quippe quod etiam mulier congredienti diabolo obluctata sollicite, cui nichil Deus imperauerat, refellit serpentis prima fronte mendacia, et dicit non abstinentiam omnium lignorum, sicut ille confinxerat, sed cum permissu fertilitatis uniuerse unius tantum mandatam arbuscule cautionem, metumque mortis obiectum,  qui [1 1Kb] preuaricatores iure sequeretur. Non ergo breui tempore apparet Adam custodisse mandatum; sed etiam Euam curam deuotionis habuisse, que scientie et diuinitatis amore collapsa est. Cur ergo illa iustitia, illa deuotio, que in Adam diu, in Eua aliquandiu uiguit, non eripuit delinquendi possibilitatem, ut boni necessitas impenetrabiles eos suadelis sontibus exhiberet? Fuerunt ergo quamdiu uoluerunt obedientes, nec tamen perdiderunt merito deuotionis facultatem preuaricandi: denique lapsi sunt : igitur et posteaquam peccauerunt, manifestum est nequaquam eos potuisse uim correctionis amittere. Et ideo ut in omnibus locis, hic quoque totum quod confinxeras perdidisti: quia peccatum illud primorum hominum nec ullorum fecit criminum necessitatem, nec transiit in naturam; sicut iustitia que precessit, nec uirtutum intulit necessitatem, nec sibi uias seminum uindicauit.

AUG. Totum quod tamdiu et tanta uerborum perplexitate dixisti, breuiter sic potest dici. Cur, inquis, Adam male agendo perdidit posse bene agere, et bene prius agendo non perdidit posse peccare? Et uis intelligi, si ita est, hominem non bone, sed male factum fuisse nature, in quo plus ualuit actio mala, ne posset agere bene, quam actio bona, ne posset agere male. Posses isto modo dicere, male fuisse hominem cum oculis creatum, quia cum eos exstinxerit, fit in illo ut non possit uidere; uidendo autem non in illo factum est ut eos non posset exstinguere: aut male fuisse totum corpus hominis conditum, quia in potestate habet ut ipse se necet, nec habet in potestate ut se ipse resuscitet; et fit [2 1Kb] in eo per mortem ut se non possit uiuificare, nec fit in eo per uitam ut se non possit occidere. Quod si non dicis, quoniam cernis quam sit insulsum; cur malam dicis Deum creasse hominis naturam, si fecit in eo mala uoluntas ne redire posset ad bonum, quamuis in eo non fecerit uoluntas bona ut ire non posset in malum? Cum libero enim sic est creatus arbitrio, ut posset non peccare, si nollet; non ut si uellet, impune peccaret. Quid ergo mirum, si delinquendo, hoc est, rectitudinem suam in qua factus erat deprauatione [3 1Kb] mutando, cum supplicio secutum est non posse recta agere? Quamdiu uero in eadem rectitudine stetit, in qua poterat non peccare, ideo non accepit maius aliquid, hoc est, non posse peccare, quia in eo quod habuit, non usque ad finem remunerationis uoluit permanere. Quod enim accepturi sunt sancti, qui in futuro seculo in corpore futuri sunt spirituali, sine interuentu mortis fuerat accepturus Adam, ut ascendens ab eo quod posset non mori, ad id perueniret ubi non posset mori; et ascendens ab eo quod non peccare posset, ad id perueniret ubi peccare non posset. Non quippe in corpore spirituali, sed in animali factus erat, quamuis nisi peccasset, minime morituro. Quia, sicut dicit Apostolus, Non prius quod spirituale est, sed quod animale; postea, spirituale  . Unde beatus Ambrosius, in umbra uite dicit Adam esse factum, de qua posset cadere, non necessitate, sed uoluntate . In qua utique si maneret, acciperet eam uitam, cuius illa umbra erat, quam sancti accepturi sunt, ex qua omnino cadere non poterunt. Hanc quoque mortalitatem, in qua decurrit hoc seculum, e contrario umbram mortis intelligit: mortem uero, cuius hec umbra est, illam commemorat, que secunda mors dicitur , de qua nemo, cum in eam uenerit, reuertetur. Quicumque autem de hac mortis umbra liberantur, non ad uite umbram redire, sed ad eam uitam preparantur ire, de qua nunquam quisquam possit exire. Ibi erit et ipse Adam: quoniam recte creditur Domini aduentu atque in inferna descensu, ab inferni uinculis iam solutus; ut primum Dei plasma, quod genitorem non habuit, sed Deum tantummodo creatorem, et secundum carnem primus pater Christi, ultra in illis uinculis non maneret, atque eterno supplicio non periret. Ubi autem iudicio superexaltat [1 1Kb] misericordia , non sunt merita cogitanda, sed gratia: cuius est tanta et tam [2 1Kb] inscrutabilis atque inuestigabilis altitudo, ut post illam sententiam qua dictum est, Si quis non renatus fuerit ex aqua et spiritu, non intrabit in regnum Dei ; uideamus aliquando bene meritis fidelibus non concedi filios suos, ut sint in regno Dei cum parentibus suis; sed non regeneratos paruulos exire de hac uita, dum nonnunquam et ipsis suis parentibus ardenter desiderantibus, et ministris Sacramentorum alacriter festinantibus, ab omnipotentissimo et misericordissimo Deo non differtur paululum mors eorum, ut Christianorum nati exeant [3 1Kb] hinc renati, et neque [4 1Kb] regno Christi suisque genitoribus pereant; sed antequam baptizentur, exspirant: cum aliquando filiis infantibus infidelium, et ipsam [5 1Kb] Christi gratiam blasphemantium, in manus Christianorum mirabili Dei gubernatione perductis, prestetur hec gratia, ut in Dei regnum ab impiis separati parentibus ueniant. Ubi si a te queratur, que sit iustitia ista; profecto in illo dialectico et philosophico sermone, quo tibi uideris de iustitia Dei diligentissime disputasse, non inuenis eam. Dominus enim cognouit cogitationes sapientium, quoniam uane sunt : et abscondens hec a sapientibus et prudentibus, reuelauit ea paruulis , id est, humilibus, et non in sua uirtute, sed in Domino confidentibus: quod tu uel nunquam, uel nondum esse dignaris. Si ergo queris, ubi uel quando detur homini non posse peccare: premia quere sanctorum, que post hanc uitam illos oportet accipere. Si autem non credis, liberum hominis arbitrium, quo recte agere potuit et debuit, peccati malitia defecisse; illum saltem attende, qui dicit, Non quod uolo, hoc  ago; sed quod odi, illud facio: quem uos non uultis uitiata origine, sed preualente mala consuetudine laborare; ac sic etiam uos fatemini liberum arbitrium, male se utendo, posse deficere; et non uultis illo tam grandi peccato, ut omni mala consuetudine fuerit maius et peius, uitiari potuisse in humana natura liberum arbitrium; in qua deprauanda malam consuetudinem tantum dicitis posse, ut se perficere bonum clamet homo uelle, nec posse. Immutabilis autem, cum qua homo creatus est et creatur, illa libertas est uoluntatis, qua beati esse omnes uolumus, et nolle non possumus: sed hec ut beatus sit quisque non sufficit, nec ut uiuat recte per quod beatus sit: quia non ita est homini congenita libertas immutabilis uoluntatis qua uelit possitque bene agere, sicut congenita est qua uelit beatus esse; quod omnes uolunt, et qui recte agere nolunt.

XIII. IUL. Quid igitur confectum est? Unum esse necessarium de duobus, ut aut confitearis Adam factum bone esse substantie, nec naturam eius uoluntaria qualitate destructam, et deseras naturale peccatum: aut si illum, ut hactenus opinatus es, naturalium malorum causam esse contenderis, et ipsum pessime substantie, atque ad Deum uestrum, id est, tuum et Manichei, pertinere pronunties.

AUG. Non esse confectum quod putas esse confectum, nostra superior responsio declarat. Nam cum inter nos questio uerteretur, utrum malo usu liberi arbitrii, cum quo homo creatus est, uitiari potuerit ista libertas, ne ad bene uiuendum, qui [1 1Kb] male uixit, esset idoneus, nisi gratie uirtute sanatus; ut omittam cetera, que in eadem responsione dicta sunt plurima, inuenimus hominem in summa Scripturarum diuinarum auctoritate dicentem, Non quod uolo, facio bonum; sed quod nolo malum, hoc ago. In quibus uerbis euidenter apparet, liberum arbitrium malo suo usu esse uitiatum. Non enim ante peccatum, quo male usus est homo libero arbitrio, in illa paradisi felicitate et ad bene agendum magna facilitate [2 1Kb] constitutus, posset hoc dicere. Sed hoc uos non uitiate in primo homine nature humane, sed male consuetudini cuiusque tribuitis, quam sibi preualentem [3 1Kb] uolens, nec ualens homo uincere, suamque libertatem ad bonum perficiendum integram non inueniens, dicere ista compellitur; quasi uero uim consuetudinis male insuperabilem patiatur, ut ab ea se poscat Dei gratia liberari, nisi infirmata natura. Nam qui ista dicebat, cum ad ista peruenisset, ubi ait, uideo aliam legem in membris meis, repugnantem legi mentis mee, et captiuantem me sub lege peccati, que est in membris meis: Miser ego, inquit, homo, quis me liberabit de corpore mortis huius? Gratia Dei per Iesum Christum Dominum nostrum . Corpus mortis quomodo uultis interpretamini: tamen infirmato libero arbitrio, infirmata natura ista dicebat, et desiderabat per Dei gratiam de mortis corpore liberari,  ubi non quod uolebat agebat bonum, sed malum quod oderat faciebat. uerum documento euidentiore uincimini, tam grande peccatum illud fuisse primi hominis, ut omni uiolentia consuetudinis esset maius et peius, cum uobis proferuntur mala puerorum, que utique in paradiso futura non fuissent, si ut inde non pelleretur, in ea rectitudinis felicitate, in qua facta est natura humana, mansisset. Nam ut talia taceamus, que aliquot locis iam diximus, et ut non solum indoctam, uerum etiam indocilem pretereamus infantiam: nonne aliquis puer accipiens a magistro quod memoria retineret, uolens tenere nec ualens, si posset dicere, uerissime diceret, uideo aliam legem in anima mea, repugnantem legi uoluntatis mee, et captiuantem me sub lege ferularum, que imminet membris meis? Miser ego homo, quis me liberabit de corpore mortis huius? Corpus enim corruptibile aggrauat animam, ut quod uult memoria tenere, non possit. Et de hoc corruptibili corpore quis liberat, nisi gratia Dei per Iesum Christum Dominum nostrum? siue cum hoc exuta, redempta Christi sanguine anima requiescit, siue cum corruptibile hoc induet incorruptionem , et post erumnas corporis mortui propter peccatum uiuificabuntur et corpora mortalia nostra per inhabitantem Christi Spiritum in nobis. Contra cuius gratiam, libere uoluntatis arbitrium [1 1Kb] , peccati ancillam uoluntatem defenditis. Nos autem a Manicheo longe sumus, qui nature bone siue in grandibus, siue in paruulis, et uitium confitemur et medicum.

XIu. IUL. Sic disputaui hactenus, ut mos nostre fidei postulabat: uerum non hac solum parte contentus, agam tecum benigne, et consulto eam mihi personam induam, que preceptoris tui sententie fauere uideatur. Hoc autem ea gratia fiet, ut tu in Manicheum, si ab eo dissides, oppugnare cogaris. Assertioni quippe nostre nichil astutie inesse hoc ipso dolebitur, cum Traduciamus non inuenit, quo Manicheo possit obsistere. Itaque apparebit quanta inter uos coniuratio sit, quam procuretis mutuis cuncta compendiis, quando inter uos iurgium excitari non potuerit. Quo igitur id me consilio arripuisse ostenderim, animo lectoris insidat: nunc iam persone, quam assumimus, oratione fungamur. Errant omnino qui putant hanc concretionem corporis habilem [2 1Kb] esse iustitie: omnibus bonis studiis repugnat uilis natura carnis et sanguinis. Quidquid irritamentorum est lenocinio sensuum, ad perturbationem, imo euersionem mentis elabitur, que in hoc cenum nescio qua infelicitate deiecta, generosos micatus luteo perdit admixtu. Ipsa quantum in se est ad locum suum, id est, ad superiora conatur: sed terreno afflictatur ergastulo. Denique cum ad pudicitiam uoluerit subuolare, gluten et uiscum uoluptatis obscene de perustis uisceribus experitur. Iam si liberalitatem munificentie concupiscat, auaritie, que tegmine frugalitatis operitur, manicis arctissimis [3 1Kb] colligatur. Enimuero si in  equabili constantie quadam uoluerit serenitate consistere, obruitur illico grandine timoris, et doloris procellis, atque ad omnia exsanguescens dubia, compos sui [1 1Kb] non sinitur manere consilii. Iunge huc ignoratarum rerum noctem, qua circumdatur illuuie. Quid laudabilitatis in eo suspicabimur animante, qui nec ad utilium electionem oculos uigentes habet, et inter tempestates cupiditatum et discriminum sua naufragia numerare non sufficit? Nec tamen aliquis hec sponte deprauate substantie accidisse mentiatur: ipsa primorum hominum institutio his erumnis inuenitur obnoxia. Nam ut hoc etiam Moysi, quem Catholici uenerantur, testimonio comprobetur; experiebantur primi homines carnificinam timoris, quos intentatio, nisi obedissent, periculi territabat, quantumque de rerum collatione metiendum est, formidolosiores posteris eos opinamur fuisse, quos pena necdum cuiquam comperta uexabat. Cur enim mortis intentatione quaterentur, qui nesciebant quid incommodi afferret interitus? Sollicitabantur nimirum solis suspicionibus malorum. In qua ergo ille animus tranquillitate consisteret, quem tam aspera hiems formidinis commouebat? Porro ignorantia quam profunda, quamque patiendi eius dura conditio, ut liberari ab ea nisi preuaricatione non posset: scientiam quippe boni malique, absque ausu condemnabili nequaquam capessiturus. Hoc ita [2 1Kb] cecum et erumnosum animal, inquies, etiam cupiditas innata reddebat, quam rei interdicte et uenustas irritabat et suauitas. Quod totum uelut parum esset ad infelicitatem illius exprimendam, impugnationi nature superioris exponitur. Quis ergo adeo desipiat, ut ibi quidquam boni fuisse arbitretur, ubi tot miseriarum instrumenta instituta fateatur? Pessime igitur conditionis, pessimeque nature caro ista in istis primis hominibus suum, quod ab exordio tenebat, exseruit. Hanc autem tam malam substantiam Deus bonus non potuit fabricare. Quid ergo superest, nisi ut fateamur alterum esse anime datorem, alterum luteorum conditorem? Stat certe Manichei, cuius indueram personam, acies ordinata. Quid opperiamur intelligis, uidelicet ut qui ei aduersus est, consequenti impugnatione id demonstret. Igitur uestrum dogma cum eo confligat: apparebit utrum sine pernicie sua uel leuiter possit moueri. Pronuntiauit certe, non solum nasci omnes de commixtione corporum criminosos, uerum ipsum Adam culparum necessitatem de concretione uiscerum, et limi ex quo factus est sordibus attulisse. Natura, inquit, carnis in primis hominibus fuit noxia; ipsam scintillam animi studio honestatis sublucentem conclusit, madefecit, exstinxit. Ineptiunt prorsus Catholici, qui peccantium testimoniis obnituntur, et nec documentis propriis acquiescunt, uidentesque non se bonum quod uolunt agere, sed malum quod exsecrantur operari, putant tamen in carne non esse mali necessitatem. His ergo tam inuidiose dictis congrediatur Traducianus, si potest: ego interim spectator assisto, et exitum uestri conflictus  opperior. Quid itaque respondebis malam naturam etiam in primis hominibus fuisse iuranti? Sine dubio referes, Deum formatorem hominum non potuisse malum condere quod creauit, et ideo quia Deus qui malum non facit, homines fecit, nequaquam eos naturaliter malos probari. Dixisti aliquid, et uaraciter: sed uide utrum hoc me debueris audiente proferre. Qua enim uirtute Manicheum concusseris non satis curo: interim in mea totus iura transisti. Capto tibi iam delectat illudere; excipio quippe magno plausu professionem tuam, teque ut eius memineris admoneo. Dignitate enim auctoris, id est Dei, qui malum non facit, pronuntiasti opera eius bona debere asseri. Omnes ergo homines de instituta a Deo sexuum commixtione generatos, a Deo, an a diabolo fieri putas? Si a Deo; qui eos audes reos malosque pronuntiare, cum unicum dixeris esse testimonium Adam fieri male non potuisse nature, quia conditus a Deo qui est optimus, indicetur? Si ergo argumentum forte est, per quod credatur primorum hominum rea non instituta substantia, hoc ipsum quia Deus eam condidit quem bonum fatemur; remanet illud in excidium traducis, ut et omnes de coniugio genitos iniquos condi non posse, eodem testimonio comprobetur, quia Deus eos condidit, quem bonum fatemur. Sin autem et post [1 1Kb] hoc rabiens impudentia iurare perstiterit, et a Deo fieri paruulos, et tamen malos esse eos naturaliter: catholico quidem, sicut et Deo nostro, nichil his mendaciis preiudicii comparatur: Manicheum tamen constat a uobis oppugnatum non esse, qui libenter quod Deum criminaris amplectitur; illud tibi perisse contentus, per quod Adam conditionis bone fueras approbare molitus.

AUG. Cum mihi aduersus Manicheum certamen ineundum, tibique spectandum diserta cecitate proponis, partes tuas improuidus subruis; et quomodo illam teterrimam luem, quam Manicheo funestus error inuexit, tanquam pestifero adiuues dogmatis tui flatu, etiam his hominibus, qui suo tardantur ingenio, ut possent intelligere, prestitisti. Nam cum illa que de uite huius mortalis corruptibilisque miseriis copiose et facunde dixisti, audierit quisque uel legerit, uera te fuisse prosecutum, non solum in tuo sermone, uerum in ipsis quoque humanis rebus agnoscet. Manicheo quippe, cui uelut aduersus nos loquenti uerba fecisti, nichil magnum aut difficile fuit in hac mortali uita, que et de felicitate paradisi merito peccati eiecta atque deiecta est [2 1Kb] , ista que abs te de illa dicta sunt intueri; et siue ut tu, siue uberius atque copiosius, tamen eadem ipsa garrire, que tam manifesta sunt, ut etiam Scripturarum diuinarum locis plurimis lectitentur, de corruptibilis corporis onere, et ex illo [3 1Kb] anime aggrauatione uenientia. Unde et in sanctis, in huius uite agone luctantibus, caro concupiscit aduersus spiritum, et spiritus aduersus carnem : cum spiritus, sicut ait gloriosissimus Cyprianus, celestia atque diuina querit, caro terrena et secularia concupiscit . Hinc est ille conflictus, quem memoratus martyr in libro, quem de Mortalitate conscripsit, diligenter et eloquenter explicat, dicens inter cetera, quod nobis sit cum carnalibus uitiis atque illecebris secularibus assidua et molesta luctatio. Iam uero beatus Gregorius hoc certamen, quod habemus in corpore mortis huius, sic ante oculos ponit, ut nullus sit huius agonis athleta, qui non se in uerbis eius tanquam in speculo recognoscat. Intra nosmetipsos, inquit, propriis uitiis et passionibus impugnamur, et die noctuque ignitis stimulis corporis humilitatis huius et corporis mortis urgemur: nunc latenter, nunc etiam palam prouocantibus ubique et irritantibus rerum uisibilium illecebris, luto hoc fecis cui inhesimus ceni sui fetorem uenis capacioribus exhalante; sed et lege peccati, que est in membris nostris, legi spiritus repugnante, dum imaginem regiam que intra nos est, captiuam ducere studet; ut spoliis eius cedat, quidquid illud est, quod in nos beneficio diuine ac prime illius conditionis influxit . Hec uerba hominis Dei, et in secundo libro illorum sex quos contra tuos quatuor edidi , et in hoc opere posui  cum tuo primo uolumini responderem, ubi corpus mortis, de quo se dicit Apostolus Dei gratia liberari , aliter intelligendum putasti. Et sanctus Ambrosius cum dixisset, Omnes homines sub peccato nascimur; quorum ipse ortus in uitio est, sicut habes lectum, dicente Dauid, »Ecce enim in iniquitatibus conceptus sum, et in delictis peperit me mater mea,« protinus subiecit, Ideo Pauli caro corpus mortis erat, sicut ipse ait, »Quis me liberabit de corpore mortis huius« ? Quid ergo mirum est, si Manicheus intuens mala huius uite, et corpus mortis huius quod aggrauat animam, et discordiam carnis et spiritus, et iugum graue super filios Adam a die exitus de uentre matris eorum usque in diem sepulture in matrem omnium , dicit talia etiam per os tuum quasi contra nos, qualia uidemus dixisse Gregorium contra uos? Unde constat mala uite huius, que tentatio est super terram , quibus malis in genere humano propter iugum graue filiorum Adam a die exitus de uentre matris eorum usque in diem sepulture in matrem omnium, plenus est mundus, et Manicheos cum Catholicis confiteri; sed unde sint hec, non utrosque idem dicere, et magnam hinc inter eos [1 1Kb] esse distantiam; quod ea Manichei tribuunt aliene nature male, Catholici uero et bone et nostre, sed peccato uitiate meritoque punite. Tu qui non uis quod dicimus dicere, ipse quid dicis? Quomodo Manicheo respondes unde sint hec mala, cum quibus nascuntur homines, et que in paradiso non nascerentur si nemo peccasset, atque ibi non deprauata, sed recta nostra natura, sicut condita est, permaneret [2 1Kb] ? Si uitium congenitum est, quo caro concupiscit aduersus spiritum, et non est ex natura in origine uitiata, dic unde sit?  Si uitium congenitum est, in quo clamat homo, Scio quia non inhabitat in me, hoc est in carne mea, bonum: uelle enim adiacet mihi; perficere autem bonum, non inuenio ; et non est ex natura uitiata [1 1Kb] primi hominis preuaricatione; dic unde sit. Si autem non sunt [2 1Kb] congenita uitia ista; dic unde sint? Ex peccandi, inquies, consuetudine, quam sibi quisque fecit libera uoluntate. Ubi quod non uis, interim confiteris, scilicet libertatem uoluntatis suo malo usu perire potuisse, quia perficiendo malum minus idonea facta est ad perficiendum bonum. Sed numquid uoluntate quisquam obtunsus est corde? numquid uoluntate obliuiosus est quispiam? numquid uoluntate est aliquis fatuus? Hec et alia uitia ipsius mentis atque animi, cum quibus homines nasci ambigit nemo, si ex origine uitiata dicis non esse, dic unde sint. Neque enim dicturus es, quod ista, si nemo peccasset, paradisus habere potuisset. Postremo, quod corpus corruptibile aggrauat animam, sub qua miserabili sarcina omnes qui non usquequaque desipiunt, homines gemunt, dic unde sit. Non enim sic dicturus es primos homines creatos, ut corruptibili corpore alicuius eorum anima grauaretur; aut post eorum illud grande peccatum, sine tali corpore aliquis nascitur. Cur ergo aduersus nos Manicheum loquentem loquacissimus introducis, cum tu negando quod dicimus, ei respondere non possis? Cui respondet Cyprianus, ita discordare carnem spiritumque demonstrans, ut tamen utriusque sit a Deo Patre oranda concordia : cui respondet Gregorius, qui cum talia de carne dixisset, qualia contra nos composuisti dicere Manicheum, utrumque tamen ad Deum, ipso Deo propitio, reuocandum esse testatur, id est, spiritum et carnem: cui respondet Ambrosius, qui cum dixisset carnem moderatioris anime arbitrio coniugandam, Qualis fuit, inquit, cum inhabitanda paradisi secreta suscepit, antequam ueneno pestiferi serpentis infecta sacrilegam famem sciret . His enim suis sententiis catholici antistites satis aperteque docuerunt, carnis non naturam malam esse, sed uitium; quo sanato ad hoc redit, ut quemadmodum primitus instituta est, nullis suis corruptelis aggrauet animam, nullamque habeat cum spiritu contraria concupiscendo discordiam: quia discordia deceptus est Manicheus, ut alienam malam fingeret commixtam nobis esse substantiam. Horum catholicorum antistitum fidem si nobiscum sequi uelles, Manicheos euerteres, non iuuares: nunc uero non eos destruere, sed magis edificare conaris: negando enim mala, que de origine uitiata homines nascentes trahunt, non id agis, ut nulla esse credamus mala naturalia, quoniam nimium manifesta sunt; sed potius agis, ut de aliena mala natura putentur esse ista, quam nobis [3 1Kb] esse commixtam Manicheorum insania fabulatur; non de nostra bona  primi hominis preuaricatione uitiata manare monstrentur, quod Catholicorum sanitas loquitur. Sed Manicheus, inquis, etiam ipsam primi hominis carnem, qualis antequam peccaret fuit, sic detestatur, ut malam nitatur ostendere. Ita quidem a te inducitur loquens, ut ingerat respondendi qualecumque negotium, non solum mihi, uerum etiam tibi. Nam ubi dicit a malo eam conditore factam esse [1 1Kb] ; simul ei respondemus, tam bonam creaturam, que posset non peccare, si nollet, quamuis non equetur suo Creatori, non tamen potuisse nisi bonum habere Creatorem. Ubi uero de timore mortis, quam, si peccasset, ei Deus est comminatus, etiam priusquam peccasset, miserum dicit; simul respondemus, quod hominis, qui nunquam peccare potuisset, si nunquam peccare uoluisset, pene illius deuitande, que fuerat secutura peccatum, tranquilla erat cautio, non turbulenta formido. Hoc quidem respondere communi aduersario, sicut dictum est, communiter possumus: sed ego aduersus Manicheum laudes augeo rationalis illius creature, que non solum non cruciabatur ullo metu, uerum etiam letitia magna fruebatur; quoniam malum mortis, quod omnium, uel pene omnium refugiunt corda fidelium, habebat in potestate non perpeti. Huic nostre fidei quoniam uester error aduersus est, quo putatis Adam, siue peccaret, siue non peccaret, fuisse moriturum; quid hic Manicheo respondes dicenti miseram conditam esse naturam, quam uel peccantem uel non peccantem mors imminens timore torquebat? Si enim dixeris ita fuisse conditam, ut non timeret mortem, sine dubio quandoque uenturam; profecto istam que in posteris eius est, miseram fateberis nasci, cui mortis metum sic uidemus esse congenitum, ut etiam hi qui spe fideli future uite gaudia concupiscunt, in hac tamen uita cum mortis timore luctentur: nolunt enim spoliari, sed superuestiri, ut quantum ad eorum attinet uoluntatem, non morte finiatur hec uita, sed mortale absorbeatur a uita . Ex quo fit, ut si mortis metum in paradiso posueris ante peccatum, uincaris a Manicheis, qui putant et putari uolunt, quod in primo quoque homine misera condita est natura humana; si autem timorem mortis, quo mortalium animus non sine miseria stimulatur, ante peccatum non fuisse responderis, uincaris a nobis, quoniam non mutaretur in peius nisi uitiata natura. Rursus in eo quod aduersus nos facis dicere Manicheum, quia illud »cecum et erumnosum animal etiam inquietum cupiditas innata reddebat, quam rei interdicte et uenustas irritabat et suauitas,« tui, Iuliane, dogmatis, tanquam in scopulo ineuitabili cognosce naufragium. Nos enim dicimus in illa beatitudine nullam fuisse cupiditatem, que resisteret uoluntati. Porro si cupiebant illi homines, unde abstinere potius uolebant; procul dubio uoluntati eorum cupiditas resistebat. Hoc ergo non contra me, sed contra te, Manicheum dicere per tua uerba fecisti. Si enim tales erant illi, ut in eis cupiditas resisteret uoluntati;  iam caro concupiscebat aduersus spiritum, et spiritus aduersus carnem; ubi manifestissimum carnis intelligitur uitium, propter quod fidelibus dicebat Apostolus, Hec enim inuicem aduersantur; ut non ea que uultis faciatis. Nullus quippe sanctorum est, qui non uelit facere ne caro aduersus spiritum concupiscat; quamuis ei resistat ne concupiscentiam carnis sua consensione perficiat, eumdem apostolum audiens, ubi ait: Dico autem, Spiritu ambulate, et concupiscentias carnis ne perfeceritis . Non ait, Concupiscentias carnis aduersarias ne habueritis; quoniam uidebat perfectam pacem carnis et spiritus non posse in corpore mortis huius impleri: sed ait, Concupiscentias carnis ne perfeceritis; ubi certamen nobis potius, quod contra carnem aduersantem debeamus exercere, proposuit, ut concupiscentias eius non perficiamus consentiendo, sed resistendo uincamus. Pax uero, ubi non eas aduersantes repugnantesque patiamur, fuit in corpore uite illius, quam natura uitiata primi hominis preuaricatione perdidimus. Nam si nec ibi fuit ante peccatum pax carnis et spiritus, falsumque est quod ait Ambrosius, utriusque discordiam per preuaricationem primi hominis in nostram uertisse naturam : uera erit, quod absit, ista sententia, quam contra nos Manicheum fecisti loquentem, miserum, scilicet animal primum hominem conditum, quem cupiditas innata reddebat inquietum, quam cupiditatem rei interdicte et uenustas irritabat et suauitas. Nos autem dicimus tam beatum fuisse illum hominem ante peccatum, tamque libere uoluntatis, ut Dei preceptum magnis uiribus mentis obseruans, resistentem sibi carnem nullo certamine pateretur, nec aliquid omnino ex aliqua cupiditate sentiret, quod nollet; uoluntatemque eius prius fuisse uitiatam uenenosa persuasione serpentis, ut oriretur cupiditas que sequeretur potius uoluntatem, quam resisteret uoluntati; perpetratoque peccato iam pena infirmate menti etiam carnis concupiscentia repugnaret. Ac per hoc, nisi prius homo faceret peccando quod uellet, non pateretur concupiscendo quod nollet Ecce nos quemadmodum uincimus Manicheum, introducere conantem nature hominis conditorem malum: tu autem, qui certantibus nobis locum tibi spectatoris pro tuo arbitrio delegisti, his ipsis uerbis tuis, que contra nos Manicheo danda existimasti, qua, queso, arte, quibus uiribus resistere audebis, homo, qui dicis carnis concupiscentiam, qualis nunc est, quam uidemus contra spiritum dimicare, talem fuisse etiam in paradiso ante peccatum? Deponimus ergo te, uelis nolis, de theatri sedilibus in arenam, et de spectatore facimus luctatorem. Aggredere certamen, et aduersarium, si potes, uince communem: quoniam tu quoque Deum creatorem etiam carnis te colere profiteris. uince igitur inimicum, persuadere conantem, malum Deum esse qui condidit carnem, cuius concupiscentia nondum deprauato preuaricatione spiritui iam resistebat, et miserum hominem sua conflictatione faciebat. An dicturus es, Prorsus et concupiscentiam talem habebat, et tamen miser non  erat? Hoccine est aduersarium superare, an potius hoc est adiuuare Manicheum, et contra Apostolum rebellare? Itane oblitus es quis dixerit, uideo aliam legem in membris meis, repugnantem legi mentis mee; et post huiusmodi uerba subiecerit, Miser ego homo? Si ergo Adam, cum precepto uellet obtemperare diuino, cupiditate irritabatur cibum manducare prohibitum, eique carnis concupiscentia, qualem illum et tunc dicis habuisse, contra concupiscenti spiritui resistebat, nonne uerissime diceret, si uellet dicere, Condelector legi Dei secundum interiorem hominem; uideo autem aliam legem in membris meis repugnantem legi mentis mee? Quomodo ergo non erat miser homo, cum post uerba talia dicat Apostolus, Miser ego homo ? postremo, quomodo miser non erat, et habebat liberam uoluntatem, si concupiscente aduersus spiritum carne, teste ipso Apostolo, non faciebat utique quod uolebat? Quoniam ergo si dixeris, qualis nunc est, talem fuisse concupiscentiam carnis ante peccatum, uincet te procul dubio Manicheus: in sententiam meam transi, et Ambrosium dicentem, per preuaricationem hominis primi, in naturam uertisse discordiam carnis et spiritus, ambo approbemus, ut Manicheum ambo uincamus. Qui uerbis tuis, que illi composuisti quasi recitaturo, et quod in scholis rhetorum agitari solet, aliena dicturo, non solum erumnosum, uerum etiam cecum creatum esse dixit Adam: unde cecum, nisi quia non nouerat peccatum; quod dictum est in laudibus Christi ? Quecumque enim mala non per sapientiam, sed que per experientiam discuntur, feliciter nesciuntur. Sed hoc contra Manicheum de ignorantia primi hominis calumniantem, tu quoque mecum forsitan dicis: quid uero ei respondeas de morte corporis et de concupiscentia carnis, secundum ea que nunc tibi nos respondimus, quere. His enim duabus manifestissimis rebus apparet, aliam fuisse conditionem primorum hominum, qui de nulla parentum stirpe sunt geniti; aliam uero eorum, qui ita creantur a Deo, ut etiam ab hominibus procreentur: ab illo enim modum institutionis sue accipiunt, ab istis meritum originis ducunt, conformationem suam debentes opificio, obligationem iudicio, liberationem beneficio Conditoris. Quorum mala cum quibus nascuntur, intuentes Manichei, hominis opificem malum conantur inducere, cuius  Deum esse opificem suum, a quo sunt omnia bona siue celestia siue terrena, carnis ipsius compago testatur: quod tale bonum est, ut de concordia membrorum eius beatus Apostolus similitudinem sumeret, ad laudem precipuam caritatis, cuius inter se pacifico uinculo boni fideles tanquam Christi membra nectuntur . Ita fit ut et illos primos sine uitio factos, et posteros eorum cum originali uitio natos, propter euidentissimum nature bonum creare non potuerit nisi bonus conditor.

Xu. IUL. Sed ne nimis primam partem certaminis urgeamus, patiamur processu opinionis te bonam Ade probare naturam. Dicis profecto: Deus iustus  legem deuotionis homini non poneret, si eum nosset pati peccandi necessitatem; quia si iustitiam uoluntatis exigeret ab eo quem male nature esse nosset, non illum cum preuaricabatur, reum arguebat, sed se inimicum esse iustitie publicabat. Posuit autem Deus iustus legem homini, quem ulturum se, si fuisset preuaricatus, spopondit. Constat ergo eum bonum natura, non potuisse aliter, nisi sola uoluntate peccare. uides nempe, quam legitima sit a me tuo nomine prolata conclusio? Ipse est omnino gladius, qui in manu Catholicorum coruscans, Manicheos Traducianosque populatur. Sed nimis propter uestrum nomen admiscui, quorum uice impresentiarum uolueram responsum uideri. Concussit ergo Manicheum solida responsio. Augustam rationem dignis laudibus prosequor: uerum oleo laudationis huius, in te acui gladium contuere. Repete igitur, queso, quod dixeras. Deus iustus, inquis, legem non poneret homini, si esset malus natura; posuit autem legem qui iustus est: apparet nunc potuisse seruare, quod equissimus imperauit; quoniam nisi obediendi uirtutem habuisset, nunquam constaret precipienti ratio iussionis. O lepidissimum capitulum! Me conam, me spectatore, bonitatem nature, cui lex ponitur, de iustitia legem promulgantis affirmat; nec uidet se, antequam uulnusculum Manicheus sentiat, in Traducianos exitium pertulisse [1 1Kb] . Ut enim intelligas semineci me tibi rapere arma cruenta, uictricemque ferant morientia lumina ueritatem , in tua temet tela compellam. Si iustus Deus Ade legem dare non potuit, nisi eum sciret sine aliquo mali coactu liberum posse obseruare quod iustum est; sine dubio et in temporibus secutis eadem grauitate iustitie lex etiam litteris tradita, multiplicatione diffusior, distinctione signatior, et aucta ultione reuerentior, data hominibus non fuisset, si aut imbecilli ad faciendum bonum sine possibilitate iustitie, aut rei, id est mali, ab utero nascerentur: quoniam ut istos in omni preuaricatione necessitatis excusaret obtentus; ita immoderatio preceptorum, impotentia sanctionum, iniquitas iudiciorum, in maculam rediret auctoris. Igitur et hec pars secunda eodem genere, quo prior, cluditur [2 1Kb] ; id est, ut confitearis, aut iustitiam Dei non potuisse imperare, nisi quod a subditis fieri posse perpenderet; et testimonio primi mandati Manicheus, testimonio autem legum postea secutarum Manicheus Traducianusque consumitur: aut si hoc relinquit impietas; ne leuiter quidem a uobis pulsatus Manicheus, uestrum se esse patrem, uestrum principem, cumque uobis aduersum nos unicum sibi esse certamen, mundo teste monstrabit [3 1Kb] .

AUG. Hoc est nempe, quod non eloquio, sed multiloquio prosecutus es, legem scilicet priorem, que data est in paradiso, testimonium esse nature bone, que condita est cum libero arbitrio: alioquin homini  liberum arbitrium non habenti iniustissime lex daretur. Unde et posterior, inquis, lex que copiosissime in litteris promulgata est, testimonium est nature bone, que creatur ex parentibus, similiter sine uitio, cum libero arbitrio. Ista disputans uideris tibi aliquid dicere, quia uel tuas uel humanas sectaris argutias: diuina uero eloquia, ex quibus te nobis putas prescribere, non curas legere; aut si curas legere, non uis, uel non potes intelligere: sed si forte intellexeris disputantibus nobis, noli esse talis qualem Scriptura denotat dicens, uerbis non emendabitur seruus durus; si enim et intellexerit, non obediet . Quanquam et cor lapideum, quo diuinis uerbis etiam intellectis non obeditur; possit tibi auferre, si uelit, qui hoc populo duro, Ezechiele sancto prophetante, promisit . In paradiso enim legem accepit homo, qui factus est rectus, ut rationalis creature uel sola, uel precipua uirtus esse obedientia doceretur. Sed eiusdem legis preuaricatione, a se ipso factus est prauus. Et quoniam uitiari per se ipsum potuit, non sanari; etiam postea eo tempore et eo loco, quando esse faciendum et ubi esse faciendum Dei sapientia iudicauit, legem etiam prauus accepit, non per quam corrigi posset; sed per quam se prauum esse, et nec lege accepta a se ipso corrigi posse sentiret; ac sic peccatis non lege cessantibus, sed preuaricatione crescentibus, deiecta et contrita superbia, humillimo corde auxilium gratie desideraret, et spiritu uiuificaretur littera occisus. Si enim data esset lex que posset uiuificare, omnino ex lege esset iustitia: sed conclusit Scriptura omnia sub peccato, ut promissio ex fide Iesu Christi daretur credentibus . Si uerba Apostoli agnoscis, uides profecto uel quid non intelligas, uel quid cum intelligas negligas. Non igitur lex, que in litteris per Moysen data est, testimonium est libere uoluntatis: nam si ita esset, non ad eam pertineret ille qui dicit, Non quod uolo, facio bonum; sed quod odi malum, hoc ago ; quem uos certe nondum sub gratia, sed adhuc sub lege esse contenditis. Nec ipsa lex noua, que predicata [1 1Kb] est ex Sion proditura, et uerbum Domini ex Ierusalem , quod intelligitur esse Euangelium sanctum; nec ipsa, inquam, testimonium est libere, sed liberande potius uoluntatis. Ibi enim scriptum est: Si uos Filius liberauerit, tunc uere liberi eritis . Quod non solum propter peccata preterita dictum esse, quorum remissione liberamur, uerum etiam propter adiutorium gratie, quod ne peccemus accipimus, id est, ita liberi efficimur, Deo nostra itinera dirigente, ut non nobis dominetur omnis iniquitas : dominica testatur oratio, ubi non solum dicimus, Dimitte nobis debita nostra, propter mala que fecimus; uerum etiam, Ne nos inferas in tentationem , propter hoc utique ne mala faciamus: unde et Apostolus dicit, Oramus autem ad Deum, ne quid faciatis mali . Quod si  ita esset in potestate, quomodo fuit ante peccatum, priusquam esset natura humana uitiata; non utique posceretur orando, sed agendo potius teneretur. uerum quoniam post pristinam ruinam tam grauem, ut in huius mortalitatis miseriam caderemus, prius Deus certare nos uoluit, donans nobis ut eius agamur [1 1Kb] Spiritu, et mortificemus opera carnis, atque ipso dante uictoriam per Dominum nostrum Iesum Christum, in eterna cum illo postea pace regnemus; profecto nisi Deus adsit, nemo est idoneus certare cum uitiis: ne sine certamine pertrahatur ab eis, aut ne iam certans in ipsa eorum conflictatione uincatur. Ideo in hoc agone magis nos Deus uoluit orationibus certare, quam uiribus; quia et ipsas uires, quantas hic habere nos competit, ipse subministrat certantibus, quem rogamus. Si ergo hi, quorum contra carnem iam spiritus concupiscit, ad actus singulos indigent Dei gratia, ne uincantur: qualem libertatem uoluntatis habere possunt, qui nondum de potestate eruti tenebrarum, dominante iniquitate, nec certare ceperunt; aut si certare uoluerunt, nondum liberate uoluntatis seruitute uincuntur?

XuI. IUL. Nescio sane, utrum hic iam coactus inopia, tam ineptum, tam imbecillum aliquid moliaris, ut dicas, nullis te quidem rationibus docere posse Adam bonum a Deo conditum, sed ad hoc credendum sola esse lectionis auctoritate contentum, qua post formatum hominem sexto iam die communiter de omnibus creaturis refertur, Et uidit Deus omnia que fecit, et ecce bona ualde . Quod non pro opificis dignitate, non pro appensione eius iustitie, sed pro testimonio, quo communiter que creata sunt, bene facta dicuntur, Adam quoque haud iniquum estimes institutum. Porro licet hoc Manicheum tam leuiter pulset, ut rideat [2 1Kb] : Traducianum tamen reuinctum exponit nobis. Ut enim nullo testimoniorum diuinorum in hanc rem populos congregemus: Apostoli solius auctoritate prescribimus, qui cum fedum preuideret errorem, celso aduersum uos ore detonuit dicens, Quoniam omnis creatura Dei bona est . Si ergo ad probandum bone nature primum hominem fuisse formatum, sufficit hoc quod dicit Moyses, uniuersa Deum bene condidisse, perque hoc tu cum peccato creari a Deo Adam non potuisse contendis, quia bonus inter reliqua legitur institutus: iisdem lineis referemus, per hoc nullum posse cum peccato nasci, quoniam ab Apostolo omnis creatura Dei bona esse defenditur. Quid ergo his disputationibus actum est? uidelicet, ut id quod ratio indagarat, optio quoque indicti inter te et Manicheum prelii publicaret: ut cum proposito certamine ne unum [3 1Kb] quidem telum sine tua pernicie in preceptorem tuum uibrare [4 1Kb] posses; multo manifestissime reluceret, uos et Manicheos in unum impietatis corpus obscena coaluisse concordia. Quid enim potest esse tam iunctum,  quam quod nec discriminum separatur incursu? Omni exitio Manichei, Traducianorum dogma commoritur: nichil est quod illum feriat, et te relinquat. Una uobis sunt instituta, una mysteria, unaque pericula: et substomacaris, si senis Manis soboles nuncupere?

AUG. Ita dicis me nullis rationibus docere posse, Adam bonum a Deo conditum, quasi tecum inde confligam. Nonne bonum conditum Adam, non ego tantum, nec tu, sed ambo dicimus? Ambo enim dicimus bonam esse naturam, que posset non peccare, si nollet: sed cum ego eam meliorem asseram quam tu, quoniam dico etiam eam mori non potuisse, si peccare noluisset; quid est, quod dicis, nullis rationibus a me doceri posse, Adam bonum a Deo conditum, cum rationibus meis magis bonus ostendatur esse quam tuis? Meis quippe ostenditur, non solum potuisse non peccare, si nollet; sed nec mori, si peccare noluisset: tuis autem, ita mortalem factum, ut siue peccaret, siue non peccaret, moriturus esset. Quod in episcopali iudicio Palestino, cum Pelagio fuisset obiectum, ne damnaretur, ipse damnauit ; et est a semetipso damnatus, quod de homine heretico dicit Apostolus . Dico etiam, non timuisse Adam mortem, in cuius erat potestate non mori: tu autem necessitatem habuisse moriendi, etiam sine ulla necessitate peccandi. Quem si dixeris mortem timuisse etiam ante peccatum, quid dicis nisi miserum creatum? Si autem ne miser esset, mortem, quamuis futuram, non tamen timuit; certe suam prolem, cui timorem mortis congenuit, procul dubio miseram genuit. Quis enim neget, ita homines natura mortem timere, ut eam nonnullos uix rara animi magnitudo faciat non timere? Itemque addo ego ad bonitatem conditionis Ade, quod in eo caro aduersus spiritum non concupiscebat ante peccatum: tu autem, qui talem dicis carnis concupiscentiam, qualis nunc est, in paradiso futuram fuisse, si nemo peccasset, talemque in illo fuisse et prius quam peccaret; addis eius conditioni et istam miseriam per spiritus carnisque discordiam. Cum ergo tot tantisque rationibus Adam meliorem, quam tu eum dicis, et feliciorem conditum ostendam; quid tibi uisum est tanta uecordia delirare, ut diceres, nullis me rationibus docere posse, Adam bonum a Deo conditum, sed ad hoc credendum sola esse auctoritate lectionis contentum, quia scriptum est, fecisse Deum omnia bona ualde? Non usque adeo sum pistillo, sicut conuiciaris, obtunsior , ut Manicheo redarguendo libri huius diuini auctoritatem, qua non tenetur, obiiciam. Tibi hanc obiicio, quando res postulat, quoniam mihi tibique communis est. Manicheum uero non de opificio Dei, quod ipse negat, creaturas istas bonas esse conuinco; sed de illarum bonitate potius compello, bonum eas habere opificem confiteri. Quod autem ait Apostolus, quem se Manichei accipere profitentur, Omnis creatura Dei bona est; quoniam de qua creatura loqueretur apertum est,  ualidum esset aduersus eos testimonium, nisi etiam Libris canonicis, quos accipiunt, quasdam falsas sententias permixtas esse contenderent. Ac per hoc de bonitate creaturarum semper sunt urgendi, ut earum bonum Deum, quod negant, fateantur auctorem. Porro creature omnes ita sunt bone, ut etiam ipsas, que cum uitiis creantur, ratio bonas esse demonstret, ipsorum quoque attestatione uitiorum; quia uitium contra naturam est: nisi enim natura ipsa recte placeret, nullo modo recte ipsius uitium displiceret. Hoc contra Manicheos, qui putant etiam ipsa uitia naturas esse atque substantias, in quibusdam nostris opusculis copiosius disputatur, ostenditurque uitium natura non esse; et quia contra naturam est, ideo malum esse; ac per hoc naturam in quantum natura est, bonum esse: unde colligitur, non esse creatorem naturarum nisi creatorem bonorum, ac per hoc bonum; sed creaturis suis magna differentia et summa bonitate meliorem, qui non potest omnino uitiari, non perceptione gratie [1 1Kb] , sed proprietate nature. Nature igitur create, siue que sine uitio sunt, siue que nate uitiantur, siue que uitiate nascuntur, illum creatorem nisi eum [2 1Kb] qui bona creat, habere non possunt; quia in quantum nature sunt, bone sunt, etiam quecumque uitiate sunt. Non enim uitiorum, sed naturarum auctor est, creator illarum. Nam et auctor ipse uitiorum natura bonus est, quam Deus fecit; sed uitio malus est, quo ipse a bono conditore mala uoluntate defecit. Itaque Manicheorum errorem ratio ista uera conuincit, qui nolunt recipere auctoritatem, siue qua dictum est, Fecit Deus omnia, et ecce bona ualde, quando adhuc nullum erat malum; siue qua dictum est, Omnis creatura Dei bona est, quando iam erat hoc seculum malum, cum Deus sit utique factor omnium seculorum. Tu autem, qui hanc recipis auctoritatem diuinorum eloquiorum, ut ea merito possis urgeri, cur non attendis in eo libro, ubi legitur Deum fecisse omnia bona ualde, omnium locorum optimum [3 1Kb] plantatum esse paradisum, ubi Deus usque adeo nichil mali esse uoluit, ut nec imaginem suam ibi esse permitteret, posteaquam propria uoluntate peccauit ? Et tamen uos in tante felicitatis et decoris locum, ubi nec ligni, nec feni, nec pomi, nec cuiusquam uel frugis uel pecoris uitium esse potuisse uel posse credendum est, omnia humanorum corporum et ingeniorum uitia non dubitatis inducere, cum quibus homines nasci, dolere uos sinimus, non negare. Necesse est enim ut doleatis, quando quid respondeatis non inuenitis, et tam prauam sententiam mutare non uultis, que uos ineuitabili necessitate compellit in loco tante beatitudinis et pulchritudinis constituere cecos, luscos, lippos, surdos, mutos, claudos [4 1Kb] , deformes, distortos, tineosos, leprosos, paralyticos, epilepticos, et aliis diuersis generibus uitiosos, atque aliquando etiam nimia feditate et membrorum  horribili nouitate monstruosos. Quid dicam de uitiis animorum, quibus sunt quidam natura libidinosi, quidam iracundi, quidam meticulosi, quidam obliuiosi, quidam tardicordes, quidam excordes atque ita fatui, ut malit homo cum quibusdam pecoribus, quam cum talibus hominibus uiuere? Adde gemitus parientium, fletusque nascentium, cruciatus dolentium, languentium labores, tormenta multa morientium, et pericula multo plura uiuentium. Hec omnia, atque alia talia, siue peiora, que uerbis congruis saltem breuiter commemorare quis sufficit? secundum errorem uestrum, sed plane contra pudorem uestrum, aut fronte improbissima, aut manu fronti opposita, in Dei paradiso cogimini collocare, et dicere futura et ibi hec fuisse, etiamsi nemo peccasset. Dicite, dicite: cur enim reuereamini dehonestare tot ac tantis uitiis et calamitatibus locum, quem nefario dogmate a uobis facitis alienum? Nam si aliquando illuc intrare disponeretis, nunquam illic talia poneretis. Aut si uincit pudor in cordibus uestris, et in loco tali talia constituere erubescitis, horrescitis, obmutescitis, et tamen errori uestro, quo non creditis humanam naturam primi hominis preuaricatione uitiatam pertinaciter adherescitis; respondete Manicheis unde sint ista, ne illi ea de commixtione aliene maleque nature esse concludant. A nobis enim cum hoc requiritur, respondemus non hec esse de permixtione aliene, sed de nostre preuaricatione nature, per eum qui in paradiso deiectus, et de paradiso eiectus est, ne in loco beatitudinis maneret natura damnata, et uitia uel supplicia, que posteros eius merito fuerant secutura, in eo loco essent, ubi nulla esse sinuntur mala. uos autem dum negatis ista uel deformia uel erumnosa de meritis uitiate nostre nature uenire, commixtionem permittitis aliene, atque ita miseri et Manicheos adiuuare cogimini, et mala illa in paradisum reuocat error uester, unde illa abstulerat pudor uester.

XuII. IUL. At contra uide quam aduersus te et Manicheum, cuius te semper ruina conuoluit, uerus sit nobis conflictus, et de eo celer triumphus. Omnia illa, que in uituperationem diuini operis euomuit, prime statim definitionis aratro circumscribimus; cogimusque ut explicet, quid putet esse peccatum, quod claret nichil esse aliud, quam uoluntatem appetentem quod iustitia uetat, et unde liberum est abstinere. Quo constituto, omnes illi oblocutionum rubi, qui concretionem corporum pupugerant, radicitus, et ut ille ait, eradicitus monstrantur euulsi . Iam uero affectus timoris et sensus doloris, per quos in naufragia hominum cieri tempestatem putauit, non solum nullius mali coactores, sed cum [1 1Kb] repagulum bone uoluntatis nacti sunt, adiutores et peruectores [2 1Kb] iustitie perdocentur. Quis enim formidaret iudicium, nisi timoris admonitu? Quis penitentie gemitibus iuuaretur, nisi doloris et interne egritudinis expiatu? Quid postremo seueritas iudicantis ualeret, nisi uoluntaria peccata illati cruciatus  erumna puniret? Quorum omnium testimonio apparet, nichil aliud esse peccatum, quam uoluntatem liberam despicientem precepta iustitie; aliterque non stare iustitiam, quam si illud imputet in peccatum, cuius nouerit fuisse liberam cautionem: ac per hoc nulla lege, ea que naturalia sunt, in culpam posse reputari; nec quemquam suscipere crimen, quod non ipse commiserit, cum uitare possit. Qua potentia Manicheus et Traducianus consumitur, qui effossis totius intelligentie oculis, rem uoluntatis conatur seminibus admouere.

AUG. His tuis erroribus iam sepe respondimus: unde qui ea legunt, et memorie commendant, non ubique desiderant responsionem meam, ubicumque tu repetis uerbositatem tuam. Sed ne quisquam queratur, ignoscentibus mihi celerioribus ingenio, etiam tardiusculis deesse non debeo. Ecce et hic tibi respondeo de peccati definitione, qua te [1 1Kb] multum adiuuari putas. Illud quod peccatum ita est, ut non sit etiam pena peccati, definitio ista determinat, qua dicitur, Peccatum est uoluntas appetens quod iustitia uetat, et unde est liberum abstinere. Quod maxime ad illum pertinet, ex cuius peccato illo magno posteris eius est exorta miseria per graue iugum a die exitus de uentre matris eorum, et per corpus corruptibile quod aggrauat animam. Ille quippe lege breuissima accepta sciebat quid uetaret iustitia; et inde [2 1Kb] illi utique liberum fuerat abstinere, nondum aduersus eius spiritum carne concupiscente, propter quod malum etiam fidelibus dictum est, Ut non ea que uultis faciatis . Cecitas igitur cordis, qua nescitur quid iustitia uetet, et uiolentia concupiscentie, qua uincitur etiam qui scit unde debeat abstinere, non tantum peccata, sed pene sunt etiam peccatorum. Et ideo non includuntur illa definitione peccati, qua non definitum est nisi peccatum solum, non quod est et pena peccati. Cum enim quis ignorat quid facere debeat, et ideo facit quod facere non debeat [3 1Kb] ; non ei fuit liberum abstinere, unde abstinendum esse non nouerat. Itemque ille qui, ut dicitis, non origine, sed consuetudine premitur, ut exclamet, Non quod uolo, facio bonum; sed quod nolo malum, hoc ago , quomodo ei liberum est abstinere ab eo malo, quod non uult et facit, odit et agit? His autem penis carere si esset in hominum potestate, non Deus rogaretur, et contra cecitatem, ubi ei dicitur, Illumina oculos meos ; et contra iniquam cupiditatem, ubi ei dicitur, Non dominetur mihi omnis iniquitas . Porro si etiam peccata ideo ista non essent, quia non ab eis liberum est abstinere, non diceretur, Delicta iuuentutis mee et ignorantie mee ne memineris : non diceretur, Signasti peccata mea in sacculo, et adnotasti si quid inuitus admisi . Illa ergo definitione peccati, quale commisit Adam, qui sciebat quid uetaret iustitia, et non inde abstinuit,  unde illi liberum fuerat abstinere, uincuntur Manichei; sed a nobis, quia hinc esse originem dicimus malorum humanorum, quibus uidemus et paruulos aggrauari, et propter quod etiam illud scriptum est, cum de peccatis ageretur: Quia non est mundus a sordibus, nec infans cuius est diei unius uita super terram . Tu autem hoc negans, nostram quidem naturam, ne liberatorem misera inquirat, conaris perniciosa defensione plus premere: Manicheum uero, cum queritur unde sit malum, alienam Deo [1 1Kb] ceternam permittis introducere. Neque enim ille, unde naturam culpet humanam, timoris affectum et sensum doloris impingit: que duo tu aduersus eum putasti esse laudanda, quia scilicet »timor et dolor adiutores et prouectores [2 1Kb] iustitie perdocentur;« dum non peccat homo timore iudicii, aut peccasse se dolet aculeis penitendi. Non hoc a te queritur; sed quid sit pena timoris in paruulis, qui peccata non fugiunt, et cur tantis doloribus affligantur, qui peccata non faciunt. Tu nempe dixisti, »Quid seueritas iudicantis ualeret, nisi uoluntaria peccata illati cruciatus erumna puniret?« Qua ergo iustitia, quorum uoluntaria peccata nulla sunt propria, illati cruciatus erumna paruuli puniuntur? In his certe apparet uana et inepta esse tua preconia, quibus timorem doloremque laudasti. Grauia sunt quippe ista supplicia, que non paterentur ab exortu recentes et noue imagines Dei sub iustissimo iudicio et omnipotentia Dei, si meritum non traherent originalis ueterisque peccati. Denique in paradiso, si nemo peccasset, et prouenisset coniugatorum ex illa ueraci Dei benedictione fecunditas, absit ut quisquam ibi uel magnorum uel pusillorum pateretur ista tormenta. Non solum enim dolor, quod ualde manifestum est; sed etiam timor, diuina Scriptura testante, tormentum habet : absit ergo ut in loco illius felicitatis essent ulla tormenta. Proinde in etate qualibet, nemine terrente quid timerent? nemine ledente quid dolerent? In hoc autem presenti seculo maligno, quod ut nostris miseriis perageretur, de paradiso deliciarum proiecti sumus, in his etiam quibus peccata dimissa sunt, timorum et dolorum erumna permanet, ut nostra de seculo futuro fides, ubi nulla erunt ista, non solum in nostris, uerum etiam in nostrorum paruulorum erumnis probetur: quia non eos ideo regenerari uolumus, ut non patiantur hec mala; sed ut in regnum, in quo talia non erunt, peruehantur. Hanc fidem ueram atque catholicam tibi respuenti, et uano buccarum strepitu refutare conanti, cum Manicheus ingesserit questionem unde mala sint paruulorum, omnis tua loquacitas obmutescet: quoniam neganti originale peccatum, mox ille collidet frontem tuam, et mali naturam introducet alienam. Non autem timet catholica fides, quod tibi uidetur, »rem uoluntatis non posse seminibus admoueri;« cum audiat dicentem Deum, reddi peccata patrum in tertiam et quartam  progeniem filiorum . Utique res uoluntatis, qua peccant patres, seminibus admouetur, quando in filios uindicatur: et pater Abraham, ut decimaretur a Melchisedech, uoluntate illi sacerdoti decimas dedit; et tamen etiam filios eius, quia in lumbis erant eius, tunc esse decimatos sacra Scriptura testatur ; quod profecto non fieret, si non posset res uoluntatis admoueri seminibus.

XuIII. IUL. Sed proh Dei nostri atque hominum fidem [1 1Kb] ! Heccine potuisse commentorum prodigia reperiri, ut dedita opera impensoque studio in peruersum conentur omnia asserere! Quid enim tam prodigiale, quam quod Penus eloquitur? Ea, inquit, que erant naturalia, perpetua non fuerunt; et illa, que studio suscepta sunt, primis coagulis adhesere membrorum. Bonus, inquit, Adam factus est, habuit innocentiam naturalem; ceteris etiam creaturis peculiari nobilitate prelatus, similitudine sui Conditoris enituit. Liberum arbitrium in conditione suscepit, ut in quam uellet partem suopte iudicio moueretur, facultatemque uel ad bonum uel ad malum accedendi, uel ab utroque recedendi, ipsa facture sue, qua ceteris antistabat, conditione sortitus est. Sed quoniam emancipato iudicio usurpauit prauam animi liberi uoluntatem, illa omnia, que ingenita constabat, euertit; solumque peccatum et peccandi necessitas ei inseparabiliter adhesit. Hoc est, quod dixi prodigiale commentum. Inaudita quippe deformitas est dicere: Bene institutum est animal, in quo amissibilia fuerunt bona etiam naturalia, cui inseparabiliter adheserunt mala uel uoluntaria.

AUG. Cum dicitur: »Bene institutum est animal, in quo amissibilia fuerunt bona etiam naturalia, cui inseparabiliter adheserunt mala uoluntaria; prodigiale« putas »esse commentum:« et hec a nobis dici, tam uehementer et acriter commoueris, ut exclames in Dei atque hominum fidem, tanquam uim patiaris quia ista dicuntur. Sed, queso, terribiles impetus pone, et quietior attende quid dicam [2 1Kb] . Si quisquam uoluntate se excecet, nonne amittet naturale bonum, id est uisum, et ei malum uoluntarium, id est cecitas, inseparabiliter adherebit? Numquid ideo male est animal institutum, cui fuit amissibile naturale bonum, et inseparabile uoluntarium malum? Cur ergo non potius ego exclamem, Proh Dei nostri atque hominum fidem! Heccine tam manifesta et ante oculos constituta ab homine non uideri, qui ualde acutus, et eruditus, et philosophaster, et dialecticus uult uideri? Quis enim quodlibet membrum si uoluntate sibi amputat, non amittit naturale incolumitatis bonum; et sumit inseparabile detruncationis malum? Sed forsitan dicas, in bonis corporis posse ista contingere, non in animi. Cur ergo quando dixisti »naturalia bona, uel uoluntaria mala,« non addidisti animi, ne de corporis bonis et malis tua destrueretur preceps et inconsiderata  sententia? An fortassis oblitus es? Sinamus; humanum est: sed in medium procedit homo ille qui clamat, Non quod uolo, facio bonum; sed quod nolo malum, hoc ago : et ostendit tibi [1 1Kb] nonnulla bona animi sic perire per uoluntatem malam, ut non possint redire per bonam, nisi Deus faciat quod non potest homo, cui [2 1Kb] et lumina potest reddere uoluntate cecata, et membra uoluntate truncata. Deinde, qui de ipso diabolo responsurus es, qui bonam uoluntatem irreparabiliter perdidit? An eam reparari posse dicturus es? Aude [3 1Kb] , si potes. An potius confiteberis, quod in mentem tibi etiam ista non uenerint, et horum obliuio te fecerit temerariam precipitare sententiam? Me ergo saltem commemorante, te corrige. An pertinacia corrigere non permittit, quod inconsulta temeritas dixit, et pudor emendationis lapsum confirmat erroris? Deus, ut uideo, pro te rogandus est: quem rogabat Apostolus pro Isrelitis, ut sanaret eos, qui ignorantes Dei iustitiam, et suam iustitiam uolentes constituere, iustitie Dei subiecti non erant . Tales enim estis et uos, qui iustitiam uestram uultis constituere, quam uobis uos facitis ex uestro libero arbitrio; non ex Deo poscitis et sumitis ueram, que dicta est iustitia Dei; non illa qua iustus est Deus, sed, que datur ex Deo; sicut Domini est salus , non qua Dominus saluus fit [4 1Kb] , sed qua saluos facit. Unde dicit idem apostolus: Ut inueniar in illo non habens meam iustitiam, que ex lege est; sed eam, que est ex fide, iustitiam ex Deo . Ipsa est iustitia Dei, quam nesciebant Isrelite, et suam uolebant constituere, que ex lege est: quam Paulus destruens, non legem utique destruebat, sed eorum superbiam, qui legem sibi sufficere putabant, tanquam per liberum arbitrium iustitiam legis implentes, et ignorabant Dei iustitiam, que datur ex Deo, ut quod lex iubet, subueniente illo fiat, cuius sapientia legem et misericordiam in lingua portat : legem, quia iubet; misericordiam, quia iuuat, ut fiat quod iubet. Hanc Dei iustitiam concupisce, o fili Iuliane, noli in tua uirtute confidere: hanc, inquam, Dei concupisce iustitiam; quam donet tibi Dominus concupiscere, donet tibi Dominus et habere. Noli istum Penum monentem uel admonentem terrena inflatus propagine spernere. Non enim quia te Apulia genuit, ideo Penos uincendos existimes gente, quos non potes mente. Penas potius fuge, non Penos: nam disputatores Penos non potes fugere, quamdiu te delectat in tua uirtute confidere; et beatus enim Cyprianus Penus fuit, qui dixit, »In nullo gloriandum, quando nostrum nichil sit« .

XIX. IUL. Hic dicat aliquis, Quid ergo? tu negas illam innocentiam, in qua fuerat conditus, spontanei peccati admissione corruptam? Nam etsi possibilitas reuertendi ad bonum commissa iniquitate non pereat;  tamen certum est meritum innocentie, cum qua humanum procedit exordium, uoluntatis uitio deperire. At ego ita id esse non abnuo: sed illud est, quod his illuminatum exemplis uolo, quia cum talis sit conditio facta qualitatum, per quas boni et mali dicimur, ut sub iure agitent uoluntatis; tamque hoc sit serio constitutum, ut nec innocentia, que pro dignitate auctoris officium anteuenit uoluntatis et naturalis est; tamen nulla se potestate in animo repugnante custodiat, longe longeque amplius hoc in mali parte ius ualeat, ut nullam in rationis exitium tyrannidem capessat culpa uoluntate suscepta. Et si bona qualitas, cum qua factus est homo, immutabilis non fuit : multo magis qualitas mala fieri non potuit, ut immutabilis et rationalis [1 1Kb] : ne illa ratio libertatis preiudicium a mali parte sentiret, quod propter statum suum nec a boni portione pertulerat.

AUG. Ecce tu quoque inuenisti, et quamuis serius, tamen aliquando tibi uenit in mentem, unde tua temeraria sententia destruatur: dixisti quippe, naturale bonum, quod est innocentia, posse uoluntatis uitio deperire: ac per hoc tam magnum bonum, quod ita pertinet ad naturam, non corporis, sed ipsius animi, ut cum ipso bono Deus hominem fecerit, amissibile esse monstrasti: quod si ante tibi uenisset in mentem, non putares prodigialiter et nimium deformiter dici, »Bene institutum est animal, in quo amissibilia fuerunt bona etiam naturalia:« amissibilia enim tu putasti esse, sed uoluntaria, uel bona, uel mala; naturalia uero soles inamissibilia predicare. Tu enim et alibi dicis, quia »naturalia ab initio substantie usque ad terminum illius perseuerant« : ad hoc ut liberum arbitrium, quod homini Deus, cum eum crearet, dedit, amitti non posse contendas; precipue asserens naturalia bona uoluntariis malis perire non posse. Et ideo dicitis, quod in peruersum omnia conemur asserere, tanquam dicamus non posse amitti uoluntaria mala, posse autem naturalia bona: quod nos quidem non dicimus; utraque enim dicimus amitti posse; sed mala que inuehuntur per uoluntatem liberam, per diuinam indulgentiam posse amitti, uel per humanam uoluntatem, sed a Deo liberatam, et a Domino preparatam. uerum tu qui dicis, amitti posse per uoluntatem malam, sed uoluntaria bona, non naturalia, ecce inuenisti, atque ipse dixisti innocentiam, quod est naturale bonum, amitti posse per uoluntarium malum. Et innocentia, si bene attendas, maius bonum est, quam liberum arbitrium: quia innocentia res bonorum est, liberum uero arbitrium et bonorum est, et malorum. Utrum autem mala uoluntate sic pereat innocentia, ut possit bona uoluntate reparari, non contemptibilis questio est. Sicut enim si uoluntate amputentur corporis membra, non restituuntur itidem uoluntate; ita uidendum est, an in re quidem dissimili, id est, in animo tale  aliquid de innocentie perditione contingat, et uoluntario motu perire possit, redire non possit. Nam et sacra uirginitas, si per impudicam pereat uoluntatem, ad pudicitiam rediri [1 1Kb] potest, ad uirginitatem non potest. Sed adhuc respondetur, et integritatem uirginitatis [2 1Kb] in corpore, non utique animi esse, sed corporis: cum uero de innocentia disputatur [3 1Kb] , et tamen considerandum est, utrum ad iustitiam uoluntate redeat qui peccauerit, non ad innocentiam; sicut illa ad pudicitiam, non ad uirginitatem redit. Nam sicut iniustitia iustitie; ita innocentie uelut eius contrarium, non iniustitia, sed reatus opponitur, qui hominis uoluntate non tollitur, etsi eius uoluntate sit factus. Non enim uerum uidet, qui putat reatum sibi ipsi tollere penitentem; quanquam et ipsam penitentiam Deus det, quod Apostolus confirmat dicens, Ne forte illis Deus det penitentiam : sed reatum apertissime Deus tollit, homini dando indulgentiam; non sibi ipse homo, agendo penitentiam. Debemus quippe illum recolere, qui locum penitentie non inuenit, quamuis cum lacrymis quesierit eam . Ac per hoc et penitentiam egit, et reus remansit, quia ueniam non accepit: et illi qui dicent inter se, penitentiam agentes, et per angustiam spiritus gementes, Quid nobis profuit superbia , etc.? rei utique in eternum, non accepta uenia, permanebunt: sicut etiam ille de quo Dominus ait, Non remittetur ei, sed reus erit eterni peccati . Ecce inuenta est innocentia magnum hominis bonum, atque ita naturale, ut cum illa sit conditus primus homo, et sicut uos dicitis, cum illa nascitur omnis homo, que tamen hominis uoluntate perdi potest, non potest reddi: et reatus magnum malum innocentieque contrarium, quod tamen potestas hominis, cum sit uoluntarium, possit inferre, nec possit auferre. uidesne quemadmodum generalis tua regula illa frangatur, qua putabas naturale bonum, nos uoluntate non perdere; quando inuentum est quod non solum pereat, sed nec redeat uoluntate, duntaxat humana? Deus autem potest hominem reatu ablato ad innocentiam reuocare. Cur ergo non credis libertatem bene agendi uoluntate humana perire potuisse, nec redire posse, nisi diuina uoluntate; cum audias hominem dicentem, Non quod uolo, facio bonum; sed quod nolo malum, hoc ago; et post uerba talia clamantem, Quis me liberabit? ac subiicientem, Gratia Dei per Iesum Christum Dominum nostrum ? »Sed falso,« inquis, »diceretur liber homo, si motus proprios uariare non posset.« Nec te uides ipsi Deo tollere libertatem, et nobis, quando cum illo in regno eius immortales uiuere ceperimus, nec motus nostros, nunc in bonum, nunc in malum nobis erit possibile uariare; et tamen tunc felicius liberi erimus, quando non poterimus seruire peccato, sicut nec ipse Deus: sed nos ipsius gratia, ille uero sua natura.

 XX. IUL. Deinde quis parasitus ita militis gloriosi uires assentationibus extulit, ut Traducianus diaboli? Quod de ponderibus affectuum [1 1Kb] agnosci licet. Fecit siquidem Deus hominem, materiam ipsam limi uenerabili dignatione contrectans, que in formam hominis auctoris sui manum subacta sequeretur. Steterat iam absolutum, ceterum pallens frigensque [2 1Kb] simulacrum, spiritum quo niteret et uigeret opperiens. Tunc augustissimo auctoris afflatu creatus et inspiratus animus, uiscera impleta commouit: tunc omnes sensus in apparatum propriorum munerum suscitati sunt. Dedit habitator ingressus uisceribus colorem, sanguini calorem [3 1Kb] , membris uigorem, cuti nitorem. uide quod negotium in formando et animando homine pietas diuina suscepit. uerum nec perfectum eum reliquit familiaritas Conditoris: transfertur ad ameniorem locum, et quem clementer fecerat, munifice locupletat. Nec hoc tamen prestitisse contentus, illustrat eum impertitione colloquii: dat ei preceptum, ut libertatem suam intelligens, uideret sibi suppetere per quod fieret amicior Conditori: quod preceptum non in multa distenditur, ne quid oneris de multiplicata lege sentiret; sed interdictu [4 1Kb] unius pomuli, testimonium deuotionis expetitur. Postea quoque ut haberet consortem, per quam pater fieret, denuo illius manus, qua conditus erat, nobilitatur attactu; diuino quoque subinde colloquio fouetur atque honoratur. Hec ergo a Deo prestita tam longa, tam multa, tam grandia, instituta, munera, precepta, colloquia, nullam fecerunt homini boni necessitatem: at e regione diabolus non minus timide, quam callide, exigua cum muliere uerba commiscuit; et tantum uirium habuisse dicuntur, ut continuo in conditionem naturalium uerterentur; imo ingenita cuncta subruerent, facerent perpetuam mali necessitatem, et dominum ac possessorem imagini Dei diabolum imponerent. Quid ergo fortius, quid excellentius, quid magnificentius aduersaria potestate, si tantum leui confabulatione fecit, quantum Deus nec operibus suis potuit, nec muneribus obtinere? Manifestum est itaque, in eius uos parte consistere, cuius tam immodice potentiam predicatis; nec in cultum Dei nostri ullum habere consortium, quem nos ut equissimuni, ita omnipotentissimum confitemur, qui potens est, et ueritas in circuitu eius, qui humiliat sicut uulneratum superbum; id est, diabolum et Manicheum, uosque eius asseclas calumniantes naturam, ne uos sponte peccare fateamini. Ipse ergo Deus noster in uirtute brachii sui disperdit inimicos suos , per quod nichil aut a uobis, aut a Manicheis afferri potuit, quod non ueritatis eius fulmine dissiliret.

AUG. Assentatores diaboli non sumus; nec eius potestatem, que Dei subiecta est potestati, adulatorio, sicut nobis conuiciamini, preconio laudis extollimus. Sed utinam uos non eius milites essetis, sicut omnes heretici: quorum ille dogmata in quos potuerit, per  uestras linguas uelut tela mortifera iaculatur. Dicit Apostolus, Gratias agentes Patri, idoneos facienti nos in partem sortis sanctorum in lumine; qui eruit nos de potestate tenebrarum, et transtulit in regnum Filii caritatis sue : et uos istas gratias pro paruulis nos agere prohibetis, asserentes eos non esse sub potestate diaboli; utquid, nisi ut inde non eruantur, ne lucra diaboli minuantur? Dicit iehsu, qui secundum hoc nomen suum, saluum facit populum suum a peccatis eorum , Nemo intrat in domum fortis, ut uasa eius eripiat, nisi prius alligauerit fortem : et uos in hoc populo Christi, quem saluum facit a peccatis eorum, paruulos non esse contenditis, quos ut propriis, ita nec originalibus uultis obstrictos esse peccatis; et cum fallaci uestro sermone minuitis uires eius, quem dixit ueritas fortem, errore uestro eum facitis ad obtinendos paruulos fortiorem. Dicit iehsu, uenit enim Filius hominis querere et saluum facere quod perierat : et uos ei respondetis, Non opus est ut paruulos queras, quia non perierant; atque ita cum ab eis Saluatoris inquisitionem repellitis, potestatem contra eos uulneratoris augetis. Dicit iehsu, Non est necessarius sanis medicus, sed male habentibus; non ueni uocare iustos, sed peccatores : et uos ei dicitis, Non es ergo paruulis necessarius, quia nec uoluntate sunt propria, nec humana origine peccatores. Cum ergo non saluos uenire saluandos uetatis ad medicum, diabolica in eis exercet pestis potentius principatum. Quanto ergo est tolerabilius, ut tanquam parasiti et assentatores diabolum falsis laudibus mulceatis, quam sicut milites uel satellites eum dogmatum falsitatibus adiuuetis? Copioso et ornato describis eloquio, quomodo Deus ex limo formauerit hominem, flando animauerit, paradiso locupletauerit, precepto adminiculauerit, tantamque curam, ne in aliquo eum grauaret, habuerit, ut idem preceptum non in multa distenderet ne quid oneris homo, quem tanta benignitate condiderat, de multiplicata lege sentiret. Cur ergo nunc corpus corruptibile aggrauat animam ? cur ergo graue iugum est super filios Adam a die exitus de uentre matris eorum ? quandoquidem ipsum Adam nec lege multiplicata uoluit aggrauare. Nempe cernitis, quod si in paradiso nemo peccasset, ita fecunditas coniugum genere humano locum illum tante felicitatis impleret, ut nec animam corruptibile corpus grauaret, nec iugum graue natos homines premeret, nec labor et dolor miserandos paruulos erudiret. Unde ergo ista sunt, que utique non sunt de nescio qua mala, quam Manicheus fingit, aut credit, a nobis aliena, nobisque permixta, nisi de nostra uitiata primi hominis transgressione natura? Sed miraris homo acutus ac prudens, et non existimas esse credendum, quod diaboli exigua uerba cum muliere commixta tantum uirium habuisse dicuntur, ut naturalia cuncta bona peruerterent: quasi hoc loquentis uerba fecerint, non consensus audientis. Non enim, ut dicis, pauca uerba serpentis in conditionem uersa sunt naturalium:  sed hominis uoluntas perdidit bonum, quod reddi non posset hominis uoluntate, sed Dei, quando reddendum et quibus reddendum, iustissimus, potentissimus, et misericordissimus iudicabit [1 1Kb] : quemadmodum in corpore, sicut iam diximus, uoluntate hominis potest eius uisus auferri; quod si fit, sequitur cecitas, quam necessitas ferat, uoluntas non auferat; et in animo potest hominis uoluntas innocentiam eius perdere, et non potest reddere. Illud potius intuere, quod mala cum quibus nascuntur homines, que congenerari hominibus in paradisi felicitate non possent, profecto nisi de paradiso exisset natura uitiata, nunc eis congenerata non essent. Ista, que manifesta sunt, aspice. Non enim mortalium mala a die exitus de uentre matris filiorum Adam, in obscuro coniicimus; sed in luce clarissima cernimus. Hec quia non sunt ex male aliene commixtione nature; procul dubio ex deprauatione nostre sunt. Nec tibi uideatur indignum, quod subiecta est diabolo imago Dei: hoc enim non fieret, nisi iudicio Dei; nec remouetur ista damnatio, nisi gratia Dei. Qui enim nature excellentia, ut imago Dei esset, ad similitudinem Dei factus est, non est mirandum, quia nature deprauatione, uanitati similis factus est, unde dies eius uelut umbra pretereunt . Tu dic, cur innumerabiles imagines Dei in paruula etate nulla peccata facientes, non admittantur ad regnum Dei, si non renascantur. Habent enim aliquid unde mereantur iacere sub diabolo, propter quod non merentur regnare sub Deo; cuius si lumini cohereres, non tanta arrogantia uerba tua fulmini comparares.

XXI. IUL. Liquet igitur absolutissime, nullo Augustinum a preceptore suo differre, sed disputationibus eius non minus Ade, quam ceterorum naturam pessimam definiri. Denique ut adhuc aliquid cum eodem de his, que egimus, disseramus: apparet te etiam primi peccati non idem genus, quod aliarum putare culparum. Nam cum dicis flagitia temporum secutorum in naturam transire non posse, uerbi gratia, ut de peculatore, de parricida, de incesto orti filii generantum peccatis nascantur obnoxii; nec ullum crimen esse quod seminibus misceatur, preter illud unum; apertissime ostendis, illam inobedientiam non te eiusdem generis arbitrari, cuius etium cetere sunt. uide ergo, interrogatio nostra quante sit breuitatis et lucis. Si peccatum, quod Adam commisit, uoluntate susceptum est, et potuit fieri naturale; cur non hec que fiunt quotidie peccata, que uoluntas criminosa committit, in deformitatem et preiudicia seminum congeruntur? Quod si ista non minus atrocia, quam plura, ingenerari nequeunt; qua lege, qua conditione, quo priuilegio illud solum uindicatur ingenitum? Si unius generis peccata sunt, que nouimus, que lex arguit, que equitas punit, et illud primi hominis, quod uoluntate commissum et equitate punitum est; cur non aut ista ex illo intelligimus, aut illud ex istis? Aut si mutuo sibi testimonio esse non possunt, qua impudentia denegatur illa preuaricatio alterius  conditionis fuisse, id est, non de uoluntate, sed naturali tabe prolata? Postremo, aude cum assertione traducis definire quodcumque peccatum, non dico illud primum, sed interim uel de his que nunc fiunt, uerbi gratia, sacrilegium, flagitium, uel malum quodpiam facinus; id est, hec peccata quam definitionem habeant, explicato. Dices sine dubio, uoluntas est appetens quod iustitia uetat, et unde liberum est abstinere. Quia si uoluntas mala non esset, peccatum esse non posset [1 1Kb] . Ad hoc quam rationabiliter assurgamus intende. O hebetudinem, o impudentiam non ferendam! Definis non esse peccatum nisi uoluntatem liberam, et a iustitia prohibitam; cum mali naturalis opinio prescribat esse peccatum, cum quo nascitur homo, non uoluntarium. Non est ergo uerum, culpam non esse, nisi que sponte committitur; quia est crimen, et maximum, quod non sponte, sed nascendo suscipitur. Remitte igitur definitionem peccati, que Catholicis amica ad uos nec hospitii iure deflectit, atque ea remissa, proba te non esse illorum commilitonem, qui ipsam substantiam inuidia prauitatis oppugnant. Et ut quod egimus colligatur: aut nullum docebitur uoluntarium, si est aliquod naturale peccatum; aut nullum erit naturale, si omne peccatum uoluntarium definitur: conficiturque ex his, ut aut neges nasci posse peccatum, et transeas in Catholicorum fidem; aut si perstiteris non aliquod, sed maximum crimen sine uoluntate suscipi per naturam, reddas nomen tuum etiam Manicheo, cui totum prestas obsequium.

AUG. Magnam te mihi putas inuidiam comparare, cum dicis, nichil me a meo preceptore differre: at ego in laudem meam tua sumo conuicia; nec quod cogitas, sed quod uerbis sonas, reuocans ad fidem meam, sicut me intelligere oportet, intelligo. uerum enim dicis, et nescis; sicut Caiphas pontifex persecutor Christi, scelera cogitabat, et salubria nesciens uerba dicebat . Gaudeo prorsus, in hac que inter nos uertitur questione, me nichil a meo preceptore differre; primo, quia ipse Dominus docuit me, mortuos esse paruulos, nisi ipse eos uiuificet, qui pro omnibus mortuus est: quod exponens Apostolus dicit, Ergo omnes mortui sunt, et pro omnibus mortuus est . Et tu contradicis, negans paruulos mortuos, ne uiuificentur in Christo, cum fatearis mortuum etiam pro paruulis Christum. Hoc me docet etiam Ioannes omnium Preceptoris apostolus, qui dicit, Ideo uenisse Filium Dei, ut soluat opera diaboli : que uos negatis in paruulis solui, quasi propter illos non uenerit, qui ideo uenit ut soluat opera diaboli. Preceptores etiam meos negare non debeo, qui me ad hoc intelligendum suo litterario labore iuuerunt. Meus preceptor est Cyprianus, qui dicit, Infantem secundum Adam carnaliter natum, contagium mortis antique prima natiuitate traxisse, et hoc ipso ad remissionem peccatorum accipiendam facilius accedere, quod ei remittuntur  non propria, sed aliena peccata . Meus est preceptor Ambrosius, cuius non solum libros legi, sed uerba etiam loquentis audiui, et per eum laua crum regenerationis accepi. Longe sum quidem impar meritis eius: sed confiteor et profiteor me in hac causa nichil ab hoc meo preceptore differre. Cui absit ut audeas preferre Pelagium preceptorem tuum: quem tamen ego contra te de Ambrosio tenco testem meum. Pelagius enim dixit, quod eius fidem et purissimum in Scripturis sensum ne inimicus quidem ausus est reprehendere . Quem sic tu audes reprehendere, ut quod ait discordiam carnis per preuaricationem primi hominis in nostram uertisse naturam , et quidquid aliud de uitiata per Adam natura humana sensit et dixit, Manichei affirmes esse commentum. Sane testimonium preceptoris tui in hoc tanto uiro ex parte custodis, quod eum non audes aperte reprehendere: sed cum mihi nominatim conuiciaris lingua maledica et fronte proterua, profecto et illum et alios, qui eadem senserunt atque dixerunt, Ecclesie catholice magnos clarosque doctores tanto nequius, quanto obliquius criminaris. Ego itaque aduersus te et meam defendo et illorum fidem, quos palam times habere inimicos, et inuitus [1 1Kb] pateris iudices. Absit autem ut apud tales iudices ualeant aliquid argumentationes tue, in quibus peccato illi magno, hoc est, preuaricationi primi hominis, peccata consequentium temporum comparas, et putas si scelere primi hominis natura generis humani mutata est [2 1Kb] , etiam nunc parentum scelera naturam debuisse mutare filiorum. Hec enim dicens non respicis peccatores illos, posteaquam peccatum illud grande fecerunt, et de paradiso esse dimissos, et a ligno uite tanta seueritate prohibitos. Numquid scelerati temporum istorum in aliquas inferiores terras proiiciuntur de hoc orbe terrarum, cum hic ipsa scelera quamlibet magna commiserint? Numquid a ligno uite, quod in hac miseria nullum est, prohibentur? Sed persistit generis humani locus et uita, in quibus et homines impiissimi uiuunt: cum uideamus illorum impiorum locum et uitam, sicut erat ante peccatum, post peccatum non potuisse consistere. Debuerunt autem, secundum opinionem uestram, paruuli nullo reatu obligati, mox ut nascuntur, tanquam innocentes [3 1Kb] imagines Dei perferri ab Angelis in paradisum Dei, et illic sine ullo labore et dolore nutriri, ut si quis eorum peccasset, ipse inde merito proiiceretur, ne crescerent imitatione peccata. Nunc uero cum solus audierit qui in paradisi felicitate peccauit, Spinas et tribulos terra pariet tibi, maledicta in omnibus operibus tuis; et in sudore uultus tui edes panem tuum: nullum hominum uidemus a pena laboris alienum; qui utique labor beatos habitatores paradisi non erat grauaturus. Et cum sola mulier eius audierit, In tristitia paries filios ; nullam parientium ab hoc supplicio scimus immunem. Numquid ergo ita estis absurdi, ut aut in paradiso  existimetis homines istas erumnas fuisse passuros si nemo peccasset, quas manifestissimum est, Deum nonnisi preuaricatoribus illis tunc hominibus intulisse; aut nunc eas negetis eorum posteros perpeti paradisi exsules, et ubique terrarum tot et tantas miserias perferentes; aut dicturi estis, quanto magis quisque est peccator et impius, tanto magis eius agros parere spinas et tribulos, et tanto magis eum sudare laboribus; et quanto est queque mulier iniquior, tanto eam parientem dolores perpeti grauiores? Sicut ergo pene humanarum miseriarum, quas communiter perferunt filii Adam a die exitus de uentre matris eorum, ideo sunt omnium, quia parentes communes sunt omnium, de quorum preuaricatione ista uenerunt: ita ipsorum duorum preuaricatio tam magnum peccatum debet intelligi, ut posset omnium ex uiro et muliere nascentium in deterius mutare naturam, et communi reatu tanquam hereditarii debiti obligare chirographum. Quisquis ergo dicit talem conditionem quorumlibet delictorum, que nunc committuntur, esse debuisse, qualis fuit conditio delicti illius, quod in illius uite tanta felicitate, et tanta non peccandi facilitate commissum est; etiam ipsas duas uitas debet equare, eam scilicet que nunc agitur, et eam que in illis sanctis et beatis deliciis agebatur. Quod si esse stolidissimum cernis; desine de peccatis presentis seculi uelle prescribere, ne illud magnum peccatum habeat suam uim et suum meritum singulare. Quanquam et in hac uita omnipotens et iustus ille qui dicit, Reddam peccata patrum in filios , parentum reatu etiam posteros irretiri satis euidenter ostendit, et quamuis mitiore nexu, tamen hereditarios debitores fieri, nisi eos, sicut iam in superioribus huius operis partibus disputauimus, a uinculo illius prouerbii, quod dici solet, Patres manducauerunt uuam acerbam, et dentes filiorum obstupuerunt , non uestrum argumentum, sed nouum Testamentum, nec generationis natura, sed gratia regenerationis absoluat. Definitio uero illa peccati, ubi intelligitur uoluntas appetens quod iustitia uetat, et unde liberum est abstinere, illius peccati definitio est, quod tantummodo peccatum est, non quod etiam pena peccati: quod nescio quoties tibi iam ad ista responsum est. Qui enim dicit, Non quod uolo, bonum facio; sed quod nolo malum, hoc ago ; non illi ab hoc malo liberum est abstinere, et ideo inuocat liberatorem, quia perdidit libertatem.

XXII. IUL. Tempus admonet ut ad alia transeamus: sed in eodem loco restare aliquid indignatione compellor. Tune audeas dicere Adam uoluntate peccasse? Unde tibi uenit hoc somnium? Quia iniquum, inquis, erat, ut imputaret in peccatum Deus, nisi a quo abstinere liberum nosset. Quid ergo? hanc iustitiam ille princeps tenebrarum quem colitis, ad momentum ei crediderat, et eam propediem reposcens hunc Deum omni equitate destituit, ut qui intellexerat a primordio non esse imputandum in peccatum, nisi unde liberum fuerat abstinere, per omne reliquum tempus a cunctis nascentibus nouerit abstinere liberum  non fuisse? Postremo, unde tu nosti illud tantummodo iustum fuisse, ut in Adam nisi uoluntarium crimen non possit ulcisci; si iniustum esse non nosti, imputari cuiquam in crimen, quod fatearis sine uoluntate susceptum? Aut ergo opinionem traducis iustam putabis, ut Dei possit conuenire sententie, cum imputat peccatum paruulo, quod sit nulla eius uoluntate commissum; et cogeris illud quoque iustum et Dei conueniens iudiciis profiteri, ut Ade imputauerit in peccatum, quod nouerat ab eo non uoluntate, sed substantie sue deformitate prolatum: perque hoc ipsum nulla erit tradux, nec deprauata operantis arbitrio, sed male instituta ab exordio natura reprehendetur, confiteberisque te esse Manicheum. Aut si resipiscens iniustum esse dixeris, ut Adam teneretur reus pro nature sue culpis; irrefutabiliter consequitur, scelestissimum esse, si Abel, Enoch, Ne, et omne hominum genus obnoxium crimini originali censeatur. Quod facinus iudicii si admoueas Deo tuo, solus pro omnibus remanebit reus; apparebitque, quod semper, non ipsum esse, quem catholici equissimum in Trinitate ueneramur. Quod si a Dei accusatione destiteris, Manichee traducis, qua hactenus confossus es, uel rediuiuus dogma damnabis.

AUG. Hinc est quod uehementer erratis, hinc estis heretici, hinc aduersus catholicam fidem, que euitans hereticos, eloquia diuina sectatur, eisque munitur, nouitias machinas humanis et uanis argumentationibus componere audetis; quoniam nescitis, et quod intelligere non potestis, credere recusatis, quid ualeant in seriem generationis seminum nexus [1 1Kb] , et in creaturis quas Deus alias ex aliis secundum genus suum nasci uoluit, quanta sint et quam sint ineffabilia, quamque etiam nullo penetrentur sensu, nulla cogitatione comprehendantur naturalia iura propaginis; unde iste sit insitus humano generi affectus, ut omnes, quantum ad ipsos attinet, certos filios uelint habere: cui rei proficit in feminis castis federis fides coniugalis; propter quod philosophus Plato iure displicuit, quia censuit permixte utendum feminis, in ea ciuitate, quam disputando uelut optimam format [2 1Kb] , etiam ipse quid uolens, nisi ut omnibus minoribus maiores eam redderent caritatem, quam uidebat filiis ipsam debere naturam, cum quisque cogitaret esse posse filium suum, cuius eam uideret etatem, ut ex quacumque femina ignota qua indifferenter usus esset, suo natus semine non immerito crederetur. Quid? illam uocem nonne de uisceribus cunctorum patrum Cicero emisit ad filium, ad quem scribens ait, »Solus es omnium, a quo me in omnibus uinci uelim?« Nonne ipsa que occultissima esse diximus, et tamen plus quam credibile est ualere cognoscimus, naturalia propaginis iura fecerunt [3 1Kb] , ut duo gemini non solum nondum gignentes, uerum etiam nondum nascentes, adhuc in utero matris, duo populi dicerentur  ? Eadem propaginis naturalia iura fecerunt, ut Isrel dicatur seruisse in Aegypto , Isrel profectus esse ex Aegypto , Isrel in terram promissionis intrasse, Isrel adeptus bona uel expertus mala, que illi populo Deus uel prestitit uel inflixit. De quo etiam scriptum est, ueniet ex Sion qui eripiat et auertat impietatem a Iacob; et hoc illis a me testamentum [1 1Kb] , cum abstulero peccata eorum ; cum ille homo, qui hec duo nomina propria primus et solus accepit, longe ante defunctus, bona uel mala ista non uiderit. Hec propaginis naturalia iura fecerunt, ut idem populus decimaretur in Abraham, non ob aliud, nisi quia in lumbis eius erat, quando decimatus est ipse propria uoluntate , ille autem populus non propria uoluntate, sed naturali propaginis iure. Quomodo autem idem populus fuerit in lumbis Abrahe, non solum ex illo usque ad tempus quod scriptum est in Epistola ad Hebreos, uerum etiam ex ipso usque ad hoc tempus, et ab hoc usque in finem seculi, quosque filii Isrel alii ex aliis generantur; quomodo ergo esse potuerit in lumbis unius hominis tam innumerabilis hominum multitudo, quis eloquendo explicet, quis saltem inueniat cogitando? Neque enim semina ipsa, quorum est quantitas corporalis, licet singula sint exigua, ex quibus singuli quique nascuntur, si congesta essent ex quibus tot homines nati sunt atque nascuntur, et in finem usque nascentur, potuissent lumbis unius hominis contineri. uis ergo nescio que inuisibilis et incontrectabilis secretis naturalibus insita est, ubi iura propaginis naturalia delitescunt, propter quam uim tamen non utique mendaciter in lumbis illius patris fuisse dicuntur, quotquot ex illo uno potuerunt generationum successibus et multiplicationibus propagari. Non solum autem ibi fuerunt, uerum etiam illo sciente et uolente decimato, et ipsi sunt decimati neque scientes neque uolentes, quoniam nondum exstiterant qui scire ac uelle potuissent. Hoc porro ideo dixit illius sacre auctor Epistole, ut sacerdotium Christi, quod figurabat sacerdos Melchisedech, qui decimauit Abraham, preponeret Leuitico sacerdotio; docens etiam ipsum Leui, qui decimabat fratres suos, hoc est, decimas ab eis accipiebat, decimatum fuisse a Melchisedech in Abraham; quia et ipse in lumbis Abrahe erat, quanto decimauit eum Melchisedech, id est, ab eo decimas accepit. Ac per hoc Christum, cui dictum est, Tu es sacerdos in eternum secundum ordinem Melchisedech , non uult intelligi decimatum; ut Leuitico sacerdotio merito preferatur : Melchisedech enim decimauit Abraham [2 1Kb] , non decimatus est, sicut Leui in Abraham. Si autem queritur, quomodo Christus non fuerit decimatus, cum etiam ipse, quod manifestum est, secundum originem carnis fuerit in lumbis Abrahe, quando a Melchisedech pater ille decimatus  est; nichil occurrit, nisi [1 1Kb] quod Maria quidem mater eius, de qua carnem sumpsit, de carnali concupiscentia parentum nata est; non autem Christum sic ipsa concepit, quem non de uirili semine, sed de Spiritu sancto procreauit. Non ergo pertinuit ad rationem uirilis seminis, per quam fuerunt in lumbis Abrahe, quos in illo decimatos esse sacra Scriptura testatur. Concupiscentia porro carnis, per quam iactus carnalium seminum prouocatur, aut nulla in Adam fuit ante peccatum, aut in illo uitiata est per peccatum. Aut enim sine illa poterant et genitalia congruenter moueri, et coniugis gremio semen infundi, si nulla tunc fuit, aut ad nutum uoluntatis etiam ipsa seruire, si fuit. Nunc autem si talis esset, nunquam caro contra spiritum concupisceret. Aut ergo ipsa uitium est, si nulla fuit ante peccatum; aut ipsa sine dubio est uitiata peccato; et ideo ex illa trahitur originale peccatum. Fuit ergo in Marie corpore carnalis materia, unde carnem sumpsit Christus: sed non in ea Christum carnalis concupiscentia seminauit. Unde ille natus est ex carne cum carne, in similitudine tamen carnis peccati, non sicut alii homines in carne peccati: propterea originale peccatum in aliis regeneratione dissoluit, non ipse generatione contraxit. Ideo Adam primus ille, secundus iste; quia sine carnis concupiscentia factus ille, natus est iste: sed ille tantum homo, iste uero et Deus et homo: et ideo ille potuit non peccare, non sicut iste peccare non potuit. Frustra ergo peccato illius peccata filiorum eius quamlibet magna et horrenda, uel equare, uel etiam preferre conaris. Illius natura quanto magis sublimiter stabat, tanto magis grauiter concidit. Natura illa talis fuit, ut nec mori posset, si peccare noluisset: natura illa talis fuit, ut in se discordiam carnis, et spiritus non haberet: natura illa talis fuit, ut contra uitia sua nulla certaret; non quod ei cedebat, sed quod in eo nulla erant. Tunc ergo debes peccata posterorum eius peccato eius equare, si talem; tunc uero et maiora ea dicere, si meliorem naturam potueris inuenire. Natura quippe rationalis quanto est ipsa superior, tanto ruina eius peior, et peccatum eius quanto incredibilius, tanto est damnabilius. Ideo angelus irreparabiliter cecidit, quoniam cui plus datur, plus exigitur ab eo : tanto itaque plus debebat obedientie uoluntarie, quanto plus habebat in bonitate nature: unde sic punitus est non faciendo quod debuit, ut nec uelle iam possit, eternis etiam cruciatibus destinatus. Adam uero in tam multis posteris suis, ut eos ullus numerare non possit, gratia Dei per Iesum Christum Dominum nostrum a sempiterno supplicio liberatur, et in se ipso quamuis a sua morte post annorum aliquot millia, quando Christus pro nobis mortuus ad loca mortuorum, non necessitate, sed potestate descendit, et dolores soluit inferni . Sic enim eum intelligenda est a delicto suo eduxisse Sapientia , quia per carnem sanctam unici filii Dei [2 1Kb] quam progenerauit,  patrem generis humani, ac sic etiam patrem Christi, qui pro salute hominum factus est homo, ab illis uinculis tunc solutum, non merito suo, sed gratia Dei per Iesum Christum Dominum nostrum, non inaniter credit Ecclesia. Hoc ergo imputauit in peccatum Deus primo Ade, unde abstinere illi liberum fuit: sed ipse primus Adam nature tam excellentis fuit, quoniam uitiata non fuit, ut peccatum eius tam longe maius ceterorum peccatis esset, quam longe melior ipse ceteris fuit: unde et pena eius, que peccatum eius continuo subsecuta est, tam grandis apparuit, ut continuo etiam teneretur necessitate moriendi, cuius erat in potestate non mori; et de loco tante felicitatis foras continuo mitteretur, et a ligno uite continuo uetaretur. Hoc autem quando factum est, in lumbis eius erat genus humanum. Unde secundum illa, que prelocuti sumus, nimis occulta et multum ualentia naturalia iura propaginis, consequens erat ut qui erant in lumbis eius per concupiscentiam carnis uenturi in hoc seculum, simul damnarentur; sicut consequens erat ut qui eo iure propaginis et ratione seminis erant in lumbis Abrahe, simul decimarentur. Omnes itaque filii Ade in illo aspersi sunt contagione peccati et mortis conditione deuincti. Ac per hoc quamuis sint paruuli, et bonum quidquam uel malum non agant uoluntate; tamen quia induti sunt illo, qui uoluntate peccauit, trahunt ab illo peccati reatum, mortisque supplicium: sicut paruuli qui Christo induuntur, quamuis nichil boni fecerint sua uoluntate, sumunt ab illo participationem iustitie, et uite premium sempiterne. Ita forma futuri a contrario Christus ostenditur, propter quod ait idem apostolus: Sicut induimus imaginem terreni, induamus et imaginem eius qui de celo est . Que cum ita sint, ille dicat, peccato et morte primi Adam non indui qui nascuntur, quisquis dicere audet, iustitia et uita Adam secundi non indui qui renascuntur: quamuis nec illi peccatum fecerint unde liberum est abstinere, nec isti iustitiam quam liberum est facere.

XXIII. IUL. »Illud ergo peccatum, quod ipsum hominem in paradiso in peius mutauit, quia multo est grandius quam iudicare nos possumus, ab omni nascente trahitur« . Quis tibi dixit quoniam peccatum Ade multo fuerit grandius quam Cain? multo etiam quam Sodomitarum? multo postremo immanius quam tuum atque Manichei? Certe in historia nulla istius uanitatis inuenitur occasio. Iussum fuerat ut edulio unius arboris abstineret: rudis, imperitus, incautus, sine experimento timoris, sine exemplo iustitie, suggestu mulieris usurpauit escam, cuius illexerat et suauitas, et uenustas. uide [1 1Kb] hic transgressionem fuisse mandati. Admissa est preuaricatio una de ceteris, quas diuersis temporibus peccantium studia perpetrarunt: non fuit amplius, quam cum populus Isrelis interdictis utebatur animalibus. Causa enim peccati haud in qualitate pomi erat, sed in transgressione mandati. Quid ergo tale fecit Adam, ut peccatum  eius exstitisse supra estimationem hominum crimineris? Nisi forte et hoc secundum mysteria Manichei, qui a decerptione pomorum et omnium nascentium manus cohibet, ne partem Dei sui laceret, quam corticibus et graminibus opinatur inclusam, tu quoque Adam grauiter deliquisse, quia cum esu pomi, Dei tui substantiam lacerauerit, arbitraris. O furorem! »Quia multo est grandius illud peccatum, quam iudicare nos possumus, ab omni,« inquit, »nascente trahitur.« Maius ergo fuit crimen pomum edere, cum non liceret, quam sanctum Abel parricidali liuore confodere, quam hospitum in Sodomis et sexuum iura uiolare, quam filios suos iam sub lege demoniis immolare, quam innocentes postremo nullius conscios uoluntatis, recens opus Dei, diaboli regno subdere, meritisque coniungere, quam Deum iniquitatis arguere, quam honorabiles nuptias tenebrarum principi deputare, postremo paruulos, quia nascantur per generantium uoluptatem, omnibus profanis, omnibus piratis peiores putare? Quod non fingo, sed colligo: tu quippe illud peccatum ita uniuersis criminibus maius grandiusque dixisti, ut nullo possit equiparari reatu. Huius autem tam mali magni, quod omnibus uitiis preponderat, plenos aduenire paruulos asseueras. Bene itaque intelleximus, quod quanto maioris peccati participes sunt, tanto in condemnatione scelestis omnibus preferantur.

AUG. Propter uerba mea, que posuisti de libro meo, uelut refellenda, si posses, ubi dixi, Illud ergo peccatum quod in paradiso ipsum hominem mutauit in peius, quia multo est grandius quam iudicare nos possumus, ab omni nascente trahitur: queris a me quis mihi dixerit, quod peccatum Ade multo fuerit grandius quam Cain, multo etiam quam Sodomitarum. Quod ego quidem non expressi uerbis meis, sed ea tu sic intellexisti: ego enim dixi grandius quam iudicare nos possumus illud esse peccatum; non dixi grandius quam Cain uel Sodomitarum. Prohibiti enim pomi usurpatio, quoniam sic uindicata est, ut natura que potestatem non moriendi habebat, haberet moriendi necessitatem, procul dubio iudicia cuncta excedit humana. Pomum quippe lege Dei uetitum manducare, leue uideretur esse peccatum: sed quanti hoc estimauerit qui non potest falli, satis apparet granditate supplicii. Cain uero fratricide apparet omnibus immane peccatum, et scelus esse constat horrendum: quod si, ut tu facis, pomo illicite decerpto, per humanum comparetur examen, ridicula comparatio iudicabitur; qui tamen fratricida, quamuis quandoque moriturus, nec morte punitur est, qua solent humanis iudiciis talia crimina uindicari. Ait quippe illi Deus: Operaberis terram, et non adiiciet uirtutem suam dare tibi; gemens et tremens eris super terram. Et cum ille audiens terram non sibi daturam fructum secundum laborem suum, et super eam cum gemitu et tremore miserum se futurum, magis mortis formidine quateretur, ne quis ei faceret, quod ipse fecerat fratri; posuit ei Deus signum, ne quisquam eum, cum inuenisset, occideret . Hic rursus  ingens culpa, et leuis pena: sed hominum iudiciis hoc uidetur, qui nec mysteria ista cognoscunt, et hominum culpas tam liquido atque integro examine, quam Deus pensare non possunt. Sodomite sane igne super illam terram ueniente de celo, pena suis factis congruente, sunt consumpti : sed ibi erant et paruuli, te patrono, puri et liberi ab omni contagione peccati, nec tamen iustus et misericors Deus tot innocentes imagines suas per Angelorum ministerium, quod ei facillimum fuit, ante rapuit de incendio Sodomorum, aut sicut tribus illis in camino uiris , innoxias eis flammas, quibus parentes eorum cremabantur, omnipotens prebuit. Ista considera, ista diligenter et pie cogita; et uidens in hoc seculo pusillos cum magnis, pariter talibus miseriis subiacere, quales nullo modo possent in Dei paradiso, si nemo peccasset, existere; agnosce originale peccatum, et iustum graue iugum super filios Adam a die exitus de uentre matris eorum : et noli eos tua defensione amplius aggrauare, egrotis uel mortuis saluatorem et uiuificatorem denegans Christum. Nam si queris, quis mihi dixerit quam magnum peccatum Adam perpetrarit, ipse est qui dixit et tibi: sed si habes aures audiendi, audies eum; habebis autem eas, si non illas tuas arbitrio tribuas, sed ab illo accipias qui dixit, Dabo eis cor cognoscendi me, et aures audientes . Quis enim, nisi qui talibus auribus caret, non audit Scripturam sine ulla obscuritate uel ambiguitate dicentem homini primo peccatori, Terra es, et in terram ibis ? Ubi euidenter ostenditur, non eum fuisse uel carne moriturum, id est, in terram, unde caro eius sumpta fuerat, morte ipsius carnis iturum, nisi propter peccatum hoc audire perpetique meruisset, unde postea dixit Apostolus, Corpus quidem mortuum est propter peccatum . Quis non audiat, nisi qui tales aures non habet, dicentem Deum de ipso Adam, Ne aliquando extendat manum suam, et sumat de ligno uite, et edat, et uiuat in eternum; et dimisit illum Dominus de paradiso uoluptatis ? Ubi utique sine labore et dolore ullo uiueret in eternum. uoluptas quippe illa paradisi, quod necesse est fateamini, si [1 1Kb] christianum nomen nondum estis obliti, non turpitudinis, sed beatitudinis cogitanda est. Hec ergo pena, quam meruit Adam, ne uiueret in eternum, et ideo dimissus est de loco tante beatitudinis, ubi si esset, neque peccasset, procul dubio uiueret in eternum, quam magna pena est, tam magnum debemus intelligere peccatum, quod ea pena dignum fuerat uindicari. Quid igitur agis, obsecro te, cum peccatum Ade tanta extenuare conaris instantia, nisi Deum arguis immanis horrendeque seuitie, qui hoc tanta, non dico seueritate, sed crudelitate puniuit? Quod de Deo, si nefas est sentire, cur non quantitatem culpe, de qua homines iudicare non possunt, iudicante iudice incomparabiliter iusto, de pene granditate metiris, et tuam linguam a sacrilega  loquacitate compescis? Ego autem iniquitatis non arguo Deum, cuius dico iustum iugum super filios Adam a die exitus de uentre matris eorum: sed tu potius iniquum facis Deum, qui putas eos hoc perpeti sine ullo merito qualiscumque peccati. Nec propter opus quod fecit Deus, sed propter uitium quod inseuit inimicus, eos sub eodem inimico esse dico, qui ex primo homine nascuntur, si in secundo non renascuntur [1 1Kb] . In quibus tu Ecclesiam catholicam crimine maiestatis accusas, si, ut dicis, non eruuntur de potestate tenebrarum, cum baptizantur paruuli, et illa, priusquam baptizentur, exorcizat et exsufflat tot imagines Dei. Nec honorabiles nuptias deputo principi tenebrarum, quas purgo ab omni noxa libidinis, si ea bene utuntur intentione propaginis. Tu uero malum quo caro concupiscit aduersus spiritum, constituere in paradiso non perhorrescis, hoc est, in loco tante pacis, tante quietis, tante honestatis, tante felicitatis. Nec paruulos non habentes nisi originale peccatum, omnibus flagitiosis et sceleratis, ut calumniaris, iudico esse peiores. Aliud est enim peccato a se commisso grauari, aliud alieni quamlibet magni contagione respergi. Propter quod paruuli ad remissionem peccatorum, sicut ait Penus, pena uestra, Cyprianus, hoc ipso facilius accedunt, quod eis remittuntur non propria, sed aliena peccata . Tu autem, cum paruulos, non solum, quod et nos dicimus, nullum ex propria uoluntate fecisse, uerum etiam nullum dicis ex origine traxisse peccatum, iniustum procul dubio facis Deum, quod tibi iam sepe dictum, sepiusque dicendum est, qui eis imposuit graue iugum a die exitus de uentre matris illorum. Sane ut intelligas quomodo paruuli ex Adam nati, et participatione peccati illius hominis obligentur, et tamen ipsius reatui non equentur, attende Christum, quem legisti esse formam futuri ; et uide quemadmodum paruuli in illo renati, et eius participes iustitie fiant, et eius meritis non audeas eos comparare. Tu quoque in huius operis tui libro secundo , in Adam peccati formam, quia prior peccauit Eua, non primam dixisti esse, sed maximam; sicut in Christo iustitie formam non primam esse, sed maximam, quia fuerunt iusti et ante ipsum: quod a te dictum si oblitus non fuisses, non hic Ade peccatum extenuares, in quo maximam formam peccati exstitisse confessus es [2 1Kb] .

XXIu. IUL. Sed cur tibi de inimicitiis innocentie commoueatur inuidia, cum petulantia et rabies oris obsceni nec diuinitatis honore frenetur? Accusas enim paruulos, sed cum Deo; incessis innocentiam, sed cum equitatis iniuria; inficiaris ueritati, sed cum eius criminatione quem Deum tuum fateris. Ac per hoc, etsi nos deficeremus rationis auxilio, abunde tamen tradux peccati assertorum suorum deformitate corrueret.

 AUG. Tua conuiciosa loquacitas rabiem mihi obiecit oris obsceni. Numquid ego sum defensor laudatorque libidinis? Numquid ego ausus sum concupiscentiam carnis, qua caro concupiscit aduersus spiritum, paradisi etiam possessione ditare? In quem locum tanti decoris et pacis, simul introduxisti aut bellum, quo ad peccandum impellenti laudabiliter repugnatur, aut dedecus, quo turpiter ei ceditur. Cur ergo tam contumeliose insurgis in me, nec respicis te? Nam ego non accuso Deum; sed tu, qui dicis paruulos nullum ex origine trahere peccatum, quibus ille imposuit graue iugum. Nec incesso innocentiam cum equitatis iniuria: sed tu equitati facis iniuriam, qui tantam dicis habere paruulos innocentiam; quos [1 1Kb] tamen, si quod ipse sapis, uerum esse sciret, graui iugo equitas non puniret. Nec inficior ueritati, nec Deum criminor; sed tu potius. uerum enim dixit Apostolus, Corpus mortuum est propter peccatum : quod tu negas. Deum uero quomodo non criminaris, cui miserias, quas negare non potes, imputas paruulorum, nullum habentium miseria dignum originale peccatum [2 1Kb] ? Ac per hoc conclusio tua, que deformitatem nobis ingerit, nullius rationis sequitur ueritatem.

XXu. IUL. uerum quid nos tam obstipe ueritatis solius rationem sequendam putamus; cum inimicorum nostrorum phalanx ipsis innitatur rerum periculis, et insurgat in nos erumnarum munita [3 1Kb] suffragiis? uult quippe pudore ceuntis, dolore parientis, sudore laborantis, transmissionem culparum et penarum in semina comprobare; ut his uidelicet signis, difficilium partuum, agricolarum sudantium, et dumosorum noualium, crimen naturale credatur, cuius merito per tot incommoda genus exerceatur humanum: quod quidam per Ade peccatum, mortale opinantur effectum. Ideo autem dixi, Quidam, quia princeps eorum Augustinus hoc quidem erubuit dicere. Denique scribit ad Marcellinum, mortalem Adam factum uideri: sed elegantia solita subdit, mortem stipendium iniquitatis fuisse: et quem fatetur mortaliter institutum secundum naturam, mori non potuisse pronuntiat. Ille ergo aduersus nos, que leguntur in Genesi, sententie proferri solent, quibus Adam atque Eua uexantur, de quibus disserendi iam est tempus. Dixit, inquit, Dominus Deus serpenti: Quia fecisti hoc, maledictus tu ab omnibus pecoribus, et ab omnibus bestiis que sunt super terram: super pectus et uentrem ambulabis, et terram manducabis omnibus diebus uite tue; et inimicitias ponam inter te et mulierem, et inter semen tuum et semen eius. Ipsa tuum captabit [4 1Kb] caput, et tu illius captabis calcaneum. Mulieri uero dixit: Multiplicans multiplicabo tristitias tuas et gemitum tuum; in tristitia paries filios, et ad uirum tuum conuersio tua, et ipse tui dominabitur. Ade autem dixit: Quoniam audisti uocem mulieris tue,  et manducasti de ligno, de quo preceperam tibi de eo solo ne manducares ex eo, maledicta terra in operibus tuis; in tristitia manducabis eam omnibus diebus uite tue; spinas et tribulos edet tibi, et edes fenum agri tui: in sudore faciei tue edes panem tuum, donec conuertaris in terram de qua sumptus es; quoniam terra es, et in terram ibis . Has ergo sententias ad testimonium ingenite iniquitatis assumitis, concionaminique non fuisse in pariendo [1 1Kb] feminas dolituras, nisi ad eas cum peccato Eue fecunditatis illius erumna transisset. Ipsum ergo supplicium uultis esse peccati indicium, ut quod prima feminarum meruit per delictum, nulla quoque sine eadem credatur iniquitate sentire. Non enim esset, inquitis, dolor in pariente, nisi in nascente esset peccatum. His ergo quam attonitus occurram, haud facile metior? tantum enim stimulorum admouit in hoc loco uestra opinio, ut uix digner ad certationem moueri; plura quippe in his obiectionibus intelligentie sunt peccata quam syllabe.

AUG. Aerumnas generis humani quamlibet dicax et facetus irrideas, uel irridere te fingas, ipse te in angustias has impulerunt, ut paradisum Dei, etiamsi nemo peccasset, erumnosum futurum fuisse affirmare cogaris: quod si uerecundatus nolueris facere, ut facias tuo dogmate urgeberis; quod dogma nisi correctus abieceris, istas prementes et in horrendum precipitium contrudentes angustias non effugies. Queritur enim a te, has erumnas, quas et in maioribus et in paruulis esse conspicimus; unde existimes emanare. Respondes ex tuo dogmate, humanum genus sic esse ab exordio sui diuinitus institutum. Referturque responsioni tue. Ergo et in paradiso future fuerant, si nullum ibi peccatum esset exortum. Hic tu aut preceps ibis, aut dogma mutabis, aut fronte perditus, aut mente correctus. Aut enim erumnosa uita locum famosissime [2 1Kb] felicitatis implebis, et non inuenies oculos quibus qualescumque aspicere audeas Christianos; aut in abrupta horribiliora deiectus, aliene male nature nobisque [3 1Kb] permixte has erumnas hominis imputabis, et Manichei tartarea profunditate sorbeberis: aut de natura uitiata hanc erumnarum penam iudicio Dei punientis existere confiteberis, et in auram catholicam respirabis. Quin etiam dicis, quod quidam genus humanum per Ade peccatum mortale opinantur effectum: et addis, ideo te dixisse, Quidam, quia ego princeps eorum hoc erubuerim dicere; sed ad Marcellinum scripserim mortalem Adam factum uideri. Qui hec tua et illa mea legerunt uel [4 1Kb] legunt, si Pelagiani non sunt, profecto uident quemadmodum lingua tua amplexa sit dolositatem. Nunquam enim ego sensi, nunquam omnino dixi, sicut uos dicitis, mortalem Adam factum, qui siue peccaret, siue non peccaret, moriturus esset. Hec  prorsus uerba obiecta sunt Celestio in episcopali iudicio Carthaginensi. Hec obiecta sunt et Pelagio in episcopali iudicio Palestino . Hec quippe de hac re inter nos et uos uertitur questio, utrum Adam, siue peccaret, siue non peccaret, moriturus esset. Nam quis ignorat, quia secundum definitionem, qua immortalis dicitur ille qui non potest mori, mortalis autem qui potest mori, Adam potuit mori, quia potuit peccare; et ideo mori merito culpe, non necessitate nature? Secundum illam uero definitionem, qua et ille immortalis dicitur cuius est in potestate non mori, quis neget Adam esse conditum huius potestatis? Quoniam qui habebat potestatem nunquam peccandi, profecto habebat potestatem nunquam moriendi. Illud ergo est quod contra uos dicitur, hoc dogma uestrum, quo putatis Adam, siue peccaret, siue non peccaret, fuisse moriturum, omnino esse falsissimum. Que cum ita sint, quo pacto ego dicerem, quod me dixisse mentiris, Adam secundum naturam mortaliter institutum, quasi urgeretur necessitate moriendi; cum in mortem nisi propter peccatum non [1 1Kb] posset urgeri? Aut quomodo eum mori non potuisse pronuntio, cum esse mortuum [2 1Kb] sciam; et utique si mori non potuisset, mortuus non esset? Sed plane illum non mori potuisse pronuntio. Aliud est autem non posse mori, aliud posse non mori: illud maioris est immortalitatis, hoc minoris. Si duo ista discernis, et quod uos de Adam dicitis, et quod nos contra uos dicimus, cernis. uos enim dicitis, Siue peccaret, siue non peccaret, moriturus esset: nos autem dicimus, Quamdiu non peccaret, moriturus non esset; et si nunquam peccasset, mortuus non esset. Deinde commemoras que contra uos de Genesi dici soleant; et de dolore parientis, qua pena prior Eua punita est, dicis aliquid, quod nos dicere uis putari, uel putas. Non enim dicimus, non fuisse in pariendo feminas dolituras, nisi ad eas cum peccato Eue fecunditatis illius erumna transisset: cum ad eas non fecunditatis, sed iniquitatis erumna transierit [3 1Kb] . Etsi enim facta est erumnosa fecunditas; iniquitas, non fecunditas hoc fecit: erumna quippe parientis ex iniquitate hominis, fecunditas autem ex Dei benedictione descendit. Aut si erumnam fecunditatis non sic intelligi uoluisti, tanquam eam fecunditas fecerit, sed acceperit; hec est nostra sententia. uerum nos non dicimus etiam in paradiso parientes feminas fuisse dolituras: imo inde colligimus hunc dolorem penam esse peccati, quia in eo loco non fuisset, ubi non sinerentur manere quicumque peccassent: quod tu refutare non niteris, nisi Dei paradisum, manu fronti opposita et oculis clausis, non solum libidinibus hominum, uerum etiam cruciatibus implere cogaris. Sed quid mirum? quando  implere uis illum [1 1Kb] memorabilis felicitatis locum etiam mortibus hominum, quarum sine aliquo corporis cruciatu, uel nulla, uel pene nulla contingit. Et cum hec portenta te dicere tuum dogma compellat; eos, qui hec absit ut dicant, quia illud potius antiquitus [2 1Kb] Ecclesie Dei traditum tenent, unde dictum est, A muliere initium factum est peccati, et propter illam morimur omnes ; audes insuper irridere, eorumque me principem insultanter appellas contra scientiam et conscientiam tuam. Nullo modo namque ignoras, quot et quanti in Ecclesia docti Ecclesieque doctores ante nos dixerint, sic naturam hominis diuinitus institutam, ut si non peccasset, moriturus non esset. Horum ergo quomodo princeps uocor, quos non duco, sed sequor? Te autem non dico esse principem eorum qui asserunt sic Adam mortalem factum, ut siue peccaret, siue non peccaret, moriturus esset, atque ita [3 1Kb] paradisum sancte uoluptatis, ubi tanta requies anime et corporis erat, morientium cruciatibus, mortuorum funeribus, lugentium meroribus implere conantur. Non es tu eorum princeps: Pelagius et Celestius, qui priores ista dixerunt, tenent huius nefandi dogmatis principatum; quos utinam, sicut non ducis, ita nec sequereris!

XXuI. IUL. Hoc enim ipsum quam insanum est, quod dicitis, primo dolorem pariendi comitem esse peccati, cum ita perspicue ad sexuum conditionem magis, quam ad criminum respiciat ultionem, ut omnia animalia nullo maculata peccato, hos angores, hos gemitus in parturitione patiantur? Per quod apparet, argumentum non esse peccati, quod inueniri etiam sine peccato potest. Deinde promouentes affertis aliud, multo ineptissimum. Non doleret, inquis, femina, nisi esset criminum particeps. uerum illico subditis, Sed hoc peccatum, propter quod dolet mulier, non in pariente, ceterum in nascente deprehenditur. Nam ideo et baptizate mulieres, libere, ais, agitant a peccato [4 1Kb] ; sed pro filiorum iniquitate, quos edunt, fecunditatis sue difficultatibus affliguntur. Qua opinione tradux peccati non iam a matre decurrit in sobolem, sed in parentes a nascente refunditur. Nam si ideo mulier baptizata sentit dolores, quia iniquitates inueniuntur in paruulo; supina incipit tradux esse, non prona. At [5 1Kb] non ideo cruciatur, quia iniquitatem filius habet: sed ideo quia eam secum ipsa, cum nasceretur, aduexerat. uerum hoc malum sublatum ab ea per gratiam dixeras: si ergo peccato dolor parturientis adherebat, amotio peccati cruciatui parturitionum debuit mederi. Aut si cruciatus hic sine iniquitate esse non potest, qui tamen post Baptisma in feminis inuenitur; iniquitas quoque eis non est dempta  per gratiam, et euiluit pompa Baptismatis. Si autem in his mysteriis ea quam nos credimus, non uos fingitis, fuit uirtus et ueritas, sublatumque est omne peccatum, remanet dolor tamen, qui partus difficultate generatur; manifestum est illum gemitum nature indicem esse, non culpe; quem te quoque annuente patiuntur, quas a Manicheorum peccato liberatas fateris. Porro id exemplis rerum solis apparuit: si uero inspiciamus et ipsius uerba sententie, ne illa uestras nebulas splendidiore fulgore solis radiis dissoluet. Non est quippe dictum ad mulierem, Orientur in te dolores, aut, Generabo tibi gemitus; ut post culpam sensus eorum institui uiderentur: sed, Multiplicans, inquit, multiplicabo tristitias tuas. Ostendit iam esse in naturali ratione, quod se in peccatrice persona non condere, sed multiplicare promittit. Nunquam quippe multiplicantur nisi exstantia: ceterum antequam sint, fieri quidem proprie, augeri autem prepropere nuncupantur. Denique, ne hoc nostrum magis, quam ipsius ueritatis esse uideatur, hic in cunctis animantibus uerborum refertur ordo seruatus. De homine quoque priusquam fieret: Faciamus, inquit Deus, hominem ad imaginem et similitudinem nostram : et denuo de muliere, Dixit, inquit, Deus, Non est bonum esse solum hominem; faciamus ei adiutorium simile sui . Postea uero quam facti sunt, Benedixit eis, inquit, dicens, Crescite, et multiplicamini, et implete terram . Antequam conderetur, non est dictum, Multiplicentur; sed, Fiat homo: posteaquam exstitit qui acciperet incrementa, consequenter adiungit, Crescite, et multiplicamini, et implete terram. Hoc itaque ordine gemitus parturitionum, qui secundum naturam fuerat, ita in hominum corporibus, sicut in pecoribus institutus, non conditur in Eua, sed crescit, ut peculiari granditate excitatorum affligeretur angorum. Nec tamen ad postere etatis feminas, nisi naturali mediocritate et corporum uarietate pertingerent. Ibi ergo, non ut doleret in pariendo mulier, de peccato fuit; sed ut nimis doleret: sicut etiam temporibus diuersis debilitates corporum pro peccatis, quibusdam legimus accidisse: sed non illa ampliatio miseriarum parcimoniam modi naturalis euertit. Nec tamen omnia que in eadem sententia continentur, animaduertentis uigore clauduntur. Ceterum quedam ibi pars indicat meritum, quedam designat officium. Multiplicans, inquit, multiplicabo tristitias tuas et gemitum tuum; in tristitia paries filios. Huc usque ultio, quam non natura, sed persona promeruit. Iam hinc simpliciter posterioris sexus munus ostenditur: Ad uirum, inquit, tuum conuersio tua, et ipse tui dominabitur. Hoc nimirum non spectat ad penam, quod nisi esset, spectaret ad culpam: ut uiro quippe mulier modesto subdatur affectu, ordo est, supplicium non est. Caput enim, secundum Apostolum, mulieris, uir : quia non est creatus homo propter mulierem, sed mulier propter uirum . Si ergo caput suum congruo pudore ueneretur, nature instituta custodit, non peccati tormenta perpetitur,  cui ordini si resultauerit, rea est. Non est ergo in miseria functio rei, cuius neglectus in noxa est.

AUG. Dolorem pariendi penam dicimus esse peccati. Scimus enim hoc Deum sine ulla ambiguitate dixisse, nec dixisse nisi preuaricatrici sui mandati, nec ob aliud dixisse, nisi quia irascebatur suum preuaricatum esse mandatum. Sed hanc iram Dei ut tu exinanires et frustrares, dixisti usque adeo penam istam non esse peccati, ut animalia quorum nulla peccata sunt, gemitus huiusmodi in partu doloresque patiantur. Non quidem tibi dixerunt animalia, utrum ille gemitus sit canentium uel dolentium [1 1Kb] . Gallinas sane parituras, similiores esse cantantibus quam dolentibus cernimus; post partum uero tales uoces edere, quales in formidine consuerunt: porro cum pariunt in summo esse silentio, sicut columbas, et alias aues, que aduertentibus innotescunt. Quis ergo nouit muta animantia, que quid in se agatur indicare non possunt, utrum tempore pariendi eorum motus et sonus non solum nichil doloris, sed habeat aliquid etiam uoluptatis? Sed quid mihi est in hac re scrutari obscura nature, cum inde nostra causa non pendeat? Prorsus si muta animalia nichil doloris patiuntur in partu, argumentum tuum nullum est? si autem patiuntur, ea ipsa pena est imaginis Dei, conditioni pecorum comparari: pena porro imaginis Dei, nisi culpa precederet, iusta esse non posset. Illud autem absit ut dicam, quod tanquam dicam, refellendum putasti, non suo, sed nascentis merito matrem dolere cum parturit, et ideo etiam dimissis peccatis fideles dolere urgente necessitate pariendi. Absit, inquam, ut hoc dicam. Numquid enim quia mortem dicimus peccati esse supplicium, ideo dicendum est eam post remissionem peccatorum non debuisse contingere? He quippe, quas in natura preuaricatione uitiata dicimus penas esse peccati, ideo etiam post remissionem peccatorum manent, ut probetur fides, quam de uenturo credimus seculo, ubi ista non erunt. Neque enim fides esset, si propterea crederemus, quia continuo nobis nichil dolendi et non moriendi premium redderetur. Qua ratione reddita, id est, ad agonem fidei nobis relinqui mala contracta peccato, quamuis reatu peccatorum per Baptismum iam soluto, quid habet uirium quod aisti, Si in mysteriis sublatum est omne peccatum, et remanet tamen dolor qui partus difficultate generatur, manifestum est illum gemitum nature indicem esse, non culpe? Hoc enim, quod nullas aduersus nos habet uires, non utique diceres, si fidei tu uel haberes uel attenderes uires, que tanto sunt fortiores, quanto magis ea speramus que non uidemus, et per patientiam miseriarum, plenitudinem beatitudinis exspectamus. Sed ipsa, inquis, Dei uerba, quibus non ait, Orientur in te dolores, aut, generabo tibi gemitus, ut post culpam sensus eorum uiderentur institui; sed ait, »Multiplicans multiplicabo tristitias tuas;« ostendunt quia iam erat in naturali ratione, quod se in peccatrice persona non condere, sed multiplicare promittit: et  addis, quasi definitiuam generalemque sententiam, dicens, Nunquam quippe multiplicantur nisi exstantia; ceterum antequam sint, fieri quidem proprie, augeri autem prepropere nuncupantur. Ubi primum a te quero, quomodo dicas dolores Eue iam exstantes fuisse, quos perpessa non fuerat: quomodo, inquam. iam dolores habebat, que nichil dolebat? Quod si non exstabant in ea dolores, quia eos non habebat que non dolebat: poterant ergo multiplicari et qui non erant; et recte accipitur dictum, Multiplicabo tristitias tuas, id est, multas eas esse faciam; quod fieri potest, siue aliquid esse iam ceperit, siue nec ceperit. Frustra igitur dixisti, Nunquam enim multiplicantur nisi exstantia: quia ecce in Eua post peccatum dolores sunt multiplicati, qui priusquam peccasset, non erant ulli. Ac per hoc, non ideo dixit Deus, Multiplicabo tristitias tuas, quia tristitie in illa esse iam ceperant alique; sed quia multiplices erant future, ex quo inciperent esse. Sed erant, inquis, in naturali ratione. Si ergo in naturali ratione iam sunt etiam que nondum orta sunt, quid te adiuuat quod aisti, Propterea Deum non dixisse, Orientur in te dolores; sed »Multiplicabo dolores tuos,« quia iam erant in naturali ratione? Respondetur enim tibi: Potuit dicere, Orientur in te; quia eos erat multiplicaturus, qui in ratione naturali iam erant, non qui iam orti erant. An forte dicturus es, Iam prorsus orti erant in ipsa naturali ratione? Quanto igitur manifestius et acceptione dignius tibi dicitur, Iam erant filii Adam in Adam naturali ratione, quando, sicut ait beatus Ioannes episcopus, illud peccatum grande commisit, et omne hominum genus in commune damnauit ; uel, sicut ait collega eius Ambrosius, Fuit Adam, et in illo fuimus omnes; periit Adam, et in illo omnes perierunt : si tu audes dicere, non solum, Iam erant; uerum etiam, quando nos de filiis Adam, quando peccatum illud admissum est, dicere non audemus, Iam orti erant dolores Eue, quando eos Deus multiplicaturum se esse minatus est? uerumtamen non in naturali ratione [1 1Kb] iam erant Eue dolores, quos parturientes, necesse est perpeti; quia non eos illam necesse erat perpeti, cum parturire cepisset: uenerunt quippe illi damnatione culpe, non conditione nature. Quod uos negando quid agitis, nisi ut in loco illius beatitudinis, ubi esse homines permissi non sunt, quos iam cruciari oportebat, cruciatus hominum etiam peccante nemine collocetis? Quod ignoro qua fronte faciatis; nisi quia uos paradiso contrarios, contra paradisum quodammodo habitare delectat; quia et Adam de paparadiso eiectus, contra paradisum est collocatus . Iam itaque paradiso contrarius, quanta uanitate contra paradisum argumenteris attende. Multiplicari non tibi uidentur, nisi ea que ex aliqua parte iam existunt; ceterum, antequam sint, non multiplicari putas dicenda esse, sed  fieri. Nulla ergo multiplicia nascuntur, si non additamentis multiplicantur, id est, fiunt multiplicia. Ac per hoc, ille qui dictus est esse in Sapientia spiritus multiplex , qui esse non cepit, sed ex eterno ita est, non recte appellatus est multiplex, quia eum multiplicem nulla additamenta fecerunt. Quid etiam dicturus es de responso Dei ad Abraham, ubi ait, Multiplicans multiplicabo semen tuum sicut stellas celi ? Ubi uidemus Deum multiplicasse etiam stellas celi, sicut se promisit multiplicaturum semen Abrahe? Numquid ergo stelle celi, ut multiplicarentur, pauciores prius esse ceperunt, et non in numero suo multiplices sunt institute, ex quo sunt institute [1 1Kb] ? Cur ergo non sic accipis quod dictum est, Multiplicans multiplicabo tristitias tuas: tanquam dixisset, Faciam tristitias tuas multiplices, nisi quia sic agis, ut in paradisum, contra quam collocatus es, si possis introducas dolores, et in loco tante beatitudinis ante peccatum predices miserias institutas? Quod enim Eua, ut affirmas, cum doloribus parturitionem naturaliter, antequam peccaret, accepit, istam uocas parcimoniam naturalem; quam uideri non uis euersam ex eo quod amplius de pena mulieri Deo uindicante, cum peccasset, accessit. Sic enim loqueris, ut dicas, Sed non illa ampliatio miseriarum parcimoniam modi naturalis euertit. Proinde te docente, ut femine in partu mediocriter doleant, parcimonia naturalis est: quod uero peccati merito additum est Eue, ampliatio miseriarum est. Nec uides, cum ista dicis, quia si ampliate sunt miserie per peccatum; iam fuerant institute per naturam, et mulier, cui ampliate sunt miserie merito peccati, iam naturaliter misera erat ante peccatum. Tu licet eam dicas parcimonia naturali mediocriter miseram; tamen, uelis nolis, cui dicis accessisse ampliationem miseriarum, profecto et ante hanc accessionem miseram confiteris. Ecce quod de te meretur natura hominis a Deo primitus instituti: ecce quod de te meretur paradisus Dei. Eiectus quippe, et contra eum collocatus talia contrarius reddidisti, ut in loco beatitudinis diceres miserias diuinitus institutas, non autem cepisse, sed creuisse peccatis. Quid tam contrarium, quam miseria beatitudini, et beatitudo miserie? Aut quid significat, quod de paradiso peccator exclusus, contra paradisum est collocatus; nisi quia in miseria collocatus est, que beatitudini sine cuiusquam contradictione uel [2 1Kb] dubitatione est contraria? Et quid sic fugit natura, ut miseriam? quid sic appetit, ut beatitudinem? Denique liberum arbitrium quod de hac re habemus, ita nobis naturaliter insitum est, ut nulla miseria nobis possit auferri quod miseri esse nolumus, et uolumus esse beati. Usque adeo ut iam ipsi qui male uiuendo sunt miseri, male uiuere quidem uelint, nolint tamen esse miseri, sed beati. Hoc est liberum arbitrium nostris mentibus immobiliter fixum, non quo bene agere uolumus, nam id humana iniquitate  potuimus amittere, et gratia diuina possumus recipere; sed liberum arbitrium quo beati esse uolumus, et miseri nolumus, nec miseri possunt amittere, nec beati. Beati quippe omnes esse uolumus, quod ipsi quoque philosophi huius seculi, et Academici de rebus omnibus dubitantes, teste patrono suo Tullio, coacti sunt confiteri: idque unum esse dixerunt, quod disputatione non egeat, quod nemo est qui non expetat. Hoc arbitrium liberum adiuuatur per Dei gratiam. ut quod naturaliter uolumus, hoc est beate uiuere bene uiuendo habere possimus. Et tu dicis, quamuis mediocres miserias, tamen miserias, beatitudini nullo negante, nullo ambigente contrarias, in primis operibus Dei, nullo cuiusquam precedente peccato, naturaliter institutas, ut scilicet peccatricis mulieris pena, propter quam dictum est, Multiplicans multiplicabo tristitias tuas, non sit institutio miseriarum, que, ut dicis, iam fuerat in natura; sed ampliatio que accessit ex pena. Quid ego iam tecum agam de sequentibus Dei uerbis, ubi posteaquam dixit quod ad penam pertinebat [1 1Kb] , In tristitia paries filios; mox addidit, Et ad uirum tuum conuersio tua, et ipse tui dominabitur ? Quid opus est ut tecum inde confligam, utrum ista dominatio uiri pena sit femine an ordo nature? quem tamen ordinem non commemorauit Deus, quando condidit, sed quando puniuit. uerum, ut dixi, quid opus est in eo remorari, quod utrumlibet sit, nostram non impedit causam? Prorsus Deus, a supplicio quod infligebat mulieri, ad precipiendum fuerit repente conuersus, et iubendo non damnando dixerit, Ad uirum tuum conuersio tua, et ipse tui dominabitur: quid hoc ad questionem, quam de supplicio peccatricis ista disputatione uersamus? De miseriis tecum ago, quas de paradiso eiectus eique contrarius, in paradiso locare conaris; easque non peccantium meritis, sed Deo naturarum institutori, tanquam et ipsas naturaliter instituerit, tuo pudore pereunte, et ore blasphemante tribuere. Dic iam quid etiam de uiri pena persuadere nitaris: quandoquidem iam satis est, quid ista mulier que ante peccatum nuda erat et non confundebatur, te nudauit atque confudit.

XXuII. IUL. uerum sufficiant ista de muliere, transeamus ad uiri munia. Ade, inquit, dixit: Maledicta terra in operibus tuis; in tristitia manducabis eam omnibus diebus uite tue; spinas et tribulos edet tibi, et edes fenum agri tui: in sudore faciei tue edes panem tuum, donec conuertaris in terram de qua sumptus es; quoniam terra es, et in terram ibis . Hic non est dictum, Multiplicabo spinas tuas, aut sudores tuos: sed quasi tunc primum creata dicuntur. At etiam huius inuidia, non maiore quam uxoris eius labore dissoluitur: initio quippe non semini hominis, sed humo maledicitur. In tuis operibus, inquit, maledicta terra erit. Quid commerita fuerant arua ,  ut pro peccato uoluntatis aliene conuicium maledictionis exciperent? An ut etiam ipsorum cespitum doceretur exemplo, posse esse maledictum, ubi culpa non esset? Nam si in homine peccatum, in segete maledictum; manifestum est crimina non semper adherere dispendiis. Si ergo propter hoc maledicitur terre, ut ille qui peccauerat affligatur, nec tamen ibi iniquitas, ubi maledictio continetur: cur non ea conditione, etiamsi quid erumnarum nature nostre post peccatum primi hominis doceretur illatum, tamen sequeretur non ideo miseros esse nascentes, ut rei conuincerentur; sed ut commemoratione peccati primi, afflictio succedanea his quos reos non fecerat, imitationis male indiceret cautionem? Quandoquidem et terra ob hoc ostenderetur maledicti conuicium pertulisse, ut malum aliene uoluntatis argueret, non ut participationem sui criminis gigneret: nisi forte credamus cariorem Deo terram esse, quam innocentiam, ut scelere alieno cum glebam non patiatur pollui, addici tamen permittat infantiam. Maledictum ergo dirigitur in terram, nec tamen hoc ipsum relinquitur inuolutum. Disseritur quippe quo fine eiusmodi sententia tenderetur, uel quomodo humus maledicta uocaretur. In tristitia, inquit, manducabis eam omnibus diebus uite tue. Quo igitur genere se exponat, aduertito: maledicta dicitur terra, non quo in eam animaduerti quiuerit, sed hoc nomine opinio animi merentis ostenditur; ut quoniam sterilem sciebat pro cultoris sui meritis, egritudo esurientis operarii imputaret terre quod ipse promeruerat, et maledictam eam afflictus uocaret, cuius ideo claudebatur opimitas, ut preuaricator ille nec naturam, nec terram, sed uoluntatem atque personam suam maledicto fateretur obnoxiam. Spinas, inquit, et tribulos edet tibi. Non fuit contentus dicere, Spinas ac tribulos edet [1 1Kb] ; sed addidit, tibi. Inter uirgulta quippe alia, et ueprium frutices olim iussa protulerat: tunc uero, ut compungeretur homo, solito senticosior futura promittitur. Quod Adam uehementer castigare poterat, quem post paradisi fontes et prata, etiam unus rubus posset offendere. In sudore autem faciei tue edes panem tuum; non satis ad erumnam uideo pertinere: siquidem etiam naturale adiumentum est, ut operantium artus sudore recreentur. Illi autem ante peccatum laborem incubuisse culture lectio ipsa testatur. Sic enim ait: Et sumpsit Dominus Deus hominem quem fecit, et posuit illum in paradiso, operari eum et custodire . Si ergo etiam in paradiso noluit eum Deus pabula examussim illaborata suscipere, sed indicto operationis, quam indiderat excitauit industriam; quid ei nouum accidisse credimus, si sentiret sudorem, qui experiebatur laborem? Sequitur autem: Donec conuertaris in terram ex qua sumptus es; quoniam terra es, et in terram ibis. Hec sane pars extrema sententie, sicut illa mulieris, ad indicium [2 1Kb] , non ad supplicium respicit: quin imo, ut res indicat, promisso fine consolatur  hominem. Quia enim supra commemorauerat dolores, labores, sudores, quorum sensum natura, nimietatem persona susceperat; ne hoc in eternum uideretur extendi, mitificat [1 1Kb] egritudinem terminus indicatus: ac si diceret, uerum non semper ista patieris; sed donec conuertaris in terram de qua sumptus es; quia terra es, inquit, et in terram ibis. Cur non, postquam dixit, donec conuertaris in terram de qua sumptus es; subdidit, Quia peccasti et mea precepta transgressus es? Hoc enim dicendum erat, si resolutio corporum ad crimina pertineret. uerum quid dixit? Quia terra es, inquit, et in terram ibis. Causam cur in terram rediturus esset, ostendit: Quia terra es, inquit. Quomodo autem esset terra, superior sermo patefacerat: Quia de terra, inquit, sumptus es. Si ergo redeundi in terram, hanc esse rationem dixit Deus, quoniam fuerat assumptus e terra, porro ut assumeretur, ad iniquitatem spectare non potuit; procul dubio non iniquitatis, sed nature mortalis fuit, ut qui eternus non erat, in corporis parte solueretur. Illa ergo sterilitas arborum, illa ueprium ubertas, illa egri partus aucta calamitas, personis hominum sunt illata, non generi. Denique iam natis Cain et Abel unius nature ambobus, sed diuersarum uoluntatum, nec Cain sponte peccanti profuit quod eum peccata patris non presserant, nec Abeli nocuit quod parentes eius deliquerant: sed suopte uterque iudicio nec uirtutis sibi, nec uitii naturale infuisse preiudicium uario proposito, fine uario publicarunt. Functi quippe officio sacerdotum, conditori suo Deo hostias obtulerunt. Ceterum per obsequium, impar cura discreuit. Patefecit hoc diuina sententia, que complacitum sibi munus Abelis ostendit: offenso autem Cain causam sue indignationis aperuit, dicens eum bene obtulisse, sed male diuisisse. Nec mora exarsit profanus animus in liuorem, et germani sanctitate grauatus, parricidium gratificatur inuidie. Ita prima occasione claruit malum non esse mortem, quod eam iustus primus omnium dedicauit. Nec tamen iram Dei animi sontis audacia effugit. Interrogatur de fratre, conuincitur de scelere, addicitur ultioni, et extra eum terrorem, qui ei pro insigni crudelitatis [2 1Kb] incubuit, terre quoque maledictione punitur: Maledictus, inquit, tu a terra, que aperuit os suum accipere sanguinem fratris tui de tua manu; quoniam operaberis terram, et non adiiciet uirtutem suam dare tibi . Ecce denuo sterilitas terre in pena cultoris indicitur. Innumera autem generis [3 1Kb] tormenta in Deuteronomio promittuntur. Quid ergo? nostrarum dumeta terrarum, quibus amputandis runcone armatus cultor inuigilat, per Cain parricidium germinarunt? Et quia omnis spinosi ruris dominus, peccato quod spinarum ubertate punitum est, a uobis putatur obnoxius; omnes iam paruuli non solum comedisse poma, quamuis nascantur sine dentibus, sed etiam Abelis sanguinem effudisse dicentur?  Apparet certe, ad quem furorem perueniat [1 1Kb] Manicheorum tradux: que quoniam nichil habet preter amentiam, ridet de argumentis uestris Catholicorum grauitas [2 1Kb] ; sed de ruinis uestris eorumdem plorat affectio.

AUG. Nempe nichil agit tua tam diuturna et operosissima disputatio de pena primi hominis, nisi ut hac extenuata, etiam ipsa culpa extenuetur, que pene huius ingestione damnata est. Et hoc facis propter uerba libri mei, cui respondes, que tibi tanquam redarguenda proponis, ubi dixi, Illud ergo peccatum, quod ipsum hominem in paradiso mutauit in peius, quia multo est grandius quam iudicare nos possumus, ab omni nascente trahitur. Ut ergo non uideatur grande peccatum, quo potuerit in deterius natura mutari, leue ac prope nullum supplicium esse contendis quod meruit. Hinc est quod maledictam terram in operibus preuaricatoris retorques ad tui dogmatis prauitatem: hinc est quod spinas et tribulos, et antequam homo peccaret, fuisse asseris institutos; cum Deus hec inter sua primitus instituta non nominet, sed in peccatoris supplicio comminetur: hinc est quod sudorem laborantis, ut non satis ad erumnam pertinere uideretur, etiam naturale adiumentum esse dixisti, ut scilicet operantium artus sudore recreentur; tanquam Deus ista dicens non irrogaret supplicium pro peccato, sed daret insuper premium. Quanquam hoc congrue diceremus, si sudorem laboris ita laudares, ut tunc diceres institutum: nunc autem et ante peccatum sic affirmas in paradiso hominem collocatum, ut operando terram sine labore non esset; quasi non posset illa firmitas, et nulla infirmitas corporis, non solum sine labore, uerum etiam cum animi uoluptate, quod delectare poterat, operari. Sed cur hoc dixeris, occulere nequiuisti: apertissime quippe loqueris, cum addis, Quid nouum accidisse dicimus, si sentiret sudorem, qui experiebatur laborem? Tantumne te libuit quietissimo beatorum loco, non solum tristitias parturitionis in feminis, uerum etiam in uiris sudorem laboris immittere, ut Deo damnante, nichil noui damnato diceres accidisse? Tantumne illudis ac despicis seueritatem [3 1Kb] Dei, ut quod irrogauit ille penaliter, tu donatum naturaliter asseueres? Si nichil noui homini accidisse dicis, cui Deus dixit, In sudore faciei tue edes panem tuum; negato hoc Deum dixisse damnantem. An dicturus es, Ille quidem hominem damnauit his uerbis, sed nichil homini ex hoc accidit noui? Ergo ille damnauit, sed non est iste damnatus? Frustratus est impetus ultionis, tanquam Deus telum eiecerit et non potuerit ferire quem uoluit? Imo, inquis, et damnatus est, et nichil ei accidit noui. Hic risum tenere difficile est. Si enim damnatus est, et nichil ei noui accidit; solebat ergo damnari, ac per hoc solebat et peccare: non enim damnaretur iniuste. An quia eum tunc primum peccasse nemo ambigit, iniuste solebat ante damnari? Non enim, sicut de pariente dixisti,  hoc saltem noui accidisse homini fassus es, quod sicut mulieri dolor parturitionis, ita uiro sudor laboris est additus: hoc modo enim, hac additione que antea non fuit, noui illi aliquid accidisse concederes. Sed cum dicis, Quid ei accidit noui? quem tamen confiteris esse damnatum; quid aliud affirmas, quam sic eum solere damnari? Aut si solere fieri non dicimus, nisi quod assidue factum nouimus; certe sic uel semel necesse est ante damnatum esse concedas, cui nichil noui accidisse, quod sic damnatus est, asseueras. Ubi uides, in que fueris abrupta progressus. Redi ergo a precipitio laboriose disputationis tue, et noli labores et dolores in sedes felicium gaudiorum, atque in locum ineffabilis quietis inferre. Quid, quod etiam corporis mortem sic paradiso conaris immittere, ut eam dicas preuaricatori pro beneficio fuisse promissam, uel potius indicatam, ubi Deus dixit, Terra es, et in terram ibis: tanquam nesciret homo sic se fuisse institutum, ut siue peccaret, siue non peccaret, moriturus esset; et hanc illi scientiam tunc Deus donauerit, quando eum pro commissa iniquitate damnauit? Disputans quippe de his Dei uerbis, ubi ait, »In sudore faciei tue edes panem tuum, donec reuertaris in terram de qua sumptus es; quia terra es, et in terram ibis:« Hec sane, inquis, pars extrema sententie, sicut illa mulieris, ad indicium, non ad supplicium pertinet: quinimo, ut res indicat, consolatur hominem. Quia enim supra, inquis, commemorauerat dolores, labores, sudores, quorum sensum natura, nimietatem persona susceperat; ne hoc in eternum uideretur extendi, mitificat egritudinem terminus indicatus: ac si diceret, uerum non semper ista patieris, sed donec conuertaris in terram de qua sumptus es; quia terra es, et in terram ibis. Hec dicens persuadere conaris, ita quidem creatum hominem, ut etiamsi in rectitudine uite, in qua creatus est, permaneret, tamen mortalis necessitate nature quandoque moreretur; sed hoc ei non esse indicatum, nisi tempore damnationis sue, ut erumna eius, ne putaretur eterna, de promisso acciperet fine solatium. Putaret ergo Adam non se moriturum, si hoc illi non indicasset Deus: hoc autem non illi indicasset Deus, nisi peccatorem damnari oporteret: remaneret ergo in hoc errore, quo eternum se, aut nunquam moriturum esse credebat, nisi ad sapientiam, qua se homo cognoscit, peccati merito perueniret. Sentisne quid dicas? Accipe aliud. Procul dubio nesciens Adam se esse moriturum, quod nisi peccasset utique nesciret, tamen si peccare noluisset etiam hoc nesciens beatus esset, et credens contraria ueritati miser non esset. Audisne quid dicas? Accipe et tertium. Si iustitie sue tempore Adam credebat se nec corpore moriturum, si Dei preceptum minime uiolasset, moriturum autem tunc didicit, quando uiolauit: hoc nos credimus, quod cum esset iustus, ille credebat; hoc autem uos creditis, quod nisi iniustus nosse non meruit. Noster ergo error stat in parte iustitie, et in parte iniquitatis uestra sapientia. Intelligisne quid dicas? Accipe et quartum. Si beato et iusto illi homini non indicauit Deus corporis  eius mortem futuram, indicauit autem misero et peccatori; congruentius creditur, timore quoque mortis eum cruciare uoluisse, etiam isto scilicet dignum iudicans esse tormento. Ut enim clamat ipsa natura, plus mors metuitur, quam labores: laborant quippe omnes homines ne moriantur, si eis talis optio proponatur, ut continuo moriantur, si non laborauerint: quotusquisque autem reperitur, qui mori malit, quam laborare? Denique ipse Adam per tot annos maluit laborare, quam non laborando et fame moriendo uitam simul et laborem finire. Nam quo alio sensu naturali etiam Cain plus mortem timuit, quam laborem? Quo alio sensu per non iniqua nec inhumana iudicia, minora crimina labore metallico, maiora morte iudices damnant? Unde autem martyres tanta gloria predicantur, quod pro iustitia mortui sunt, nisi quia maior uirtus est mortem spernere, quam laborem? Propter quod non ait Dominus, maiorem caritatem nemo habet, quam ut laboret; sed, ut animam suam ponat pro amicis suis . Si ergo maior est caritas mori, quam laborare pro amicis; quis tam cecus est, ut non uideat minorem penam laboris esse quam mortis? Aut si plus homo debet laborem metuere, quam mortem; quomodo non est misera ipsa natura, que plus mortem metuit, quam laborem? Et tu ista non [1 1Kb] cogitans, dicis indicata sibi sua morte hominem consolatum, ne suum laborem putaret eternum: cum, si uestrum dogma uerum esset, quo affirmatis Adam, etiamsi non peccasset, fuisse moriturum, propterea hoc illi indicandum non fuisset, antequam inciperet pena damnationis affligi, ne illum Deus priusquam peccasset, mortis timore torqueret; tunc autem, cum iam, posteaquam peccauit, pena dignissimum iudicaret, indicaret etiam esse moriturum, ut eamdem penam Deus iustus, mali ultor admissi, etiam timore mortis augeret. Quisquis igitur hec Dei uerba, quibus est punitus Adam, quando dictum est, Terra es, et in terram ibis, secundum fidem catholicam intelligit, nec uult introducere in paradisum corporis mortem precipue; ne introducat et morbos, quorum miserabili uarietate morientes uidemus affligi, et paradisum sancte uoluptatis, ac spiritualis et corporalis felicitatis, cui uos non pudet esse contrarios, doloribus, laboribus, meroribus implere cogatur; sicut uos cogimini, nec inuenitis qua exire possitis, quamdiu tam impium dogma mutare non uultis: qui ergo, ut dixi, hec Dei uerba secundum catholicam suscipit et intelligit fidem; sicut cernit penam laboris in eo quod dictum est, In sudore faciei tue edes panem tuum; ita penam cernit et mortis in eo quod sequitur, Donec reuertaris in terram de qua sumptus es; quia terra es, et in terram ibis: ac sic accipit dictum, tanquam diceretur, Ego quidem te de terra sumpsi, et hominem feci; et utique potui facere, ut eadem terra quam uiuentem feci, nunquam cogeretur uita carere quam dedi; sed quia terra es, id est, secundum carnem que de terra sumpta est,  non secundum me, qui te de terra sumpsi, uiuere uoluisti; laborabis in terra, donec reuertaris in eam; et ideo reuerteris in terram, quia terra es; et iusta pena ibis in terram de qua factus es, quia spiritui non obedisti a quo factus es. Iste intellectus sanus atque catholicus precipue inde cognoscitur, quia non cogit mortibus implere terram uiuentium, terramque felicium malis omnibus laboriosissimis et grauissimis, que homines in hoc corpore corruptibili patiuntur, et ea non ferendo ut moriantur urgentur. Non enim potestis dicere, leniter homines in paradiso fuisse morituros, si nemo peccasset: quia et hoc contra uos est. Si enim tunc leniter morerentur, et nunc tam aspere moriuntur, per peccatum hominis mutata est humana natura: quod uos negantes, consequenter cogimini tales omnino mortes, quales nunc sunt, loco illius tante felicitatis et iucunditatis immittere; ac per hoc et innumerabilia genera morborum, tam grauia, tamque intolerabilia, ut eis homines compellantur in mortem. Que paradisi facies si uestras facies aliquo pudore perfundit atque confundit; qui non uultis confiteri nostram per peccatum mutari potuisse naturam, uestram potius mutate sententiam; et corpus mortuum propter peccatum cum Apostolo confitemini : dicite cum Ecclesia Dei, A muliere initium factum est peccati, et propter illam morimur omnes . Agnoscite cum Ecclesia Dei, quia corpus corruptibile aggrauat animam . Non enim ante peccatum in paradiso tale erat corpus, ut illo anima grauaretur. Cantate cum Ecclesia Dei: Homo uanitati similis factus est, dies eius uelut umbra pretereunt . Neque enim qui est ad similitudinem Dei factus, fieret nisi per peccatum similis uanitati, ut etatum cursu et mortis incursu, uelut umbra dies illius preterirent. Nolite luci serenissime ueritatis nubila uestri erroris offundere: paradisum Dei corda fidelium, quem debent amare, non debent amaricare. Quid enim uos offendit, obsecro, quid uos offendit ille memorabilis beatorum et quietorum locus, ut eum mortibus hominum, et per has malis omnibus quibus abundare cernimus angustias necessitatesque morientium, oculis clausis, fronte impudentissima, mente pertinacissima, lingua loquacissima, uelitis implere; ne cogamini confiteri in has miserias, quibus uidetis refertum genus humanum a uagitibus paruulorum usque ad anhelitus decrepitorum, per peccatum maximum [1 1Kb] primi hominis humanam corruisse naturam? Et quia iniustum esse respicitis parentum in posteros sine culpa transire penam, transisse concedatis et culpam. Maximam quippe culpam primi hominis exstitisse, quam tu propterea, quantum potuisti, extenuare conatus es, ne propter illam crederetur natura humana potuisse mutari: ergo illam culpam maximam fuisse, non solum per ipsas miserias generis humani, que ab infantium cunabulis incipiunt, uerum etiam per te ipsum probo. Et tu enim in secundo  tui huius operis libro maximam formam peccati in primo homine posuisti, ut e contrario maxima forma iustitie commendaretur in Christo ; quod te dixisse mihi uideris oblitus: nam si memor fuisses, nunquam profecto peccatum Ade tam loquaciter minuere nitereris. Ego autem maximum illud peccatum fuisse, pene ipsius granditate demonstro: non enim est maior, quam ut de paradiso proiiceretur, et a ligno uite separaretur ne uiueret in eternum: additis etiam huius angoribus uite, ut dies eius et in laboribus gemerent, et sicut umbra transirent. Enimuero hereditaria ipsa generis humani, ab infantibus usque ad senes, calamitas testis est; que miserie non haberent conditionem supplicii, nisi traherentur contagione peccati. De qua contagione nobiscum pertinaciter pugnas, et ne ista credatur, et ipsum peccatum primi hominis, et supplicium eius extenuas, et dolores, labores, et mortes in paradisum introducere impudentissima et impiissima contentione conaris. Dicis etiam: »Si propter hoc maledicitur terre, ut ille qui peccauerat affligatur, nec tamen ibi iniquitas, ubi maledictio continetur; cur non ea conditione etiam, si quid erumnarum nature nostre post peccatum primi hominis doceretur illatum, sequeretur tamen non ideo miseros esse nascendos, ut rei conuincerentur; sed ut commemoratione peccati primi afflictio succedanea, his quos reos non fecerat, imitationis male indiceret cautionem?« uideo quibus premaris angustiis. Miserias nascentium cogeris confiteri, quoniam uim tibi facit rerum euidentia, quam pre oculis omnium constitutam negare non sineris: has autem miserias nascentium, etiam in paradiso futuras fuisse, si nemo peccasset, uis quidem asserere; sed cernis te hominibus qualecumque cor habentibus, id persuadere non posse. Remanet igitur, ut propter peccatum primi hominis genus humanum fatearis miserum effectum: sed hoc absolute dicere formidans, »Si quid erumnarum,« inquis, »nature nostre post peccatum primi hominis doceretur illatum.« Quid est, »Si quid doceretur?« Itane uero res manifestissima, quam tu quoque iam sentire compelleris, non docetur? An eo redeundum est, unde per hec uerba sensim fugere meditaris; intelligens quam intolerabili absurditate credatur, nascentium miserias etiam in paradiso futuras fuisse, si nemo peccasset? Quod si dicere horrescis, quoniam reuera uehementer horrendum est [1 1Kb] : cur dicis, »etiamsi doceretur;« cum sine ulla dubitatione doceatur, non aliquid erumnarum, sed omnes erumnas nascentium post peccatum primi hominis, imo propter peccatum primi hominis, nostre illatas esse nature? Sed, »non,« inquis, »ideo sunt miseri nascentes, ut esse rei conuincantur.« Nec ego dico, Ideo miseri sunt nascentes, ut conuincantur rei: sed dico potius, Ideo conuincuntur rei esse, quoniam sunt miseri. Iustus est enim Deus, quod assidue contra te dicis, et nescis: iustus est, inquam, Deus; et ideo  nascentes nec facere nec fieri sineret miseros, nisi nosset reos. Unde non aliter fides catholica intelligit quod ait Apostolus, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt . Quod tu nolens referre ad originis nexum [1 1Kb] , detorquere conaris ad imitationis exemplum: ex quo fit, ut cum tibi dicitur, Cur ergo miserias generis humani in ipso incipientis etatis exordio, innumeris et diuersis malis suis protestantur infantes, qui nulla imitatione peccarunt? tanquam grauissima et ineuitabili pressura stomachi, in hos uomitus erumpas, et dicas, Non quia rei sunt, ideo sunt miseri qui nascuntur; sed ut hac miseria commoniti, caueant peccatum primi hominis imitari. Sic enim putaui planius et explicatius esse dicendum, quod tu obscurius perplexiusque dixisti. Sed quomodolibet hoc dicas, quis non uideat studio defendende opinionis tue omnino te attendere nolle quid dicas? Ideone fuerant, queso te, homines innocentes plectendi miseria, non quod ullum peccatum haberent, sed ut non haberent? Debuit ergo et Eua prius fieri misera quam rea, ut miseria sua commoneretur non consentire serpenti. Debuit et Adam prius puniri malo miserie, ne ad malum peccati seducte consentiret uxori. Placet enim tibi, ut penis precedentibus crimina caueantur, non ut sequentibus uindicentur; ac sic inuerse, non quia peccatum est, sed ne peccetur, non reatus, sed innocentia puniatur. Corrige, obsecro, peruersam, preposteramque sententiam: quia utique tunicam corrigeres, si te dextra in sinistra forte uestires. Hoc dixi, quoniam peccata, ne sequantur, suppliciis precedentibus uis caueri; cum soleant et debeant suppliciis sequentibus peccata precedentia uindicari. Deinde dic nobis, quomodo calamitosos commoneamus infantes, ut intueantur miseriam suam, ne peccatum primi hominis imitentur; qui nec imitari quemquam, nec commoneri adhuc possunt. Maledicta enim terra  cur non attendis quia sicut non habet culpam, sic ex illa maledictione non habet penam; sed peccantis hominis, cum maledicitur terra, ipsa fit pena? Nascentes autem cum miseri sunt, ipsi sentiunt miserias suas; ipsi nullum, sicut putatis, trahentes peccatum; immeritas, si hoc ita est, procul dubio sustinent penas; qui nec admoneri adhuc, ut dixi, aliquid possunt, nec peccatum primi hominis imitari [2 1Kb] , propter quod debeant admoneri. An exspectandum est ut crescendo perueniant ad liberum arbitrium, quando sentiant admonentem, atque intuendo miseriam suam, culpam non imitentur alienam? Sed ubi ponimus tam multos qui usque ad diem mortis sue quis fuerit, uel utrum fuerit, uel quid admiserit Adam  nesciunt? Ubi ponimus tam multos qui prius moriuntur, quam perueniant ad etatem, in qua sentiant commonentem? Ubi ponimus eos qui tam insulso ac fatuo nascuntur ingenio, ut nec grandes possint cum aliquo fructu tale aliquid admoneri? Nempe hi omnes [1 1Kb] tanta miseria sine ullo merito, sine ulla utilitate plectuntur. Ubi est iustitia Dei? quam si cogitares, nunquam crederes sine ullo merito peccati originalis tam miseros esse nascentes. Sed quoniam cum conditione locutus es: non enim aisti, Quoniam docetur; sed aisti, »Si quid doceretur erumnarum post peccatum primi hominis nostre illatum esse nature:« paratus es, ut arbitror, dicere, Non docetur. Ac per hoc restat ut dicas, mala que uidemus paruulos perpeti, etiam in paradiso futura fuisse, si nemo peccasset, ne propter peccatum primi hominis ea fatearis exorta. Ita cum hos nodos queris euadere, et fieri ex nostris manibus labilis, contra paradisum stabis immobilis; cui sic es contrarius, ut eius felicitati et quieti turbande, et dolores parturientium, et labores operantium, et iactationes egrotantium, morbosque morientium, audacissimo ore et fronte perditissima immittas. Sed in laude mortis magnum te putas aliquid inuenisse quod diceres, »prima« scilicet, »occasione claruisse, malum non esse mortem, quod eam iustus primus omnium dedicauit.« Ergo redde rationem, quomodo non haberet quam dedicaret iustus, nisi hanc edificaret iniustus. Auctor quippe et effector mortis illius Cain exstitit, non Abel. Ille itaque dedicauit, qui fabricauit. Mors enim hominis boni, malum opus fuit hominis mali. Iste autem qui pro bono malum pertulit, non mortem, sed martyrium dedicauit, gerens eius figuram, quem populus Iudeorum tanquam malus frater carnalis occidit. Propterea itaque gloriosus Abel, non quia aliquid boni sumpsit a fratre, sed quia patienter pro iustitia moriendo, malo eius usus est bene. Nam sicut bono legis male utendo preuaricatores puniuntur; ita e contrario malo mortis bene utendo martyres coronantur. Proinde si non dedignaris dicere, quod te cerno nescire, mors in morientibus omnibus mala est; in mortuis autem quibusdam mala, quibusdam bona. Hoc secuti sunt, qui de bono mortis laudabiles disputationes etiam litteris mandauerunt. Mors ergo iusti Abelis habitantis in requie, non solum mala non est, uerum etiam bona est. Tu autem in paradisum non bonorum mortuorum requiem, sed cruciatus morientium, ne bonorum ibi requies esset, intulisti. Aut si dicis, Si nemo peccasset, in paradiso sine cruciatu homines morerentur: saltem quia extra paradisum non fere quisquam sine cruciatu moritur, tandem conuictus atque contortus, in deterius commutatam peccato primi hominis humanam confitere naturam.

XXuIII. IUL. Quid postremo de ipso serpente dicetur? Diabolum maledictione illa punitum, an hoc commune reptile animal opinaris? id est, illam sententiam que ait ad serpentem, Maledictus tu ab omnibus peccatoribus, et ab omnibus bestiis que sunt super  terram; super pectus et uentrem tuum ambulabis, et terram manducabis omnibus diebus uite tue , in diaboli supplicio, an bestie huius que uernis caloribus educitur de cauernis, arbitraris impletam? Si in huius serpentis, cuius species in corpus enode porrigitur atque ob illius culpe meritum dicas eam factam esse terrifagam; ergo et omnibus bestiis tradux iniquitatis incumbit, quam putas nisi per libidinem ceuntium non posse deduci: fitque ut etiam serpentum libidinem, iamque inde irrationabilium animantium, asseras a diabolo fuisse plantatam, retectaque sententia Manichei nobis carmen [1 1Kb] inclangas. Sin autem quidquid ad serpentem dicitur, intelligibiliter in diabolo profitearis impletum; annues sine dubio, nec hoc quod ibi pro ultione profertur, indicium nunc reorum esse serpentum, nec diabolum terram edere corporaliter: sed etsi tunc ministerium draconis arripuit, atque hoc quasi telum, quo ad uulnerandum hominem usus fuerat, seueritas postea paterna confregit; tamen peccatum in solius agentis uoluntate resedisse. Cibos autem et spinas et sudores primo fuisse naturaliter instituta, post in aliquibus aucta iudicialiter, ad nostram uero etatem sine peccati illius admiratione [2 1Kb] uenisse; res tam aperte sunt, ut longiore penitus assertione non egeant.

AUG. Quid est quod uipereas astutias tuas etiam de serpente contorques? Quis enim diuini libri hec uerba, que commemorasti, congruenter intelligens, non uideat in diabolum potius, qui serpente ad id quod uoluit, ut potuit [3 1Kb] , usus est, quam in ipsum animal, qualecumque terrenum, illam prolatam fuisse sententiam? Sed quia non per seipsum, per serpentem autem seductorias loquelas diabolus operatus est, ideo ad serpentem locutus est Deus, quod significande malitie diaboli conueniret, et natura huius figura esset illius. Proinde quod dixit Deus serpenti, Maledictus tu ab omnibus pecoribus, et omnibus bestiis que sunt super terram; super pectus et uentrem tuum ambulabis, et terram manducabis omnibus diebus uite tue, et cetera; tanto intelliguntur, et exponuntur melius, quanto congruentius de diabolo accipiuntur. Sed quoniam secundum etiam rectam fidem, multis tamen modis de his disputari solet, nec ad causam nunc pertinet quid eorum magis eligam promere; satis est ut tibi respondeam, diaboli naturam nequaquam ad connexionem successionemque propaginis pertinere, ubi peccati originalis questio uertitur. De spinis uero et sudore laborantis, quam impudenter affirmes, quod priusquam peccaretur, fuerint instituta, credo quod persuadeat legentibus superior nostra responsio. uultis quippe facere talem paradisum, ut nulla ratione dicatur Dei esse, sed uestrum. uerumtamen, cum ante peccatum spinas dixeris institutas, in paradisum eas non ausus es, introducere; imo expressisti eas ibi non fuisse: ubi tamen laborem ponere uoluisti, cuius  onus etsi non pungit, premit. uerumtamen, si et tibi placet spinas non congruere paradiso; itane uero nature humane, ut ibi prius esset ubi spine non sunt, et nunc ibi sit ubi sunt, nulla beatitudinis in miseriam mutatione contingeret, aut sine ullo peccati merito contigisset? Cogat ergo uos agnoscere originale peccatum, tale saltem, quale non potuistis negare supplicium, si non iniustum esse creditis Deum.

XXIX. IUL. Tamen ne quid negligenter preteriisse uideamur, accipe aliud. Hunc parturitionum dolorem compertum est pro parientium corporibus uiribusque uariari. Barbarorum certe femine, et pastorum, que exercitatione indurescunt, in mediis itineribus tanta facilitate pariunt, ut non intermisso uiandi labore fetus suos procurent, et statim uehant, que nichil pariendi difficultate marcentes, onera uentris ad humeros suos transferunt; et generaliter inopia uilium feminarum, operam obstetricum non requirit: at e regione locupletes deliciis molliuntur, et quo plures habuerit queque sollicitos, eo amplius et discit et gestit egrescere, putatque se tantis egere, quantis abundat obsequiis. Maritorum sane diuitum manus nunquam in sentibus erumnam primi hominis experitur; quinimo fidentes copiis, indignum se putant momentum aliquod uotis fertilitatis impendere, extra formidinem etiam famis possessionum dilatatione sistentes, mandant aliquoties, ut ait peta, Deiunge boues [1 1Kb] , dum tubera mittas . Si ergo et parientium dolor spectat ad instituta nature, quod et brutorum exemplo animalium, et sententie diuine proprietate perdoctum est; si interceptio fructuum, et exortus spinarum inter cetera quidem creatus est, personis tamen quibusdam factus est densior et molestior; si postremo, ut difficultas ipsa parientis, ita etiam glebarum spinositas pro corporibus regionibusque uariatur; postremo, si perdurat ille angor post gratiam in uisceribus feminarum, hunc uero opulentorum [2 1Kb] luxuries penitus ignorat; si resolutio corporis propter quid secutura esset, expressum est, et artibus magis quam erroribus applicata: apparet hic quoque Catholicorum ueritati omnia consonare, nec quidquam uobis uel feminas prodesse, uel spinas.

AUG. Cum de pena, quam Deus inflixit primis peccatoribus, disputares, sic iamdudum a muliere transieras, ut diceres, »Sufficiant ista de muliere.« Cur ergo non seruasti fidem promissionis tue? Ecce post tam multa redis ad eam, ecce loquacitati tue non sufficiunt, que dixeras de muliere sufficiant. Sed nisi talis uerbosus esses, unde octo libros, quos uni meo reddis, impleres? Sed dic quod tibi placet: ecce post promissam sufficientiam, abundantiam quoque tuam patienter audiuimus. Cur enim perdas res tam bellas, que postea tibi in mentem uenerunt? Quamuis et illud uenire debuit, ut de libro tuo, qui complendus adhuc in manibus erat, tolleres quod dixeras, Sufficiant ista de muliere: ne tue pollicitationi tam indecenter  contrarius legereris. Sed perge, profer in medium, contra quam promisisti, que postea cogitasti. Dic parturitionum laborem pro parientium corporibus uiribusque uariari; atque ita describe barbaras rusticasque feminas in facilitate pariendi, ut nec parturire uideantur; ac per hoc non paruum dolorem in pariendo sentire, sed nullum. Quod si ita est, quid te adiuuat? nonne contra te ipsum loqueris, qui dolores istos ita naturales esse dixisti, ut sine illis Eua parere non posset, etiamsi in paradiso nulla iniquitate perpetrata persisteret? Numquid barbaras ac rusticas tuas illa prima muliere in hac re feliciores esse dicturus es, ut in his erumnosis terris sine dolore pariant, quod in paradiso, si pareret illa, non posset? tanquam in istis natura sit mutata feminea in melius quam fuerat instituta, plusque ualuerit in ea mutanda humana [1 1Kb] exercitatio, quam in creanda diuina operatio. Si uero in tuis uerbis non uis intelligi sine doloribus parere feroces agrestesque mulieres, atque eis ita partum tolerabilem facilemque concedis, ut tamen eas cum pariunt, dolere fatearis; numquid ideo est nulla pena, quia minor est? Siue ergo minus doleant, cum pariunt iste femine, siue aliis feminis equales, uel earum etiam quibusdam maiores dolores, comparata per exercitationem fortitudine, mirabiliter ferant, nec illo cruciatu fatigentur atque languescant; dolent tamen, et utique omnes dolentes, seu magis seu minus doleant, maiores minoresue penas, sed tamen penas, [2 1Kb] sine ulla dubitatione patiuntur. Tu autem si te cogitares, non dico, christianum, sed qualemcumque hominem, facilius nullum esse contenderes paradisum Dei, quam eum faceres tua sacrilega disputatione penalem. Eleganter sane diuites uiros ab hereditario primi hominis labore defendis, ignorans, aut te scire dissimulans, amarius laborare cogitationibus diuites, quam operationibus pauperes. Nomine quippe sudoris generalem sacra Scriptura significauit laborem, a quo nullus hominum est immunis, cum alii laborant operibus duris, alii sollicitantibus curis. Ad eosdem labores pertinent etiam studia quorumque discentium. Et que parit hec, nisi terra hec, quam formator eius, quando primum hominem condidit, non fecerat onerosam? Nunc uero, sicut scriptum est, Corpus corruptibile aggrauat animam, et deprimit terrena inhabitatio sensum multa cogitantem; et difficulter estimamus que in terra sunt, et que in prospectu sunt, inuenimus cum labore . Siue ergo utiles, siue inutiles quascumque doctrinas studeat homo discere, aggrauante animam corruptibili corpore, necesse est laboret. Quocirca etiam sic ei terra ista spinas parit. Nec ab his spinis diuites dicantur alieni: presertim quia spinas illas in Euangelio, quibus iacta semina ne ad fecunditatem perueniant, opprimuntur, curas esse huius uite et sollicitudines diuitiarum Deus magister exponit ; qui certe non solos  pauperes, uerum etiam diuites uocat dicens, uenite ad me, omnes qui laboratis. Propter quid autem uocat, nisi quod paulo post dicit, Et inuenietis requiem animabus uestris ? Quando istud erit, nisi quando corruptio corporum, que nunc aggrauat animas, non erit? Nunc uero laborant pauperes, laborant diuites, laborant iusti, laborant iniqui, laborant magni, laborant pusilli, a die exitus [1 1Kb] de uentre matris eorum, usque in diem sepulture in matrem omnium. Tam quippe malignum est hoc seculum, ut nisi exitum hinc fuerit, promissa requies nobis adesse non possit: quamuis per preuaricationem primi hominis labor posteris eius aduenerit; tamen etiam reatu preuaricationis illius quem traximus iam soluto, ut fidei examen exerceatur, labor remanet ad certamen. Oportet enim nos certare cum uitiis, et in ipso certamine laborare, donec donetur nobis aduersarium non habere. Quapropter ut boni preliatores perducantur ad premia, supplicia uertuntur in prelia. Paruulorum quoque, soluto reatu originali, propterea labores manent, quamuis ex ipso reatu doceantur exorti; quia etiam sic Deo placuit fidem probare maiorum, a quibus ei offeruntur ut regenerentur. Qualis et quanta fides esset rerum inuisibilium, si inuisibilis remuneratio continuo sequeretur; ac non potius dilata requie que promittitur, ageretur fidei negotium cum corde, non cum oculis; ac sic futurum seculum, ubi nulli labores erunt, quod nondum uidemus, et crederetur sincerius, et desiderabilius quereretur? Ac per hoc Deus labores nostros, id est penas nostras, ad utilitates nostras mirabili benignitate conuertit. Hec refellere cupiens inutiliter tu laboras: laboras enim pariendo spinas, non euellendo; nos autem laboramus ut spinas tuas, quantum donat Dominus, euellamus. Nisi forte ideo non laborare te iactas, quoniam tot libros magna ingenii facilitate conscribis, ac sicut ille barbare ac rusticane fetus suos, ita et tu sine difficultate spinas paris. Sed puto quod te de ingenii facilitate inaniter iactes; prorsus laboras: quomodo enim agis ut non labores, qui etiam conaris introducere in paradisum labores? Nam utique res ista quanto impossibilior probatur, tanto tuus labor et amplior, et inanior inuenitur.

XXX. IUL. Haud sane impugnauero eos qui autumant Adam, si dicto audiens exstitisset, ad immortalitatem potuisse pro remuneratione transferri. Enoch quippe et Eliam translatos legimus, ne uiderent mortem. uerum aliud sunt instituta nature, aliud premia obedientie. Non est enim tanti unius meritum, ut uniuersa que naturaliter sunt instituta perturbet. Exercuisset se igitur in reliquis innata mortalitas, etiamsi primus ille in eternitatem a diuturnitate migrasset. Non inficiabili coniectura, sed certo res tenetur exemplo: siquidem Enoch filii, immortalitate parentis non potuerunt asseri a conditione moriendi. Nec illud forte putetur occurrere, quoniam si  non peccatores, iusti tamen omnes ad immortalitatem sine intercessu corporalis dissipationis [1 1Kb] euaderent: siquidem Abel iustorum primus, Ne, Abraham, Isaac, Iacob, et omnia sanctorum agmina, tam in nouo quam in uetere Testamento, et meritum suum uirtutibus, et naturam morte docuerunt. Rem in absoluto positam Christi quoque confirmauit auctoritas. Nam cum ei Sadducei questionem exemplo septinube mulieris intulissent, rogantes, si corporum excitatio crederetur, a quo marito esset potissimum uindicanda, respondit: Erratis, nescientes Scripturas, neque Dei uirtutem; in resurrectione enim neque nubent, neque uxores accipient; neque enim morientur . Conscius operis sui, propter quid coniugia instituisset expressit, uidelicet ut damna mortis fetura suppleret; statim autem cessatum ire munificam fecunditatem, cum mors auara cessauerit. Si ergo, Christo teste qui condidit, fertilitas [2 1Kb] ob hoc creata est, ut cum fragilitate confligeret, et hec conditio nuptiarum ante peccatum ordinata est; apparet quoque mortalitatem non ad preuaricationem spectare, sed ad naturam ad quam spectare leguntur et nuptie. Illa ergo lex que promulgata est, id est, Quacumque die ex interdicto ederis, morte morieris: penalis mors intelligitur, non corporalis; peccatis, non seminibus imminens; quam non incurrit nisi preuaricatio, non euadit nisi emendatio. Die autem peccati quod dicitur inferenda, mos Scripture est, que damnatum solet uocare damnandum. Inde est quod in Euangelio Dominus, Omnis, inquit, qui non crediderit in me, iam iudicatus est; quia non credidit in nomine unigeniti Filii Dei . Non quod infidelitas Christum negans, ante tempus iudicii, supplicio iuncta esset perpetuo; cum omnes qui ad fidem ueniunt, prius fuerint infideles: sed ut censura precipientis appareat, dicuntur peccata iam esse supplicia. Denique Adam ipsum, et ille liber qui Sapientia dicitur, et multorum opinio, secuta emendatione asserit expiatum [3 1Kb] .

AUG. Si non oppugnas, ut dicis, eos qui existimant Adam, si dicto audiens exstitisset, ad immortalitatem pro remuneratione potuisse transferri; discerne immortalitatem, maiorem scilicet a minore. Nam et ista non absurde immortalitas dicitur, qua potest quisque non mori, si non faciat unde moriatur, quamuis possit et facere. In hac immortalitate fuit Adam: hanc immortalitatem merito preuaricationis amisit. Hec ei subministrabatur de ligno uite, a quo non est prohibitus, quando legem bonam, ne peccaret, accepit, sed quando mala uoluntate peccauit: tunc enim de paradiso eiectus est, ne extenderet manum ad lignum uite, et manducaret, et uiueret in eternum. Unde intelligendus est de hoc ligno uite solere sumere sacramentum; de ceteris alimentum. De solo enim ligno  quod appellatum est dignoscentie boni et mali, non manducare preceptum est ei. Cur ergo putetur non manducasse de ligno uite, quandoquidem et ceteris longe prestabilius erat, et illo solo excepto in quo peccauit, ex omnibus manducandi acceperat potestatem? Dei namque precipientis hec uerba sunt: Ab omni ligno, inquit, quod est in paradiso, edes: de ligno autem cognoscendi bonum et malum, non manducabis de illo . Itemque ista sunt uerba damnantis: Quia audisti, inquit, uocem mulieris tue, et edisti de ligno, de quo preceperam tibi, de eo solo non edere . Que igitur fuit causa ut non precipue de ligno uite manducare curaret, cum prohibitus non fuerit nisi ab illo solo, cuius usurpatione peccauit? Imo si uigilanter intelligamus, sicut de ligno interdicto manducando peccauit, ita de ligno uite non manducando peccaret; quoniam ipse sibi uitam, que ex illo ligno aderat, inuideret. Illa uero immortalitas in qua sancti Angeli uiuunt, et in qua nos quoque uicturi sumus, procul dubio maior est. Non enim talis, in qua homo habeat quidem in potestate non mori, sicut non peccare, sed tamen possit et mori, quia potest peccare: sed talis est illa immortalitas, in qua omnis qui ibi est, uel erit, mori non poterit, quia nec peccare iam poterit. Tanta quippe erit ibi uoluntas bene uiuendi, quanta etiam nunc est uoluntas beate uiuendi, quam nobis nec miseria potuisse uidemus auferri. In hanc immortalitatem, nullo ambigente maiorem, si ex illa minore dicas Adam remuneratione obedientie, nulla interposita morte potuisse mutari; dices aliquid quod recta fides non debeat improbare: si autem sic laudas istam, ut neges illam; profecto et mortibus, et morientium cladibus, quas non ferendo urgentur in mortem, cogeris implere paradisi faciem; atque ita tuam decolorare, ut te uelis fugere, si illam in speculo possis aspicere. Cur enim et posteri primi hominis in paradiso nati, et non solum boni, uerum etiam beati, cogerentur mori, si eos nulla culpa de paradiso exire compelleret, ubi erat lignum uite, et summa ex illo uiuendi potestas, moriendi autem nulla necessitas? A qua necessitate translati sunt Enoch et Elias: in his enim terris erant, ubi lignum uite non erat, et ideo eos ad huius uite finem, communis omnibus necessitas mortis urgebat. Nam quo eos credendum est fuisse translatos, nisi ubi est ipsum uite lignum, unde illis sit potestas uiuendi, nec ulla moriendi necessitas; sicut esset in paradiso hominibus, in quibus nulla peccandi oriretur uoluntas, que illos ibi esse non sineret, ubi nulla equitas mori cogeret? Quapropter exempla Enoch et Elie nos potius quam uos adiuuant. Deus quippe in his duobus ostendit, quid etiam illis quos dimisit de paradiso, prestaturus esset, si peccare noluissent: inde namque eiecti sunt isti, quo traiecti sunt illi. Ubi etiam hoc eis Dei gratia credimus esse collatum, ne haberent unde dicerent, Dimitte nobis debita nostra . In his enim terris, ubi corpus corruptibile eorum animas aggrauabat , ita  confligebant magno agone cum uitiis, ut tamen si dicerent se non habere peccatum, se ipsos deciperent, et ueritas non esset in eis . Qui sane creduntur ad exiguum temporis redituri in has terras, ut etiam ipsi cum morte confligant, et quod primi hominis propagini debetur exsoluant. Unde intelligendum est, quod ii qui peccatum nullum haberent, et filii eorum, si paradisi habitatores in eadem rectitudine permanerent, magis in illa immortalitate persisterent, donec in ampliorem, nulla interposita morte, transirent, si eis qui sic erant in his terris extra paradisum iusti, ut non possent dicere se non habere peccatum, id est, Enoch et Elie tantam diuturnitatem uite fateamur esse collatam. Sed Dominus, inquis, interrogatus de septinuba illa muliere, sua responsione firmauit, propterea nuptias institutas, ut damna mortis fetura suppleret; cessaturam uero munificam fecunditatem, cum mors auara cessauerit. Omnino erras, qui propterea putas instituta esse coniugia, ut decessio mortuorum suppleretur successione nascentium. Instituta sunt namque coniugia, ut filios patribus, et patres filiis, certos faceret pudicitia feminarum. Nam et permixto usu atque indiscreto quarumque mulierum, homines nasci possent: sed certa necessitudo inter patres et filios esse non posset. Si autem nemo peccaret, et ob hoc etiam nemo moreretur; sanctorum numero terminato, quantus futuro sufficeret seculo, hoc seculum finiretur, ubi et non peccandi et peccandi facultas esset, atque illud succederet, ubi quisquam peccare non posset. Si enim anime corporibus exute, possunt esse uel misere uel beate, et tamen peccare non possunt: quis fidelium neget, in regno Dei, ubi erit corpus incorruptibile, quod non grauabit animam, sed ornabit, nec alimentis amplius indigebit, hunc affectum futurum, ut nullius ibi ullum possit esse peccatum, non id agente nulla uoluntate, sed bona? Dominus ergo ubi dixit, cum de resurrectione loqueretur, Neque nubent, neque uxores accipient; neque enim morientur; non ideo dixit, ut propter morientes ostenderet nuptias institutas; sed quia sanctorum numero impleto, non opus esset aliquem nasci, ubi necesse esset neminem mori. Sed, inquis, Adam secuta emendatione a delicto suo asseritur expiatus, et libro Sapientie, et opinione multorum: et tamen, inquis, mortuus est, ut sciremus corporis mortem non pertinere ad supplicium illius peccati, sed ad instituta nature. Quasi uero Dauid duo illa scelera grauia, id est, adulterium et homicidium, non sic expiauerit penitendo, ut ei datam ueniam propheta ipse qui eum terruerat testaretur: et tamen ita ea que Deus fuerat comminatus, legimus subsecuta, ut intelligamus ad hoc profuisse illam ueniam, ne homo qui tanta mala commiserat, sempiterno pro eis supplicio plecteretur. Erat ergo et primo homini, ad quam rem proficeret penitentia, id est, ut eum diuturna, non tamen eterna pena puniret. Unde factum est, quod rectissime creditur, ut eum filius eius, id est, secundum hominem Dominus iehsu, quando ad inferna  descendit, ab inferni uinculis [1 1Kb] solueret. Tunc enim, iuxta librum Sapientie, intelligendus est eductus a delicto suo, ut hoc ille liber non factum dixisse, sed futurum predixisse monstretur, quamuis per uerbum preteriti temporis: sic enim ait, Eduxit illum a delicto suo , quemadmodum dictum est, Eoderunt manus meas , et cetera, que ibi per uerba preteriti temporis [2 1Kb] futura esse dicuntur. Ac per hoc et morte corporis factum est, ut pro peccato penam lueret temporalem; et penitentia non nichil actum est, ut euaderet sempiternam: ubi plus ualuit gratia liberantis, quam meritum penitentis. Non est unde te munias aduersus impetum ueritatis, quo cum tuis machinis in clarissima luce prosterneris, nec in Dei paradisum et mortes et innumerabiles morbos, mortiferis cruciatibus plenos, immittere ulla penitus ratione permitteris. Crede Deo dicenti, Quacumque die ederitis ex eo, morte moriemini . Eo quippe die ceperunt mori, quo separati a ligno uite, quod utique in loco positum corporali, corpori uitam subministrabat, necessitatem mortis conditionemque sumpserunt. Certe [3 1Kb] damna mortis et mors auara, uerba sunt tua: saltem te ista uerba tam dura et horrenda, ut paradiso Dei parceres, admonerent. Tantumne te offendit locus predicatissimus beatorum, ut a te in eum et mors et damnifica et auara mittatur? O inimici Dei gratie, inimici paradiso Dei, quo amplius progredi poteritis, quam ut sanctarum deliciarum dulcedinem amarissimis penis impleatis, nichilque uelitis esse paradisum nisi gehennam minorem?

XXXI. IUL. Porro iam satis multa de Genesi. Transeamus ad apostolum Paulum, quem opinionis sue Manicheus et Traducianus opinantur. Cum ergo de mortuorum resurrectione dissereret, ait: Sicut in Adam omnes moriuntur, ita et in Christo omnes uiuificabuntur . Hoc testimonium usurpasti tu, cum quo nobis causa est: sed quid eo confici putares, quia tu tacuisti, etsi suspicer, tamen confirmare uix possum. Quid enim spectat ad traducem, si omnes in Adam mori dicantur; cum Adam nomen hominis sit, tradux autem peccati et labis Manichee indicium? Nisi forte nichil aliud ipsum Adam, quam peccatum et esse, et sonare fatearis; ut hac appellatione Apostolus omnes mori in peccato pronuntiasse uideatur? Sed hoc propalam insanum est. Quid igitur nouum, si quia Adam sermo hebreus nichil aliud indicat quam hominem , dixerit Apostolus, In Adam omnes moriuntur, et in Christo omnes uiuificabuntur: id est, secundum hominis qui moriuntur naturam, per uirtutem Christi a mortuis excitantur? Huic sententie qui inficiatur, insanit: eiusdem quippe auctoris uirtute, qui in hac uita fecunditatem et mortalitatem instituit, uniuersi excitabuntur e sepulcris, ut recipiat unusquisque propria corporis sui, prout gessit, siue bonum,  siue malum . Hoc itaque dicto Apostoli, quo ait, Sicut in Adam omnes moriuntur, ita et in Christo omnes uiuificabuntur; mortem corporalem que iustis iniustisque communis est, an penalem illam diabolo et impiis deputatam insinuari putas? Si naturalem istam simplicem, que in sanctis etiam pretiosa est , que non solum bonis et malis, uerum etiam hominibus pecudibusque ex equo accidit; hanc, inquam, mortem hic Apostolus indicauit: manifestum est quoniam nomine Ade naturam humanitatis, nomine autem Christi potentiam creatoris et excitatoris ostendit. Sin autem quod ait, In Adam omnes moriuntur; crimen hic uelis intelligi, non naturam; suppetit expositio tam aperta quam certa, uidelicet ut dixerit, Sicut omnes, id est, multi Ade imitatione moriuntur; ita omnes, id est, multi Christi imitatione saluantur. Aut ergo de communi morte locutus est, et naturam indicauit: aut de peccato, et imitationem accusauit [1 1Kb] . Sic enim et post pauca subiunxit: Sicut portauimus, inquit, imaginem terrestris, portemus etiam imaginem illius celestis . Certe susceptio imaginis non poterat imperari, si naturalis in qualitate alterutra crederetur.

AUG. Quis est tam negligens apostolicorum eloquiorum, ut non uideat quod Apostolus de resurrectione corporis disserebat, ubi ait, Sicut in Adam omnes moriuntur, ita et in Christo omnes uiuificabuntur? Sed tu ad dilatanda, non eloquia, sed uaniloquia tua, ubi nulla questio est, ingeris questionem, et queris a me illud quod dictum est, In Adam omnes moriuntur; de qua morte sit dictum. Prorsus de morte corporis dictum est, ista scilicet qua necesse est moriantur boni et mali, non illa qua mortui dicuntur qui eadem morte sunt mali: quas duas mortes, una breui Dominus complectitur sententia, dicens: Sine mortuos sepelire mortuos suos . Est etiam mors, que in Apocalypsi mors secunda dicitur , qua et corpus et anima igne cruciabuntur eterno; quam minatur Dominus ubi dicit: Eum timete, qui habet potestatem, et corpus et animam perdere in gehennam . Quamuis ergo multe mortes inueniantur in Scripturis; due tamen sunt precipue, prima et secunda: prima est, quam peccando intulit primus homo; secunda est, quam iudicando illaturus est secundus homo. Sicut in sanctis Libris multa Dei testamenta commemorantur; quod possunt aduertere, qui diligenter legunt: sunt tamen duo precipua, uetus et nouum. Prima ergo mors cepit esse, quando Adam de paradiso eiectus est, et separatus a ligno uite: mors secunda esse incipiet, quando dicetur, Discedite a me, maledicti, in ignem eternum . Cum igitur de resurrectione corporis loqueretur Apostolus, ait: Per hominem mors, et per hominem resurrectio mortuorum: sicut enim in Adam omnes moriuntur; sic et in Christo omnes uiuificabuntur . Non itaque debemus inquirere, de qua morte agatur hoc loco; manifestum est enim de morte  corporis agi: sed potius debemus attendere, per quem sit mors ipsa de qua agitur, utrum per Deum qui hominem condidit, an per hominem qui peccando causa huius mortis exstitit. Sed hoc, ut dixi, attendere debemus in promptu positum, non quasi abditum querere. Nam et hanc abstulit Apostolus questionem, apertissime dicens, Per hominem mors. Et quis est iste, nisi primus Adam? Ipse est quippe ille, de quo dictum est, Per unum hominem peccatum intrauit in mundum, et per peccatum mors [1 1Kb] : cui e contrario Adam secundus opponitur, qui est forma futuri ; unde et hic dictum est, Per hominem mors, et per hominem resurrectio mortuorum. Sic ergo est accipiendum quod ait, In Adam omnes moriuntur; ut non obliuiscamur quod ait, Per hominem mors. Ideo quippe in Adam omnes moriuntur, quia per hominem mors: sicut ideo in Christo uiuificantur, quia per hominem resurrectio mortuorum. Homo igitur, et homo: sicut ergo unus iste, sic unus est ille; ac per hoc, quia homo secundus est iste, homo primus est ille. Scimus Adam, sicut commemoras, hebrea lingua hominem dici: sed non hinc efficitur quod impudentissime persuadere conaris, ut in eo quod dixit Apostolus, In Adam omnes moriuntur, omnem mortalem hominem significasse credatur; ut scilicet non in illo primo homine, sed in eo quod mortales sunt, existimemus omnes mori. Noli obscurare clara, recta peruertere, implicare simplicia: in illo moriuntur omnes, per quem mors; sicut in illo uiuificantur, per quem resurrectio mortuorum. Et quis est iste, nisi secundus homo? quis ergo est ille, nisi primus homo? Proinde quis iste, nisi unus est Christus? quis ille nisi unus Adam? Itaque sicut portauimus imaginem terrestris hominis, ita portemus etiam celestis. Indicatur illud, hoc imperatur: illud quippe iam presens est, hoc futurum. Et ideo illam portauimus imaginem conditione nascendi, et peccati contagione: hanc autem portamus gratia renascendi; portamus autem interim spe, re uero [2 1Kb] portabimus eam premio resurgendi, et beate iusteque regnandi. Que cum ita sint, mors quidem hominis ita instituti, et in eo constituti loco, ut non moreretur, nisi peccasset, sine dubitatione penalis est: sed Deo per gratiam suam in usum nobis bonum penalia mala nostra uertente, in conspectu Domini pretiosa est mors sanctorum eius. Per illam certant, sicut per disciplinam: Disciplina enim, sicut scriptum est, ad presens non gaudii uidetur esse, sed tristitie; postea uero, uberiorem fructum, his qui per eam certarunt, reddit iustitie . Tu autem, qui mortem corporis etiam in paradiso, etiam peccante nullo, futuram fuisse contendis, hostis es gratie Dei, hostisque sanctorum, quorum mors pretiosa est, per illam certantium intrare atque habitare paradisum. Non enim mortem solam, id est, resolutionem anime a corpore, nolentis tamen spoliari, sed superuestiri, ut absorbeatur mortale a uita ; sed etiam omnes morbos, et omnia  genera malorum, que homines non ualendo ferre moriuntur, quantum ad te attinet, in locum tante felicitatis et quietis immittis: quod errore quanto facias uideo, sed qua fronte nescio.

XXXII. IUL. uerum totum contextum loci ipsius uentilemus. Si, inquit, Christus predicatur quia ex mortuis resurrexit, quomodo quidam dicunt in uobis quia resurrectio mortuorum non est? Si autem resurrectio mortuorum non est, nec Christus resurrexit: si autem Christus non resurrexit, inanis est predicatio nostra, et uacua est fides uestra [1 1Kb] ; inuenimur etiam falsi testes Dei, quia testimonium diximus aduersus Deum, quod suscitauerit Christum, quem non suscitauit. Si enim mortui non resurgunt, nec Christus resurrexit: si autem Christus non resurrexit, uana est fides uestra, quia adhuc estis in peccatis uestris; et qui dormierunt ergo in Christo, perierunt. Si in hac uita in Christo [2 1Kb] speramus tantum, miserabiliores sumus omnibus hominibus. Nunc autem Christus ex mortuis resurrexit primitie dormientium, quoniam quidem per hominem mors, et per hominem resurrectio mortuorum. Sicut enim in Adam omnes moriuntur, ita et in Christo omnes uiuificabuntur. Unusquisque autem in suo ordine; primitie Christus, deinde hi qui sunt Christi, qui in aduentu eius; deinde finis .

AUG. uentilandum totum istum in apostolicis Litteris de corporis resurrectione locum ideo te suscepisse, ut haberes occasionem qua tuum multiloquium copiosa, si dici potest, egestate diffunderes, et ad tot libros implendos tibi euagandi spatia procurares, in ipsa tua prolixa et superuacanea disputatione clarebit.

XXXIII. IUL. Instruxit acerrime disputationem magister egregius, et spem nobis de consortio Mediatoris ingessit, asserens illum hominem, quantum spectat ad substantiam qua nobis iungitur, nichil exceptum habuisse, opinionemque quam infidelitas sciscebat, non minus Christo preiudicare posse quam nobis. Sic ergo miscet negotium Christi et hominum, ut necesse sit in utraque parte credi, quod in altera censeatur. Opinati quippe fuerant per idem tempus homines, quia resurrectio mortuorum futura non esset: non tamen resurrexisse Christum negabant. Arripit hoc Magister Gentium, et pronuntiat necesse esse ut uni preiudicio pars utraque sit peruia, et aut omnes homines resurrecturi, aut nec Christus resurrexisse credatur. Certe hanc uim in disputando Apostolus non haberet, si secundum Manicheos et eorum discipulos Traducianos, carnem Christi a nature nostre communione distingueret.

AUG. Manichei non sunt, qui carnem Christi a nature nostre communione [3 1Kb] distinguunt; sed qui nullam carnem Christum habuisse contendunt. Nobis itaque iungendo Manicheos, anathemandos uobiscum [4 1Kb] atque damnandos, etiam eorum subleuas causam, dicens eos carnem Christi a nature nostre communione  distinguere: quasi carnem Christum habere fateantur, quam quoquo modo a nostra carne distinguant. Dimitte illos multum a nobis, multumque et a uobis, in ista de carne Christi questione distantes: nobiscum age quod agis; quia nobiscum carnem Christi, etsi dissimiliter, confiteris. Nec nos enim eam a nature atque substantie carnis nostre, sed a uitii communione distinguimus. Caro est enim nostra peccati: propter quod illa dicta est, non similitudo carnis, quia uera caro est; sed similitudo carnis peccati, quia peccati caro non est. Si ergo peccati caro, caro nostra non esset; quomodo, rogo te, similitudo carnis peccati caro Christi esset? An usque adeo desipis, ut dicas aliquid simile esse, sed cui simile sit non esse? Hilarium audi catholicum antistitem, quem certe quidquid de illo sentias, Manicheum non potes dicere: qui cum de Christi carne loqueretur, »Ergo cum missus est,« inquit, »in similitudine carnis peccati, non sicut carnem habuit, ita habuit et peccatum; sed quia ex peccato omnis caro est, a peccato scilicet Adam parente deducta, in similitudine peccati carnis est missus, existente in eo, non peccato, sed peccati carnis similitudine.« Quid ad ista dicturus es, improbissime, loquacissime, contumeliosissime, calumniosissime? Numquid et Hilarius Manicheus est? Sed absit ut tuas accipere dedigner iniurias, non solum cum Hilario, ceterisque ministris Christi; sed etiam cum ipsa carne Christi, cui tantam facere non expauescis iniuriam, ut audeas eam cequare cetere hominum carni, quam carnem constat esse peccati; si non mendaciter dictum est, Christum in similitudine carnis uenisse peccati .

XXXIu. IUL. Nunquam quippe diceret, Si mortui non resurgunt, nec Christus resurrexit: cui poterat referri, Sed Christus, quoniam de uirgine natus est, peculiariter resurrexit; homines autem, quia nati sunt de commixtione diabolica, non resurgunt. uerum ille protinus referret, Et que fuit resurgendi uanitas, si nec spei nostre nec magisterio parabatur? Que enim esset ratio docendi, que grauitas exempli, si natura in nobis dissimilis, et spe conregnandi, et ui careret imitandi? Procul igitur, et nimis procul fides Apostoli ab hac opinione consistit. Eodem plenus spiritu, quo etiam Petrus, scit Christum pro nobis ob hoc mortuum, ut nobis donaret exemplum, ut sequeremur uestigia eius . Et quia causam tanti mysterii, sacrificium nouit et exemplum fuisse, pronuntiare non dubitat, imo diligenter inculcat, quia non accesserit homo Christus aliquo, a quo quisquam nostrum nature sue preiudiciis arceatur. Si, inquit, resurrectio non est mortuorum, neque Christus resurrexit. Si autem Christus ex mortuis resurrexit, quomodo dicunt quidam in uobis quia resurrectio mortuorum non est? Id est, si confitemini eiusdem illum secundum hominem, cuius nos, fuisse nature, qua ratione uel in illo factam resurrectionem, uel in reliquis non futuram putatis? Premissis conditionibus, implet ex omni parte sententiam: Nunc autem, inquit, Christus resurrexit ex mortuis;  erit ergo resurrectio mortuorum.

AUG. Resurrectionem mortuorum non esse putantibus, et tamen Christum resurrexisse credentibus, propterea dicitur, Si resurrectio mortuorum non est, neque Christus resurrexit; quia Christus ideo resurrexit, ut resurrectionis [1 1Kb] mortuorum edificaret fidem, in carne resurrecturos homines ostendens, sicut ipse homo factus resurrexit in carne. Ac per hoc consequens erat, ut negarent resurrexisse Christum, qui resurrectionem non crederent esse mortuorum. Unde quia isti, cum quibus agebatur, illud negare non poterant; hoc quoque debebant ablata caligine confiteri. Nam si propter aliquam Christi differentiam, recte sibi homines uidentur resurrectionem negare mortuorum, et tamen resurrectionem Domini non negare; possunt et alia dicere, que multa reperiunt, quibus errorem suum defendere sibi uideantur. Quid si enim, cum audierint, Si mortui non resurgunt, neque resurrexit Christus; respondeant et dicant, Sed ille non tantum homo, uerum etiam Deus est; quod aliorum hominum nemo? Ille secundum ipsum hominem de Spiritu sancto natus et [2 1Kb] ex uirgine Maria; quod aliorum hominum nemo ille: potestatem habuit ponendi animam suam, et iterum sumendi eam ; quod aliorum hominum nemo: quid ergo mirum, si a mortuis resurgere potuit; quod aliorum hominum poterit nemo? Si ergo ista dicant, quia Christum solum resurrexisse concedunt, ceteros nolunt; numquid ideo illas Christi tam magnas a ceteris differentias negaturi sumus, ut aliorum quoque mortuorum resurrectionem de Christi cum eis equalitate [3 1Kb] persuadere possimus? Sic ergo nec istam differentiam denegantes, qua fatemur solam carnem Christi, non ut aliorum fuisse carnem peccati, sed carnis peccati similitudinem; non ideo tamen solam resurrexisse, sed aliorum quoque resurrecturam esse defendimus, et sic defendimus, ut dicamus quod Apostolus dixit, Si mortui non resurgunt, neque Christus resurrexit: resurrexit autem Christus; resurgunt igitur mortui. Neque enim quia non eadem sunt in utraque carne originis merita, ideo non est eadem terrena mortalisque substantia. Habet quidem differentiam suam similitudo carnis peccati, qua discernitur a carne peccati: sed absit ut Christus eis se disparem faciat resurgendo, quibus se uoluit equare moriendo. Non itaque propterea debemus similitudinem carnis peccati carni equare peccati, quantum attinet ad differentiam pertinendi ad peccatum et non pertinendi, quia noluit [4 1Kb] esse inter utramque carnem differentiam resurgendi et non resurgendi, qui noluit esse non moriendi atque moriendi. Imitatio autem quam, suffulcis. ubi non opus est, quid ad istam causam ualet? Imitatio quippe in uoluntate est; sed cum bona est, preparatur, sicut scriptum est, uoluntas a Domino . Nemo ergo imitatur, nisi uelit: moritur  autem homo et resurgit, uelit nolit. uerum et ipsa imitatio non semper tunc fit, quando eadem natura est imitandi, que imitantis: alioquin Angelorum, quorum diuersa natura est, iustitiam et pietatem non possemus imitari; quod tamen nos a Domino poscere in oratione, cum dicimus, Fiat uoluntas tua sicut in celo et in terra , etiam ipse confessus es . Nec Deum Patrem imitaremur, cuius a nobis longe diuersa natura est: tamen Dominus ait, Estote sicut Pater uester qui in celis est ; et per prophetam dicitur, Sancti estote, quia ego sanctus sum . Non ergo ideo Christum non possumus imitari, quia ille in similitudine carnis peccati in hoc seculo fuit, nos autem in carne peccati.

XXXu. IUL. Has uires exseramus in traducem, dicamusque: Si Christus, qui homo factus est, non habuit naturale peccatum; quomodo dicunt quidam in uobis quia imagini Dei prauitas dominetur ingenita? Si autem in natura malum est; et Christus, qui in eadem natura deprehenditur, sub regno diaboli est constitutus. Si autem ille creditur reus, inanis est predicatio nostra, et uacua est fides uestra: inueniuntur autem falsi testes Apostoli, quia testimonium dixerunt aduersus Deum, quod Filium suum, ex semine Dauid secundum carnem, innocuum sanctumque formauerit, si eum maledicti seminis crimen infecit. Prorsus si in tali Christo speramus, miserabiliores sumus omnibus hominibus. Nunc autem Christus non minus uerus homo, quam uerus Deus, de Adam stirpe generatus, factus ex muliere, factusque sub lege, nullum fecit, et ideo nullum habuit peccatum. Apparet igitur crimen uoluntatis esse, non seminis.

AUG. Ex hoc certe quasi fundamine tota ratiocinationis tue structura consurgit, quod primum posuisti, dicens: Si Christus, qui homo factus est, non habuit naturale peccatum; quomodo dicunt quidam in uobis quia imagini Dei prauitas dominetur ingenita? istaque propositione conuulsa et effossa, quidquid deinde tanquam subsequens addidisti, facillima labe subuertitur. Non enim sequitur ut si Christus, qui homo factus est, non habuit naturale, hoc est, originale peccatum, nulla imagini Dei prauitas dominetur ingenita: quoniam non sequitur ut si nichil habuit prauitatis similitudo carnis peccati, nichil habeat prauitatis cui est ista similis, id est, caro ipsa peccati; imo uero id sequitur, ut si est similitudo carnis peccati, sit etiam caro peccati. Quia omne simile, alicui simile sit necesse est: et si solus habuit Christus ueram quidem carnem, sicut ceteri homines, sed tamen carnis peccati non proprietatem, sed similitudinem; non solum necesse est ut sit alia cui hec similis sit caro peccati, sed omnium ceterorum hominum non sit nisi caro peccati. Quapropter etsi malum est in carne peccati, non est tamen in Christo, qui uenit in carne uera, non tamen in carne peccati, sed in similitudine carnis peccati, carnem sanare peccati. Non ergo ille creditur reus, sed ab illo noster soluitur reatus, et originalis,  et additus. Unde nec inanis est Apostoli predicatio, qui non predicaret in Christo similitudinem carnis peccati, nisi aliorum carnem sciret esse peccati. Nec uacua est fides nostra, qua uacuatur heresis uestra. Nec falsi testes inueniuntur Apostoli, qui similitudinem carnis peccati discernunt a carne peccati, quod non facit heresis uestra; et sic ex semine Dauid euangelizant Christum, ut tamen de Spiritu sancto natum asserant et uirgine Maria, non de carnis concupiscentia, ut similitudinem carnis peccati haberet, carnem uero peccati habere non posset. Nec miserabiliores sumus omnibus hominibus ista credentes; sed carnem Christi a carne peccati non esse discretam, magna miseria credimus. Proinde argumentationem tuam uana conclusione determinas, dicens: Apparet igitur, crimen uoluntatis esse, non seminis. Hoc omnino inaniter intulisti: quoniam superiora, ex quibus eam confectam putas, consequentia non esse monstraui; et procul dubio, quia in paradiso esse possent, nulla esse post paradisum uitia nascentium, nisi mala uoluntate primorum gignentium uitiarentur et semina. Cur non ergo potius tibi dicitur , Si Christus homo in similitudine carnis peccati ad homines missus est, quomodo non quidam in uobis, sed omnes uos dicitis, aliam cui sit ista similis, carnem non esse peccati, si non est alia caro peccati? Si Christus non habuit similitudinem carnis peccati, inanis est predicatio eius qui hoc dixit, inanis est et fides Ecclesie catholice que hoc credidit; inuenitur autem et falsus testis Apostolus, qui testimonium dixit aduersus Christum, quia similitudinem carnis peccati habuit, quam non habuit. Sed si hoc credimus, fidelibus non sociamur hominibus. Nunc autem Christus missus [1 1Kb] est in similitudine carnis peccati; quia solus ueram carnem sic habuit, ut non esset caro peccati, sed eius similitudo: ac per hoc necesse est ut fateamur, carnem ceterorum hominum esse peccati, cui similis facta est uera caro Christi, sed non caro peccati.

XXXuI. IUL. Confodiuntur nempe Manichei, et peccatum naturale credentes, et resurrectionem carnis negantes. Nunc autem, inquit, Christus resurrexit a mortuis primitie dormientium; quoniam quidem per hominem mors, et per hominem resurrectio mortuorum. De resurrectione hic Apostolus non generali loquitur, quam experturi sunt etiam scelesti, etiam profani homines; sed de eorum tantummodo, qui transferentur in gloriam. Beatam ergo resurrectionem puro nomine resurrectionis ostendit, cuius comparatione, illa impiorum quasi non sit resurrectio, preteritur [2 1Kb] . Hic ergo Apostolus non solum resurrectionem, ut dixi, que bonis malisque communis est, sed resurrectionem inculcat beatam: et licet non sit unum resurrectio et beatitudo resurrectionis, sicut nec resurrectio et resurrectionis miseria unum est; tamen  quia beatitudo eterna absque resurrectione non est, nomine eius illa quoque felicitas, que excitationem haud penitendam facit esse, signatur. Ut si aliquis industriam, uires, et studia diuersa collaudans, compendio ea uite uelit ostendere, uerbi gratia, eruditam illius uitam, elegantem huius, impigram appellet alterius; non utique admouerit distinctionem, ut idem uita quod industria, quod elegantia, quod fortitudo uideatur: aliud est quippe uiuere, aliud studere; uerumtamen nisi uixeris, nullus studebis. Ita etiam non est idem resurrectio quod beatitudo; est quippe misera excitatio cinerum: tamen nullus regnabis, nisi ante resurrexeris. Mors ergo corporis et resurrectio corporis e regione consistunt: si mors esset uniuersa penalis, esset quoque uniuersa resurrectio premialis: nunc autem est resurrectio penalis omnium, qui ignibus deputantur eternis: ergo et mors non supplicialis est, sed naturalis. Sicut enim non facit generaliter mors corporis, ut peniteat interiisse; sic non facit generaliter resurrectio, ut placeat reuixisse. uerum et istius bonum in remuneratione surgentium, et illius amaritudo in adustione punitorum est: que utraque pro meritis consequuntur. Apparet igitur Apostolum non de morte naturali, sed de criminosorum, quam infelicem facit pena perpetua; nec de resurrectione communi, sed quam beatam facit gloria sempiterna, disserere: nec ubi de personis disputat preiudicium [1 1Kb] inferre creaturis, sed saluis semper distinctionibus latisque limitibus naturarum et uoluntatum, sic miscere nonnunquam uocabula, ne specialitas rerum confusione depereat. Per hominem ergo mors, et per hominem resurrectio mortuorum: non hic ab homine mortem conditam; sed in homine apparuisse denuntiat: sicut et resurrectionem mortuorum non dicit ab homine factam, hoc est, a Christo; sed in homine, sicut ad Philippenses idem magister: Obediens, inquit, factus est usque ad mortem, mortem autem crucis; propter quod et Deus illum exaltauit, et donauit illi nomen super omne nomen [2 1Kb] . Petri quoque apostoli in hoc concurrit assertio: uiri Isrelite, audite: Iesum uirum Nazarenum approbatum a Deo in uobis per manus iniquorum interemistis, quem Deus suscitauit solutis doloribus inferni. Et item: Hunc Iesum Deus resuscitauit, cui omnes nos testes sumus . Ibi ergo sicut proprium erat hominis sine deitatis iniuria obire mortem, ita proprium diuinitatis hominem illum a mortuis excitare. Quod autem Deus pronuntiatur operari ex persona uerbi, ipse quoque Christus facit. Sic enim dixerat: In potestate habeo ponere animam meam, et in potestate habeo sumere illam . Cum ergo sit Filii una persona, tamen distinctione legitima aliud applicatur carni, aliud deitati. Per hominem ergo mors, et per hominem resurrectio mortuorum, manifestata,  non creata: ceterum utrumque institutum per Deum est; sed in Adam mortis conditio, in persona uero Christi primitie resurrectionis claruerunt. Hic ergo ubi dicit Apostolus, Per hominem mors: si per uoluntatem eius dicas, nichil pertinet ad naturam; si per naturam, nichil spectat ad culpam. Homines nempe, alterum mortis, alterum resurrectionis ex aduerso locauit, istum secundum nolens illi subdere. Et sequitur, Sicut in Adam omnes moriuntur, ita et in Christo omnes uiuificabuntur. Hoc ergo quod ait, Omnes in Christo uiuificabuntur, etiam de impiis, an tantum de fidelibus dicit? Si de impiis, quod omnes uiuificentur in Christo; ergo nullus in pena est: si de fidelibus; non ergo uniuersi uiuificantur in fide Christi, sed tantum fideles, quamuis omnes omnino uirtute ipsius, qua conditi fuerant, excitentur. Si ergo de morte corporis loquitur, In Adam omnes moriuntur: nullus hoc nomine indicatur reatus, quando in eodem Adam et Christus mortuus inuenitur; neque enim secuta esset ueritas resurrectionis, nisi precessisset ueritas mortis. Igitur in Adam pronuntiat Apostolus omnes mori. Si hec mors non indicat aliud quam corporis resolutionem [1 1Kb] ; nichil spectat profecto ad naturale peccatum, nec quidquam preiudicat innocentibus, si in Adam mori dicantur, in quo et Christus est mortuus. Sin autem hoc quod ait, In Adam omnes moriuntur, ad peccatum uis animi, et non ad mortem solum, sed ad mortem ream et miseram pertinere, id est, quam deputata criminibus [2 1Kb] pena consequitur: in ea autem uidelicet gehenna nec Christus potuit esse, nec sancti: igitur nec innocentibus preiudicat, qui ut nichil boni, ita nichil mali uoluntarii habent; sed hoc solum retinent, quod a Deo facti sunt; quos iure Baptismatis consecramus, ut qui eos fecit condendo bonos, faciat innouando et adoptando meliores. Quod itaque dicit Apostolus, Sicut in Adam omnes moriuntur, ita et in Christo omnes uiuificabuntur: abest tantum ab ista suspicione traducis Manichee, quantum Christus a peccato, qui et iniquitatem non habuit, et minus de hominis natura nichil habuit.

AUG. Quid est, quod aduersus nos disputans dicis, »Confodiuntur nempe Manichei, et peccatum naturale credentes, et resurrectionem carnis negantes?« Numquid nos, sicut illi, aut peccatum tribuimus aliene nature, aut carnis resurrectionem negamus? Prorsus Manichei confodiantur a uobis, qui uobiscum confodiuntur a nobis, et quando adiuuantur a uobis [3 1Kb] . In eorum quippe adiutorium discordiam carnis et spiritus peccato Ade negatis esse tribuendam; ut illi huius mali causam requirentes siue reddentes, alienam mali naturam Deo bono ceternam commixtam nobis esse concludant. Exponis deinde sequentia, ubi de carnis resurrectione Apostolus disputat, et dicis, »non eum loqui de resurrectione communi, bonorum  scilicet et malorum; sed eorum tantum, qui transferentur in gloriam.« Ita est quidem: tamen de resurrectione corporis loquitur. Huic ergo e contrario mors opponitur corporis, eisque, id est morti corporis et resurrectioni, singuli distribuuntur auctores, homines duo: Quoniam per hominem mors, et per hominem resurrectio mortuorum. Et ipsi homines duo propriis etiam nominibus exprimuntur, ut de quibus hoc dictum sit, euidenter appareat, atque additur: Sicut enim in Adam omnes moriuntur, sic et in Christo omnes uiuificabuntur. Moriuntur, ait; non ait, Morientur: ex altera uero parte non ait, uiuificantur; sed, uiuificabuntur [1 1Kb] . Nunc enim moriuntur ex pena, tunc uiuificabuntur ex premio. Non itaque de illa morte nunc loquitur, que futura est eis qui cum anima et corpore igne cruciabuntur eterno; alioquin ex utraque parte uerbum futuri temporis poneret, et sicut dixit, uiuificabuntur, ita diceret, Morientur. Cum uero dixit, moriuntur, quod utique nunc fit; uiuificabuntur autem, quod tunc fiet: satis ostendit se de illa morte agere, in eo quod dicit, Per hominem mors, que animam dissoluit a carne: quamuis et ad illam mortem futuram [2 1Kb] pertineant, que secunda mors dicitur, qui reatum quem per Adam generatione traxerunt, per Christum regeneratione non soluunt. Nunc proinde quia de resurrectione corporis loquitur, que futura est, cui opponit e contrario mortem corporis, que nunc fit; et duo ista contraria singulos auctores habent, Adam mors, Christum resurrectio mortuorum: sicut intelligitur resurrectio illa premialis, ita esse intelligenda est mors ista penalis. Premio quippe a contrario non opponitur natura, sed pena. Et ideo isto loco, ubi resurrectio corporis opponitur morti corporis, non de communi resurrectione agit Apostolus, que ad iustos et iniustos pertinet; sed de illa potius, in qua erunt qui uiuificabuntur in Christo, non qui damnabuntur a Christo: quamuis utrosque ipse resurgere faciat, cuius uocem audient omnes qui in monumentis sunt; et procedent qui bene fecerunt, in resurrectionem uite; qui autem mala egerunt, in resurrectionem iudicii  Ideo ergo, ut dixi, eam uolui [3 1Kb] commendare, que ad beneficium Christi pertinet, non etiam illam, que tantum ad iudicium; ut quoniam ista premialis est, mors quoque corporis, que a contrario huic opponitur, ostendatur esse penalis. Sicut enim uite mors, ita premio pena contraria est: per quam penam, id est, corporis mortem, quoniam sancti martyres certauerunt atque uicerunt, mors eorum in qua nunc dormiunt in conspectu Domini, non suo genere, sed illius munere pretiosa est . Etiam pene quippe sanctorum, sine dubitatione pretiose sunt: sed non quia pretiose sunt, ideo pene non sunt; sicut non  quia pene sunt, ideo pretiose sunt; sed quia pro ueritate suscepte, uel cum pietate tolerate sunt. Hunc sensum sanum et catholicum si teneres, non in paradisum Dei, hoc est, in locum sanctarum deliciarum, non solum mortium penas, uerum etiam mortiferarum ualetudinum mitteres. Omnis autem pena hominis quid est, nisi pena imaginis Dei? que si infertur iniuste, profecto a quo infertur, iniustus est. Quis porro dubitet quod iniuste inferatur pena imagini Dei, nisi hoc culpa meruerit? Solus enim mediator Dei et hominum, homo Christus iehsu sine culpa pertulit [1 1Kb] penam, ut nostram scilicet et culpam uacuaret et penam; non eam penam que luenda [2 1Kb] in hoc maligno seculo fuit, sed que nobis debebatur eterna. Et tamen ipse etiam nostrum in se affectum, morte propinquante, suscipiens: Pater, inquit, si fieri potest, transeat a me calix iste . Qui utique potestatem habebat ponendi et sumendi animam suam: sed mortem, quam nulla culpa precedente, pro nobis uoluntate, non necessitate suscepit, penam tamen esse his uerbis suis Deus ille magister ostendit, quam solus pro nostra sine ulla sua iniquitate sustinuit. Si ergo ista gloria misericordie Christi, qua pro nobis penam sine culpa pertulit, singularis est, ut non quidem in carne peccati, sed propter similitudinem carnis peccati, in Adam tamen, a quo descendit caro peccati, etiam ipse moreretur: procul dubio ceteri homines in hoc maligno seculo, quod extra paradisum est, penas quascumque patiuntur a natiuitate usque ad mortem, in quibus penis utique patiuntur et mortem, pro suis peccatis uel nascendo tractis, uel male uiuendo additis, merito digneque patiuntur sub iusto et omnipotente iudice; qui utique nec faceret, nec sineret inferri penas imaginibus suis, sine cuius uoluntate nec passer cadit in terram , nisi iuste sciret inferri. Et quid est iuste, nisi merito peccatorum, uel examinatione uirtutum; ita ut remissis etiam peccatis, pignus quod renati accipiunt salutis eterne, in futurum eis seculum possit, hic autem soluant, quidquid in huius seculi penalis uanitate et malignitate soluendum est? Quid est ergo quod dicis, »Ideo baptizari paruulos, ut quos Deus fecerat condendo bonos, faciat innouando et adoptando meliores?« Bonos quidem fecit, quia omnis natura in quantum natura est, bona est: sed quos fecit bonos, non iniuste faceret uel sineret esse miseros. Quamuis et tu, qui eos innouari dicis, duce e uetustatem ueteris hominis, cum sint nascendo utique noui, incautus et nesciens confiteris. Compelleris igitur unum ex his tribus eligere, ut aut paradisum impleas penis hominum; aut iniustum Deum dicas in penis imaginum eius, quas patitur innocentia paruulorum; aut quia hec duo detestanda et damnanda sunt, agnoscas originale peccatum: et sic intelligas, omnes qui morte corporis moriuntur, in Adam mori,  quia per ipsum hominem [1 1Kb] mors, id est, per culpam eius et penam; et omnes qui resurrectione corporis non damnantur, sed uiuificantur, in Christo uiuificari, quia per ipsum hominem resurrectio mortuorum, id est, per iustitiam eius et gratiam. Quia enim est penalis [2 1Kb] corporis mors, ideo illi resurrectionem corporis tantummodo premialem [3 1Kb] , e contrario uidemus oppositam.

XXXuII. IUL. Unusquisque autem in suo ordine: primitie Christus, deinde hi qui sunt Christi in aduentu eius, deinde finis. Idem, et alibi: Qui est primogenitus, inquit, ex mortuis . Deinde hi qui sunt Christi: id est, sancti rapiuntur in nubibus . Post hoc finis: quoniam hi ibunt in regnum eternum, impii uero in ignem eternum . Cum tradiderit regnum Deo et Patri, cum euacuauerit [4 1Kb] omnem principatum, et omnem potestatem, et uirtutem: oportet enim eum regnare, donec ponat inimicos omnes sub pedibus eius: omnia enim subiecit subtus pedes eius; nouissima autem inimica [5 1Kb] destruetur mors. Cum autem dixerit, Omnia ista subiecta sunt, sine dubio preter illum qui illi subiecit omnia: nam cum subiecta fuerint illi omnia, tunc et ipse subiectus erit ei qui sibi subiecit omnia, ut sit Deus omnia in omnibus . Regnum Dei et Patris est, ut impleto numero sanctorum qui in eius prescientia continetur, omnis principatus et uniuersa uirtus aduersarie potestatis intereat. Oportet quippe hanc efficientiam tanti esse mysterii, ut omnes inimici iustitie sub diuinis pedibus collocentur. Quod tunc fiet, cum destructam se et uictam ab omnibus sanctis mors eterna conspiciet. Cum autem fuerint tam Christo quam corpori eius omnia illa potestatum genera regni manifestatione subiecta, multo maxime congregatio omnis glorificata sanctorum esse Deo subdita non desistet; sed totum corpus dignum regno celorum, quod sub Christo capite construitur, diuine uoluntati perfecta affectione coherebit, ut exstincta omni cupiditate culparum, Deus et contineat cunctos, et compleat.

AUG. In hac parte disputationis tue nichil pene, quod ad causam que inter nos agitur pertineat, prosecutus es. Cur enim totum locum istum, ubi de resurrectione corporis Apostolus disserit, inserendum putasti, nisi propter illud quod ait, Sicut in Adam omnes moriuntur, ita et in Christo omnes uiuificabuntur? Quia scilicet corporis mortem non uultis peccato primi hominis tribuere, sed nature: quam sic in illo homine primo dicitis institutam, ut siue peccaret, siue non peccaret, moriturus esset. Unde satis ibi existimo esse responsum. Quamobrem pretermissis eis, in quibus exponendis superfluo te dilatare  uoluisti, illud quod ait Apostolus, Nouissima inimica destruetur mors, discutiendum forsitan sit, de qua morte sit dictum; utrum de ista que nunc est, qua de corpore exire anima compellitur; an de illa qua de corpore anima exire non sinitur, ut simul utrumque sempiterno igne crucietur: que mors utique nondum est, sed futura est: neque tunc destruetur, sed potius esse tunc incipit; quam nunc nondum esse quis ambigit? Hec autem, que tunc in omnibus corpore morientibus frequentatur, cui contraria est corporis resurrectio, de qua ut hec omnia diceret Apostolus disputabat; hec, inquam, que nunc agitur, usitata et omnibus nobis nota mors corporis, tunc utique nouissima destruetur, cum corruptibile hoc induerit incorruptionem, et mortale hoc induerit immortalitatem . Quod procul dubio de resurrectione corporis que tunc erit, contra mortem corporis que nunc est, dictum esse perspicimus. Quapropter, si mors eterna que nunquam fuit, non potest tunc destrui, quando esse potius incipit, nec unquam destruetur, quia semper erit; restat ut ista que nunc est, ipsa nouissima, hoc est, in fine destruatur, quando fiet resurrectione [1 1Kb] carnis ut non sit. Porro inimica quomodo esset, si naturalis ita esset, ut penalis non esset? Penalis autem sub iusto et omnipotente iudice [2 1Kb] nullo pacto esset, nisi meritis peccati accidisset. Iam tandem sensum tuum, rogamus, emenda; et paradisum beatorum, quem penis hominum contaminaueras, munda. Dici autem non potest, quantum mihi placeat, quod dixisti, In regno celorum futurum esse, ut exstincta omni cupiditate culparum, Deus et contineat cunctos, et compleat. O utinam tue huius sententie commonitione te corrigas, et cupiditatem culparum, que in carne nostra nunc, etiam cercita, nobis repugnare non desinit, tunc uero, ut rectissime confiteris, exstincta nulla erit, iam non te libeat laudare ut aliquod bonum, sed ut malum potius accusare! Ipsa est enim tua illa suscepta, qua caro concupiscit aduersus spiritum, ut necesse sit etiam spiritui aduersus carnem concupiscere , ne committatur unde homo damnetur. Quod discordie malum, rei utriusque bone et a Deo bono [3 1Kb] condite, id est carnis et spiritus, per preuaricationem primi hominis in naturam uertisse, proclamat, neque Manicheus, neque Manicheorum adiutor, sed destructor Ambrosius .

XXXuIII. IUL. Alioquin, inquit, quid facient qui baptizantur pro mortuis, si omnino mortui non resurgunt? quid et baptizantur pro illis? Quid et nos periclitamur omni hora? Quotidie morior per uestram gloriam, quam habeo in Domino. Si secundum hominem pugnaui bestiis Ephesi, quid mihi prodest, si mortui non resurgunt? Manducemus et bibamus, cras enim moriemur. Si, inquit, ista spes future glorie, qua Deus omnia in omnibus erit, impia infidelitate quatiatur,  negeturque resurrectio mortuorum, quid facient qui baptizantur pro mortuis? Natus hinc error aliquorum est, putantium inter exordia Euangelii eum morem fuisse, quo [1 1Kb] astantes pro cadaueribus profiterentur, et aqua Baptismatis etiam defunctorum membra perfunderent: quod apparet de imperitia contigisse. Hoc enim quod ait Apostolus, Baptizantur pro mortuis, nichil aliud indicat, quam illud quod ad Romanos dixit, Consepulti illi sumus per Baptisma in mortem : id est, Qua gratia, tali ad Baptismatis [2 1Kb] susceptionem animo accedimus, ut membra nostra mortificemus in posterum, et pro mortuis omnino degamus, si spes non est, quia post mortem uiuamus? Cur autem et quotidianis, inquit, subdor periculis, in mortem iugiter incidens, quam inferunt persequentes, ut de uestris ante Deum possim profectibus gloriari, si mortui non resurgunt? Cur autem et secundum hominem pugnaui bestiis Ephesi, id est, cur sustinui bestialem seditiosorum furorem, si adhuc nutat quod mortui resurgunt? Nolite seduci: bonos mores corrumpunt colloquia mala. Ignorantiam enim Dei quidam habent: ad confusionem uobis dico . Difficultatem rei exemplis edomat, et dicit nichil esse impossibile, cum omnipotentia pollicetur effectum. Sed sicut resurrectionem corporum seminum collatione commendat, ita etiam resurgentium diuersitatem creaturarum uarietatibus aperit: totum tamen loquitur de resurrectione beatorum. Seminatur, inquit, in ignominia, surget in gloria; seminatur in infirmitate, surget in uirtute; seminatur corpus animale, surget corpus spirituale. Hoc certe nisi in sanctis impleri non potest: impii quoque [1 1Kb] non in gloriam excitantur, sed in opprobrium, sicut propheta asserit, sempiternum . Hic opportune distantiam nature atque gratie facit, recordaturque testimonii ueteris quo dictum est, Factus est homo primus Adam in animam uiuentem: subditque de suo, nouissimus Adam in spiritum uiuificantem. Ostenditque immortalitatis dona ad uiuificantem spiritum pertinere: animam uero solum uiuentem, ad naturam quandoque morientem. Non est ergo, inquit, hoc uiuens quod uiuificans: uiuificans est, qui confert immortalitatem, quam Christo applicat: uiuens est autem, qui uita utitur [2 1Kb] , sed non excludit mortalitatem. Ergo hoc utramque sententiam fine discreuit, ut ostenderet Adam factum esse uiuentem, sed non immortalem; Christum autem in spiritum, non solum uiuentem, uerum etiam conferentem resurrectionem, suis gloriosam, omnibus eternam.

AUG. Numquid ideo moriturus fuerat Adam, etiamsi non peccasset, quia in corpore animali, non spirituali, erat factus? Prorsus erras, si propterea necesse nobis esse arbitraris, paradisum Dei mortibus penisque morientium, postremo ignominia, infirmitate, corruptione, in quibus nunc animalia hominum corpora seminantur, implere. Lignum enim uite, quod in paradiso suo plantauit Deus, etiam corpus animale defendebat a morte, donec perseuerantis obedientie merito, in gloriam spiritualem, quam resurgentes habituri sunt iusti, sine morte interueniente transiret. Iustum enim erat ut imago Dei nullo fuscata et obsoleta peccato, tali insereretur corpori, quamuis de terrena materie creato atque formato, ut ei de ligno uite subministrata uiuendi stabilitas permaneret; ac uiueret interim per animam uiuentem, quam nulla ab illo necessitas separaret; atque inde, propter obedientiam custoditam, ad uiuificantem spiritum perueniret, ita ut non ei subtraheretur hec uita minor, ubi et mori et non mori posset, sed illa amplior adderetur, ubi uiueret sine ullius ligni beneficio, morique non posset. Nam quero a te in quali corpore nunc esse existimes Eliam et Enoch; animali, an spirituali? Si dixeris, Animali: cur non uis credere Adam, et Euam, et posteros eorum, si preceptum Dei nulla preuaricatione uiolarent, quamuis in corpore animali, ita fuisse uicturos, ut nunc [3 1Kb] uiuunt isti? Quandoquidem ibi erant illi, quo translati sunt isti; et illic uiuunt, isti, unde ut morerentur eiecti sunt illi. Corporale namque lignum uite sic  uitam subministrabat corporibus animalibus, sicut spirituale lignum uite, quod est Dei sapientia, uitam salutifere doctrine sanctis mentibus subministrat. Unde nonnulli diuinorum eloquiorum etiam catholici tractatores paradisum spiritualem commendare maluerunt; non tamen historie resistentes, que ostendit euidentius corporalem. Si uero Enoch et Elie spirituale iam corpus esse responderis: cur non primorum hominum, et eorum qui ex illis per seriem successionis nascerentur, si nullum peccatum existeret, quod illos a ligno uite merito separaret, animale corpus in spirituale potuisse transire sine morte media confiteris [1 1Kb] , ne paradisum Dei, ne locum felicium gaudiorum, penis mortium atque [2 1Kb] morientium, et innumerabilibus mortiferorum morborum cruciatibus implere cogaris?

XL. IUL. Sed non primum, inquit, quod spirituale est; sed quod animale: deinde, quod spirituale est. Primus homo de terra, terrestris; secundus homo de celo, celestis: sicut portauimus imaginem terrestris, portemus et imaginem illius celestis. Aperte nempe transit ad studia, uultque tantum interesse inter preteritam nostram et presentem conuersationem, quantum interest inter mortalitatem et immortalitatem. Primus, inquit, homo de terra, terrestris; secundus homo de celo, celestis: nomine substantiarum propositi indicat diuersitatem. Neque enim Christus, quem hominem celestem uocat, carnem suam de celo deposuit, quam de semine Dauid, de semine Adam, et intra mulierem de mulieris carne suscepit, Terrestrem ergo et celestem refert ad uirtutes et uitia. Denique sequitur: Sicut portauimus imaginem terrestris; portemus etiam imaginem illius celestis. Sic et ad Romanos: Humanum est quod dico, propter infirmitatem carnis uestre: sicut enim exhibuistis membra uestra seruire immunditie, et iniquitati ad iniquitatem; ita nunc exhibete membra uestra seruire iustitie in sanctificationem . Tenorem uero sequens exhortationis assumpte, subdit, quod nisi intelligatur, omnia eius uidebitur dicta subruere: Hoc ergo dico, fratres, quia caro et sanguis regnum Dei possidere non possunt, nec perpetuitatem interitus possidebit. Nempe in his locis, in quibus nichil aliud quam de affirmanda carnis resurrectione laborauerat, quam dixerat in regni gloria collocandam, nunc pronuntiat, quia caro et sanguis regnum Dei possidere non possunt. Si caro non possidet, si sanguis non possidet, ubi est, cuius supra pompam regenerat resurrectio mortuorum? uerum Scripture more, carnem et sanguinem, uitia, non substantiam nominauit. Denique hoc idem aperuit: Ecce mysterium uobis dico: omnes quidem resurgemus, sed non omnes immutabimur. Intellexit se magister egregius, supra beatitudini tantum future resurrectionis uocabulum uindicasse [3 1Kb] ; et ideo  illud ne ambiguum remaneret, absoluit, Omnes quidem resurgemus; ecce que est excitatio communis: sed non omnes immutabimur; ecce ubi est resurrectio beatorum. Immutatio ergo in gloriam illis tantum debetur, qui non iram Dei, sed amorem merentur. In momento, inquit, in ictu oculorum [1 1Kb] , in nouissima tuba, et mortui resurgent incorrupti, et nos immutabimur. Denuo hic transit ad eos sanctos, quos dies ille in carne reperiet; et dicit quoniam in momento tam breui, quam potest esse extremus finis sonorum, et qui mortui fuerant, excitentur incorrupti, id est, integri; et qui inuenti fuerint, immutentur in gloriam. Oportet enim hoc corruptibile induere incorruptelam; et mortale hoc induere immortalitatem. Cum autem mortale hoc induerit immortalitatem, tunc fiet sermo qui scriptus est, Absorpta est mors in uictoriam tuam [2 1Kb] . Ubi est, mors, tuus aculeus? ubi est uictoria tua? Aculeus autem mortis, peccatum; uirtus autem peccati, lex. Ostendit, ut sepe, quoniam de sanctorum tantum resurrectione loqueretur: ideo pretermittens illam impiorum excitationem, dignum esse pronuntiat ut in corporibus sanctorum corruptibilitas eternitate glorie deuoretur. Cum autem hoc, inquit, fuerit impletum, tunc licebit insultare diabolo, et morti perpetue, que hanc corruptionem naturalem fecerat malam uideri; tunc increpabunt sanctorum gaudia, contusum a se aculeum mortis uidentium, dicentque, Ubi est, mors, aculeus tuus? ubi est uictoria tua? Aculeus autem mortis, peccatum; uirtus autem peccati, lex. Id est, O tu mors eterna, aculeum habebas peccatum, quo desertores iustitie uulnerares: quoniam si hoc aculeo armata non esses, id est, peccato uoluntario, nulli omnino nocuisses. Peccatum hoc et hunc aculeum uiribus fidei confractum uides, remuneratione nostra teste, a qua nos conabaris abducere: aculeus quippe tuus peccatum fuit, et uirtus peccati tui lex erat; quoniam ubi non est lex, nec preuaricatio . uel certe quamuis aculeus tuus [3 1Kb] peccatum esset; tamen fortior factus est apud preuaricatorum duntaxat animos, postquam mors ei legis admota est [4 1Kb] ; que tamen non ad hoc data fuerat, ut acueret [5 1Kb] . Lex enim sancta, et mandatum sanctum, et iustum, et bonum; sed peccatum ut appareat peccatum, per bonum mihi mortem operabatur, ut fieret supra modum ipsum peccatum peccans per mandatum . Hec ergo uirtus, quam aculeus tuus spontanee in nobis iniquitatis consequebatur adiutu, fidelium uirtutibus, fidelium iam coronis uicta comprobatur, et fracta. Insultamus igitur tibi, Deo nostro gratias referentes, qui dedit nobis hanc uictoriam per Dominum nostrum Iesum Christum .

 AUG. De imagine terrestris, et de imagine celestis hominis satis iam superius disputatum est; tibique respondimus quod imago celestis nunc fide ac spe portari potest; portabitur autem re ipsa presentata atque donata, cum resurrexerit corpus spirituale, quod nunc animale seminatur. Duas quippe istas imagines, terrestris uidelicet hominis unam, celestis autem alteram, singulis rebus attribuit; illam scilicet animali corpori, hanc spirituali. Superius enim dixit, Sed non primum quod spirituale est, sed quod animale; postea, quod spirituale est: protinusque subiunxit, Primus homo de terra, terrestris; secundus homo de celo, celestis: sicut portauimus imaginem terrestris, portemus etiam imaginem illius celestis. Quis est ille, nisi Adam, per quem mors? Et quis est iste, nisi Christus, per quem resurrectio mortuorum? Quoniam per hominem mors, et per hominem resurrectio mortuorum. Sicut enim in Adam omnes moriuntur, sic et in Christo omnes uiuificabuntur: id est, quicumque uiuificabuntur, nonnisi in Christo uiuificabuntur; unde iam supra sumus locuti. Nulla est utique [1 1Kb] ambiguitas, ad quas duas res due iste referantur imagines; illa namque refertur ad mortem, hec ad resurrectionem. Illa ergo ad mortem corporis; quia hec ad resurrectionem corporis: illa ad corpus animale, quod seminatur in ignominia; hec ad spirituale, quod resurget in gloria: illa nascendo, hac induimur renascendo. Sed quoniam sub peccato nascimur, in peccatorum autem remissione renascimur: Sicut portauimus, inquit, imaginem terrestris, portemus etiam imaginem illius celestis. Illud factum esse commemorat, hoc exhortatur ut fiat [2 1Kb] . Nemo enim potest efficere ut non fuerit natus in pena, qua corpus eius seminetur in ignominia: sed nisi fuerit renatus, et perseuerauerit in eo quod est renatus in gratia, non perueniet ad spiritualis corporis habitudinem, quod resurget in gloria. Quid est ergo quod dicis: Aperte nempe transiit ad studia, uultque tantum interesse inter preteritam nostram et presentem conuersationem, quantum interest inter mortalitatem et immortalitatem? Cum potius Apostolus non ad aliud [3 1Kb] transeat; sed id quod de resurrectione carnis [4 1Kb] ceperat, exsequatur, cui e contrario mortem carnis opponit. Non itaque duas conuersationes, malam scilicet, et bonam, uult hoc loco intelligi: sed resurrectionem carnis ita per Christum futuram, sicut per Adam mortem carnis asserit factam. Sine hominem Dei agere quod agit: tu eum sequere, noli ut te sequatur ipse conari. Non enim sequitur, quantumcumque coneris. Aperte resurrectioni carnis mortem carnis opponit: aperte his singulis rebus singulos dispertitur auctores, morti corporis Adam, resurrectioni corporis Christum: aperte duas imagines, unam terrestris hominis, aliam celestis, a contrario inter se conferens, illam corpori attribuit animali, quod per Adam  meruit ut seminetur in ignominia; istam spirituali, quod per Christum merebitur resurgere in gloria. Qui etiam secundum carnem homo celestis est dictus, non quia eam sumpsit e celo, sed quia et ipsam leuauit in celum. Si studium bonum et bona conuersatio facit, ut ad gloriosam resurrectionem perueniant [1 1Kb] ; numquid studio malo et mala conuersatione uite huius, quam nati, et accessu etatis aucti [2 1Kb] duximus, factum est ut in corpore animali cum mortis propagine nasceremur? Quis enim malo studio uel ullo studio sibi comparauit erumnose natiuitatis initium? Quis mala conuersatione id egit, ut eum, quomodolibet uixerit, mori necesse sit? Plane si hec duo, id est, imaginem terrestris hominis, que ad corpus pertinet animale, et imaginem celestis, que ad corpus pertinet spirituale, etiam ad conuersationes referre uolumus; sicut resurrectionem spiritualis corporis in parte iustitie ponimus, ita mortem corporis animalis ponere in peccati parte debemus: quia sicut in Christi iustitia fiet ista resurrectio, ita in Ade iniquitate facta est mors illa. Quod si intelligas, et huic apertissime consentias ueritati; concedo quod dicis, terrestrem et celestem referri ad uitia et uirtutes: sicut enim uirtus Christi faciet ut resurgat corpus spirituale, ita uitium Ade fecit ut moreretur corpus animale. Non itaque huic congruit, eiusdem apostoli ad Romanos illa sententia: Sicut enim exhibuistis membra uestra seruire immunditie, et iniquitati ad iniquitatem; ita nunc exhibete uestra membra seruire iustitie in sanctificationem . Ibi enim de malis et bonis moribus [3 1Kb] loquebatur; hic autem de resurrectione corporis et morte corporis loquitur. Sed quoniam qui ratione iam utuntur, ad resurrectionem gloriosam, que tunc fiet, quando spirituale corpus resurget, uenire non poterunt, nisi hoc et credant et sperent: ideo quod terrestris hominis imaginem portauerimus commemorans, in qua est per hominem mors; ut imaginem celestis hominis portemus hortatur, in qua est per hominem resurrectio mortuorum: ut quomodo per Ade peccatum uenimus in mortem corporis animalis, ita per Christi iustitiam ueniamus in resurrectionem corporis spiritualis. Deinde subiungit: Hoc autem dico, fratres, quia caro et sanguis regnum Dei possidere non possunt. Ubi te non reprehendimus nomine carnis et sanguinis significatam carnalem prudentiam credidisse, non ipsam substantiam corporis animalis, que seminatur quidem in ignominia, sed tamen resurget in gloria, et regnum Dei procul dubio possidebit. Quamuis et aliter hoc possit intelligi, ut isto loco, nomine carnis et sanguinis, corruptio significata sit, quam nunc in carne uidemus et sanguine; que utique corruptio regnum Dei non possidebit, quia corruptibile hoc induetur incorruptione. Unde cum dixisset, Caro et sanguis regnum Dei possidere  non possunt: tanquam exponendo quid his nominibus significauerit, ne ipsa carnalis substantia crederetur, adiunxit, Neque corruptio incorruptionem possidebit. Et secundum istum sensum magis uidetur cetera attexere. Sed utrumlibet his uerbis auctor eorumdem uerborum significare uoluerit, neutrum est contra fidem, que ita se habet, ut non dubitet in carne incorruptibili possessuram regnum Dei ex omnibus gentibus congregatam Dei familiam. Non itaque [1 1Kb] hoc reprehendimus, quod etiam ante nos diuinarum Scripturarum catholici tractatores plerique dixerunt, carnem et sanguinem his posse accipi homines, qui secundum carnem et sanguinem sapiunt, et ideo regnum Dei non possidebunt: sic enim ait idem doctor Gentium, Sapere secundum carnem mors est. Sed quod non uis mortem corporis animalis per peccatum primi hominis accidisse, cum audias eumdem apostolum dicentem, Corpus mortuum est propter peccatum ; neque negare audeas, resurrectionem corporis spiritualis, que morti corporis animalis opponitur e contrario, per iustitiam secundi hominis adfuturam; et hoc ideo non uis, ut corporibus mortuorum, et per hec etiam cruciatibus morientium impleas paradisum, beatarum deliciarum memorabilem locum: hoc reprehendimus, hoc detestamur, hoc dignum anathemate iudicamus. Cui enim morti in fine insultabitur, cum dicetur, Ubi est, mors, uictoria tua? ubi est, mors, aculeus tuus? nisi aut diabolo, etiam mortis corporalis auctori, aut ipsi morti corporis, quam resurrectio corporis absorbebit? Hic enim sermo tunc fiet, cum corruptibile hoc induerit incorruptionem, et mortale hoc induerit immortalitatem. Sine ambiguitate quippe dicit Apostolus: Cum corruptibile hoc induerit immortalitatem, tunc fiet sermo qui scriptus est, Absorpta est mors in uictoriam. Ubi est, mors, uictoria tua? ubi est, mors, aculeus tuus? Cui morti hoc dicetur, nisi que absorbebitur in uictoriam? et que ista est, nisi que tunc absorbebitur, quando corruptibile hoc corpus atque mortale incorruptione atque immortalitate uestietur? Huius ergo corporalis mortis aculeus peccatum est: quia huic morti dicetur, Ubi est, mors, aculeus tuus? Quem aculeum dixit esse peccatum; aculeum uidelicet quo mors est facta, non quem fecit ipsa; sicut poculum mortis est quo mors fit, non quod a morte fit. Quomodo ergo, ut putas, non huic, sed perpetue insultabitur morti? Numquid ipsa absorbebitur in uictoriam, cum mortale hoc induerit immortalitatem? Numquid aduersus sanctos ipsa contendit, ut eius timor certamine uincatur illorum, que prius eos uictos tenebat, quando eam timendo peccabant? Nonne propter ipsam uincendam Dominus mortuus est, et euacuauit eum qui potestatem habebat mortis, id est, diabolum, et liberauit eos qui timore mortis per totam uitam rei erant seruitutis ? Numquid timore mortis eterne [2 1Kb] rei erant; cum potius  qui eam non timuerint, rei fiant? Propter quod Dominus, ne mors ista corporis timeatur, cuius timor facit reos, sed illa potius sempiterna, quam non timendo, fiunt rei, apertissime dicit: Nolite timere eos qui corpus occidunt, et postea non habent quod faciant; sed eum timete, qui habet potestatem et corpus et animam perdere in gehennam . Hec est certe mors secunda atque perpetua, contra cuius timorem non certant sancti, sed contra istam potius corporis temporalem. Nam ut hanc uincant, illam timent; quia cum hanc pro pietate et iustitia uicerint, illam non sentient, Huic ergo, non illi, insultabunt, dicentes; Ubi est, mors, uictoria tua? quod alibi scriptum est, Ubi est, mors, contentio tua ? Cum igitur huius mortis aculeus sit peccatum; qua fronte audes dicere, non peccato primi hominis esse factum ut in illo a ligno uite separaremur, et morte etiam corporis plecteremur? Quid est, rogo te, quod aduersus diuinorum eloquiorum euidentiam, incredibili rabie spumantis loquacitatis oblatras, tanquam non possit in Dei paradiso anima tua obtinere uitam, nisi illuc introduxeris corporis mortem, cum tot et tantis corporalibus morbis, carnificibus, precursoribus mortis? Attende tibi potius, ne in locum deliciarum sanctarum mittendo corporis penas, tu ipse pendas in loco perpetuorum dolorum et animi et corporis penas.

XLI. IUL. In hoc sane loco Augustinus aculeum mortis, peccatum illud opinatur antiquum, non intelligens quid sequatur, id est, uirtus peccati lex: quam legem, preceptum quod Ade positum est, conatur asserere. Sed illa lex non fuit peccati uirtus, uerum peccati genus. Aliud est enim exstanti rei dare uirtutem, aliud quod non exstitit procreare. Esus ergo illius arboris, si non esset interdictus, malus non fuisset: postquam autem interdictus est, et a preuaricatione usurpatus, natum est ibi ex interdicente et contemnente peccatum: quamuis non ideo data lex fuisset, ut delinqueretur; sed tamen idem faciendo, id est, de arbore comedendo, non deliquisset homo, quia bona arbor erat, nisi gustus eius a lege interdictus fuisset. Quod ergo per se prauum est, uerbi gratia parricidium, sacrilegium, adulterium, et malum esse etiam sine lata lege dignoscitur, bene dicitur apud preuaricatores, qui cupientiores prohibitione redduntur, uirtutem acquisisse per legem: quod uero inique non usurpatur, nisi interdicatur, genus ibi proprie, non robur ei constat a legis occasione collatum. uerum quoniam hic fui longior, huius quoque libri fine commoneo lectorem meum, ut uigilanter inspiciat, nullam in lege Dei occasionem Manichee impietatis offendi; sed si qua putantur ambigua, secundum regulas ueritatis atque rationis et exponi posse, et iustitie conuenire non dubitet. Et illos ergo qui dicunt, Non per Christum erit resurrectio mortuorum, et istos qui asserunt eque contra Apostolum, non nostre nature corpus habuisse Christum, per quod Manicheorum scita uenerantur;  eodem et qui legi Dei congruat uigore damnamus [1 1Kb] .

AUG. Ego nunquam dixi eam legem, que in paradiso data est, Apostolum significasse, ubi ait, uirtus peccati lex. Frustra ergo aduersus me, tanquam hoc dixerim, tu multa dixisti. uirtutem namque peccati, iam quidem existentis, sed minus operantis [2 1Kb] , eam legem semper intellexi, de qua idem apostolus, Quid ergo dicemus, inquit? Lex peccatum est? Absit: sed peccatum non cognoui nisi per legem. Nam concupiscentiam nesciebam, nisi lex diceret, Non concupisces. Occasione autem accepta, peccatum per mandatum operatum est in me omnem concupiscentiam . Ecce quomodo est uirtus peccati lex: minus enim operabatur peccatum, quando preuaricationem nondum operabatur, quia lex nondum data erat: Ubi enim lex non est, nec preuaricatio . Nondum ergo erat omnis concupiscentia, antequam prohibitione sic cresceret, tamque fortis fieret, ut ipsius prohibitionis, qua creuerat, uinculum rumperet. Hoc et te ipsum scire monstrasti, multa in hanc sententiam disserendo: quamuis ut hoc ostenderes, alia potius adhibuisti testimonia apostolica, non hoc quo ego nunc usus sum; fortasse ideo, ne peccatum esse concupiscentiam fatereris. Apertissime quippe illam demonstrauit esse peccatum, qui dixit, quod commemoraui: Peccatum non cognoui, nisi per legem. Et uelut quereremus quod peccatum: Nam concupiscentiam, inquit, nesciebam, nisi lex diceret, Non concupisces. Hec igitur concupiscentia, utique mala, qua caro concupiscit aduersus spiritum, nondum erat ante primi hominis illud grande peccatum: sed esse tunc cepit, naturamque humanam tanquam in traduce [3 1Kb] uitiauit, unde trahit originale peccatum. Cum illa quippe omnis homo nascitur: nec huius concupiscentie reatus, nisi in renascentibus soluitur, ut eo post hanc absolutionem non inquinetur, nisi qui ei ad perpetrandum opus malum, spiritu aduersus eam uel non concupiscente, uel non fortius concupiscente, consentit. Addunt ergo uires eidem concupiscentie peccata, que accedunt propria uoluntate peccantium, et ipsa consuetudo peccandi, que non frustra dici solet secunda natura: sed ne tunc quidem omnis est concupiscentia. Adhuc enim habet quo crescat; quoniam minor est, quamdiu non a sciente, sed ab ignorante peccatur. Ideo non ait, Non habebam; sed, Nesciebam concupiscentiam, nisi lex diceret, Non concupisces. Occasione autem accepta, peccatum per mandatum operatum est in me omnem concupiscentiam. Omnis est enim concupiscentia, quando prohibita concupiscuntur ardentius, et peccata iam cognita, ignorantie sublata excusatione, et accedente legis preuaricatione, committuntur immanius. Unde lex Dei, apud eos quos non adiuuat  gratia Dei per Agnum Dei qui tollit peccatum [1 1Kb] mundi, non correctio peccantis, sed uirtus potius est dicta peccati. Et ideo cum dixisset, uirtus peccati lex, tanquam responderetur, Quid ergo faciemus, si peccatum nec lege tollitur, sed augetur? continuo subiiciens ubi spes debeat esse certantibus: Gratias, inquit, Deo qui dedit nobis uictoriam; uel, sicut alii codices habent, quod et greci habent, qui dat nobis uictoriam per Dominum nostrum Iesum Christum. uerissime prorsus: Si enim data esset lex, que posset uiuificare, omnino ex lege esset iustitia: sed conclusit Scriptura omnia sub peccato, ut promissio ex fide Iesu Christi daretur credentibus . Hi enim sunt filii promissionis et uasa misericordie, quibus ideo data est promissio ex fide Iesu Christi, quia misericordiam consecuti sunt, ut fideles essent, quod etiam de se ipso dicit Apostolus : ne uel ipsa fides, ex qua incipit, et ad quam refertur, quidquid temperanter et iuste et pie gerimus, ita tribuatur nostre uoluntatis arbitrio, tanquam non nobis Deo miserante donetur; a quo etiam uoluntas ipsa, sicut scriptum est, preparatur . Unde sancta Ecclesia per ora supplicantium sacerdotum non solum pro fidelibus, ut in eo quod credunt, perseuerante pietate non deficiant, uerum etiam pro infidelibus orat, ut credant. Ex quo enim per humanum liberum arbitrium Adam commisit illud grande peccatum, et omne genus humanum in commune damnauit , ab hac communi damnatione homines quicumque liberantur, nonnisi diuina gratia et misericordia liberantur; et quidquid lex Dei iubet, nonnisi eo qui iubet adiuuante, inspirante, donante completur: qui rogatur ut permaneant, ut proficiant, ut perficiantur fideles; qui rogatur etiam ut credere incipiant infideles. Quas Ecclesie sancte preces toto terrarum orbe crescentes et feruentes, opprimere ac exstinguere cupiunt, qui contra istam Dei gratiam humane uoluntatis arbitrium, ut grauius de alto precipitent, extollunt potius, quam defendunt. In quibus contentiosum locum uel soli, uel precipue uos tenetis [2 1Kb] , qui Christum Iesum paruulis non uultis esse Iesum, quos nullo peccato originali attaminatos esse contenditis: cum ille propterea iehsu appellatus sit, quia saluum fecit populum suum, non a corporalibus morbis, quos et in populo non suo sanare consueuit, sed a peccatis eorum . Quamuis ergo Apostolus in eo quod ait, Aculeus autem mortis est peccatum, illam sine ambiguitate expresserit mortem, que resurrectioni corporis, de qua loquebatur, opposita est, id est, corporis mortem; ipsa enim absorbebitur in uictoriam, quando corpore spirituali resurgente iam non erit, quia immortalitas etiam corporis erit, que nullo peccato possit amitti: tamen in eo quod secutus adiunxit, uirtus uero peccati, lex, non legem significauit, que data est in paradiso; illa enim peccati, quod nullum adhuc erat, uirtus esse non posset;  sed eam legem uirtutem dixit esse peccati, que subintrauit ut abundaret peccatum, et operaretur omnem concupiscentiam: id est, non eam tantum, que in paradiso exorta mortificauit et corpus, cum qua omnis homo nascitur; nec eam tantum, que peccatis per cuiusque malos mores accedentibus creuit; uerum etiam illam, que mandato prohibente ardentius excitata, ad preuaricationem usque peruenit: ut uictoria, qua non solum peccati cupiditas, uerum etiam mortis corporalis uinceretur timor, postremo ipsius mortalitatis absorberetur infirmitas, non lege per Moysem data, sed per Christum facta gratia prestaretur. Proinde ita dixit Apostolus, Aculeus autem mortis est peccatum; uirtus uero peccati, lex: gratias autem Deo qui dat nobis uictoriam per Dominum nostrum Iesum Christum: tanquam diceret, Aculeus quidem mortis est peccatum, quia peccato etiam mors ista corporis facta est; cuius auctori uel ipsi etiam morti dicetur in fine ab eis, quibus in gloria resurgentibus absorbebitur, Ubi est, mors, uictoria tua? ubi est, mors, aculeus tuus? sed iste aculeus, id est peccatum, per unum ingrediens, et in omnes homines cum morte pertransiens, aliis quoque additis multiplicatum, nec lex sancta et iusta et bona quiuit auferre [1 1Kb] : uirtus enim potius eius effecta est, cum prohibita concupiscentia magis ardesceret, et ad preuaricationis cumulum perueniret. Quid ergo restabat, nisi ut gratia subueniret? Gratias itaque Deo qui dat nobis uictoriam per Dominum nostrum Iesum Christum; qui nostra debita dimittendo, et nos in tentationem non inferendo, ad nouissimam uictoriam, qua mors etiam corporis absorbeatur, adducit; ut qui gloriatur, non confidat in uirtute sua, sed in Domino glorietur . Hec recta et catholica fides, in qua etiam didicimus et tenemus, mortem quoque corporis eo aculeo factam, quod est peccatum, tantum a Manicheorum errore [2 1Kb] diuersa est, eique potius  declaratur aduersa, ut uobiscum illi dicant potius, quam nobiscum, sic mortalem Adam factum, ut siue peccaret, siue non peccaret, moriturus esset. Nec tamen [1 1Kb] ideo uos Manicheos dicimus, quia et uos hoc dicitis: nec uidetis tamen, neque nos a uobis ideo dici debere Manicheos, quia malum esse concupiscentiam, qua caro concupiscit aduersus spiritum, et illi et nos dicimus. Sed uos ab eis, in eo quod simul dicitis, dissimili quidem, uerumtamen alio errore distatis, qui mortem carnis non sicut illi nature tribuitis aliene, nobisque permixte, sed eam nature nullo uitiate peccato impingitis nostre: ac sic paradisum honestissime ac felicissime uoluptatis, funeribus mortuorum et cruciatibus morientium infeliciter atque indecenter impletis  . Nos uero, in eo quod cum Manicheis dicimus concupiscentiam carnis, qua contra spiritum concupiscit, malum esse, atque a Patre non esse , non ab eis alio, quamuis dissimili, tamen ipso heretico errore, sed catholica ueritate distamus; quia istam discordiam duarum concupiscentiarum carnis et spiritus, non cum illis per aliene Deo ceterne maleque nature commixtionem nobis accidisse, sed cum catholico Ambrosio eiusque consortibus, per preuaricationem primi hominis in naturam nostram uertisse  disserimus, et contra utrosque uestrum fidenter asserimus: carnemque Christi, non sicut illi nullam, nec sicut uos calumniamini, a natura nostre carnis alienam; sed ab hoc nostro uitio, quo caro contra spiritum concupiscit, immunem atque omnino integram predicamus. uos autem mala negando esse que mala sunt, eorumque originem non ad primi hominis referendo peccatum, non ut ea mala non sint efficitis; sed ut ex mala natura bono eterno ceterna esse credantur, detestabili cecitate suffragamini Manicheis, eosque accusatis inaniter, quia miserabiliter adiuuatis [2 1Kb] .



APPENDIX TOMI DECIMI OPERUM S. AUGUSTINI HIPPONENSIS EPISCOPI IN TRES PARTES DIuISA. Prima parte continentur subdititia opuscula, scilicet: HYPOMNESTICON, SEU LIBRI uULGO HYPOGNOSTICON; LIBER DE PRAEDESTINATIONE ET GRATIA; LIBELLUS DE PRAEDESTINATIONE DEI. Secunda parte, uARIA SCRIPTA ET MONUMENTA AD PELAGIANAM HISTORIAM PERTINENTIA. Tertia parte, PROSPERI AQUITANI PRO AUGUSTINO CONTRA INIQUOS DOCTRINAE IPSIUS DE GRATIA ET PRAEDESTINATIONE REPREHENSORES APOLOGETICA OPUSCULA, NECNON EIUSDEM PROSPERI LIBER SENTENTIARUM EX AUGUSTINO.



Appendicis PARS PRIMA, CONTINENS OPUSCULA QUAEDAM SUBDITITIA. [1Kb]



[HYPOMNESTICON.]





ADMONITIO IN HYPOMNESTICON.

Hoc opus in exemplaribus excusis distribuitur in sex libros, qui uulgo inscribuntur , id est, Subnotationum libri: quorum uidelicet quinque priores contra quinque Pelagianorum dogmata singulas responsiones exhibent subnotatas. uerum in prefatione ab ipso auctore, atque a ueteribus etiam qui id citant, uocatur , quasi dicas Commonitorium, siue, ut ipsi ueteres interpretantur, Memoratorium: quod auctoris consilium fuisse istud uideatur, ut Ecclesie catholice contra Pelagianos doctrinam, memorie iuuande causa, compendio traderet: nam confidens, inquit, his respondendum, tanquam , abbreuiatum hunc facere libellum curaui. In Sorbonico tamen codice et recentioribus aliquot manuscriptis appellatur Liber Hypognosticon Augustini: atque iidem isti recentiores manuscripti sextum librum, qui de predestinatione est, prioribus quinque libris non adiungunt. In antiquioribus porro manuscriptis, scilicet Remigiano annorum fere nongentorum, Germanensi, et aliis, titulus operi prefixus est, Responsiones sancti Augustini contra Pelagianos et Celestianos. Postque librum primum in hisce codicibus legitur, Explicit responsio prima. Incipit responsio secunda. Post secundum, Finit responsio secunda. Incipit responsio tertia. Et similiter post singulos libros usque ad quintum, quo nimirum finito subiicitur, Explicit responsio quinta. Incipit de Predestinatione disputatio contra eosdem: qui est liber uulgo sextus Hypognosticon. Hunc sextum librum solum ac seorsim a quinque aliis exhibent uictorini quidam codices, cum hacce inscriptione, Disputatio Augustini de predestinatione contra Pelagianos. Germanensis quoque longe antiquior codex eum continet sic prenotatum, Incipit de Predestinationibus aduersum Celestium beati Augustini: et primo sublato uersu incipientem ab istis uerbis, Addere etiam quam maxime huic operi oportet. Quo quidem in codice liber ille sextus subiicitur excerptis quibusdam ex Tychonio Donatista: at Hincmarus archiepiscopus Remensis in libro de Predestinatione, capite primo, significat uisum sibi codicem, in quo post opus de Octo Questionibus Dulcitii subiungebatur.

Ceterum quod ad nomen Augustini spectat, id omnino aberat ab antiquissimo huius operis exemplari Corbeiensi. Augustino tamen olim tributum opus reperitur a scriptoribus noni seculi: quos inter Hincmarus in epistola ad Amolonem et Ecclesiam Lugdunensem de Gotteschalco scripta, dicit Augustinum, »postquam de Libero Arbitrio, et de Correptione et Gratia, et de Perfectione iustitie hominis, et de Predestinatione Sanctorum ad Prosperum et Hilarium, ubi nichil de predestinatione reproborum, sed de predestinatione sanctorum dixit, multis postulantibus scripserat, librum Hypomnesticon aduersus Celestium et Pelagium scripsisse de quinque questionibus, et his sextam loco retractationis superaddidisse de predestinatione, ubi se excusat non eo sensu dixisse, nec intelligi uelle predestinatos ad interitum, sed in iniquitate uel impietate perseuerantibus penam esse predestinatam.«

Hincmarum Remigius archiepiscopus et Ecclesia Lugdunensis in libro de tribus Epistolis, capite trigesimo quinto, refellit in hec uerba: »Adiungit etiam rem nouam, et neque ex lectione, neque ex ueraci aliqua traditione nobis hactenus compertam: quod scilicet beatus Augustinus post omnes libros suos scripserit quemdam libellum, quem greco uocabulo nominat, quod latine Memoratorium interpretatur; in quo  de quinque questionibus contra Pelagium et Celestium disputauerit; et quidquid in precedentibus libris de predestinatione diuina erga damnationem reproborum dixerat, non ita se dixisse, ut ab omnibus dixisse cognoscitur et intelligitur; sed alio absurdissimo et inconuenientissimo sensu; ut per hoc quod dixit impios ad interitum predestinatos, noluerit intelligi ipsos impios ad interitum predestinatos, sed, quod nemo credere aut suspicari posset, penam eis intelligi uoluerit esse predestinatam, etc. Quis talem absurditatem, imo insaniam ferre possit? Nos enim manifeste nouimus, quia quando libros Retractationum iam senex et morti uicinus scripsit, in quibus omnes precedentes libros suos diligenter et fideliter retractauit, nequaquam adhuc istum libellum scripserat: quia si scripsisset, utique inter alios etiam eius mentionem fecisset. Manifestum etiam uidetur, quia post eius obitum, quando uitam ipsius et catalogum, non solum librorum eius, sed etiam tractatuum ad populum, et epistolarum ad diuersos, quidam sanctus episcopus et alumnus eius  diligentissime recensuit et descripsit, necdum istum libellum scripserat beatus Augustinus: si enim scripsisset, utique tanquam precipue necessarium inter alios annumerari et memorie commendari potuisset. Quod si aliquis ex Ecclesie rectoribus, qui post eius obitum exstiterunt, simpliciter eum ex titulo qui a sancti Augustini nomine inscriptus est, non considerata diligentius ratione, nec aliqua necessitate ut id faceret compellente, ipsius eum esse credidit, cuius in fronte nomen inuenit; quid hoc preiudicat ueritati, que diligenter inquisita et inuenta nullum super hac re errare permittit? . . . . Nam et ipse supra memoratus libellus manifestissimis indiciis non se sancti Augustini esse aperte ostendit: quia nec prefationem aliquam in initio sui gerit, ubi se ab aliquibus rogatum, uel sibi necessario uisum, ut de tali re, id est, predestinationis uerbo in suis libris corrigendo, siue aliter exponendo aliquod nouum opus scriberet, significasse inueniatur  . Nec ulla talis necessitas exstitisse cognoscitur, ut de illis quinque questionibus, de quibus tam multa, et tam multipliciter in libris precedentibus disputauerat, iterum nouo opere disputare cogeretur. Sed et ipse sermo ab eloquio sancti Augustini multum discrepat. Et sensus ab illius sensu non parum inferior habetur. Et modestia atque humilitas morum et sermonum eius non ibi seruatur. Et testimoniis ex hebraica translatione, quam beatus Hieronymus edidit, preter eius consuetudinem contra illos hereticos utitur: quod ille ex antiqua potius editione facere consueuit. Et prorsus de tanto uiro sentire indignum est, uerbum et sensum predestinationis, quem omni tempore in suis scriptis et predicationibus tenuit et commendauit, et quem in libris Retractationum, nequaquam reprehendendo, utique approbauit, in hoc libello euacuare et destruere inueniatur, ut iam ex huiusmodi occasione, nec Retractationibus eius fides adhibenda uideatur. Unde magis credibile est, quod non paruo spatio post eius obitum a quodam alio scriptus sit, et magna ex parte iuxta modum et formam sensuum eius contra Pelagianos et Celestianos hereticos de illis quinque periculosioribus eorum questionibus breuiter collectus atque digestus: et quia auctor eius, ipsius beati Augustini sensus breui isto opusculo uelut in unum collegisse et explicuisse uidetur, ideo ipsi opusculo nomen S. Augustini in titulo preferre uoluerit . . . . uelut si eumdem libellum latine Memoratorium sancti Augustini appellare uoluisset, nichil utique aliud intelligeretur, nisi quia illud quod ab eo sparsim et multipliciter fuerat disputatum, breuiter et uelut sub uno aspectu positum memorie commendaret.« Et in libro de tenenda Scripture ueritate, capite nono, ad auctoritatem libri Hypomnestici respondens ait: »Manifestissime predicti Doctoris sensibus, imo catholice sinceritati probatur aduersus, nec ipso stilo ullatenus cum eius eloquio consonat.« Iisdem argumentis utitur Prudentius episcopus Tricassinus contra Ioannem Scotum, libro de Predestinatione, capite decimo quarto, ubi librum Hypomnesticon probat non esse Augustini.

Ioannes Garnerius ad Mercatoris opuscula, dissertatione sexta, de scriptis aduersus heresim Pelagianam, coniectando pronuntiat, Sixtum presbyterum Romanum, qui Celestino in Sedem apostolicam successit, uerum auctorem esse librorum Hypognosticon. Ipsi Mercatori facilius adiudicabit, quisquis non modo cum Garnerio animaduerterit, suis Mercatorem opusculis insignioribus contra Pelagianos titulum eumdem fecisse, alteri scilicet Subnotationum libro, alteri autem Commonitorio nuncupato; sed illud etiam obseruarit, quod in Epistola centesima nonagesima tertia  rescribit Augustinus ad Mercatorem, capite primo, se nimirum cum eius litteris accepisse et alium ipsius aduersus nouos hereticos Pelagianos librum, refertum sanctarum testimoniis Scripturarum. Istum tamen Mercatoris librum ab Augustino laudatum, quo minus continuo pronuntiemus asseueranter ipsum esse Hypomnesticon, moram iniicit stilus, et dicendi ratio, quam in Hypomnestico non eamdem plane atque in aliis Mercatoris indubitatis opusculis deprehendimus.





HYPOMNESTICON CONTRA PELAGIANOS ET CeLESTIANOS, uULGO LIBRI HYPOGNOSTICON. 



Prefatio.

 1. Aduersarii catholice fidei, dum contra regulam ueritatis diabolicis armis pugnare nituntur, nos sollicitudine repugnandi faciunt cautiores; se uero decipiunt, antequam nostrorum ualeant aliquem uulnerare. Cum enim ceci euacuare thesauros fidei concertant,  spe fidei uacuati, faciunt plenitudine fidei Ecclesiam [1 1Kb] opitulante Dei gratia gloriari; et dum in hypocrisi  uigilant nocituri , nos quodam modo excitant dormientes, ut arrepto clypeo ueritatis, falsitatibus eorum corde resistente uigilemus, euangelica tuba nostris auribus insonante, uigilate et orate, ne intretis in tentationem . Confidunt ergo heretici, Catholicam [1 1Kb] impugnantes, in uirtute sua, id est, in audacia cordis sui, gratia desolati; et in abundantia diuitiarum suarum, in operibus scilicet uoluntatis sue gloriantes [2 1Kb] . Sed Deus dissipauit ossa hominum sibi placentium; confusi sunt, quoniam Dominus spreuit eos . Confidamus et nos, resistentes eis, in gratia Domini, que est gloria nostra, redimens nos a circumdantibus nos, et intellectum dans nobis, et instruens nos in uia hac quam ingredimur [3 1Kb] , firmando super nos oculos suos: quia in Deo salutare nostrum et gloria nostra, Deus auxilii nostri, et spes nostra in Deo est.

2. Sed iam de quibus uel contra quos ista predixerim, oportet consequenti narrare sermone, atque eorum peruersis dogmatibus, in quantum nos sua gratia Dominus dignatus fuerit instruere, respondere. Igitur contra Pelagianos et Celestianos hereticos, quos Dominus tales futuros suo uitio ante constitutionem mundi presciuit, et exortos [4 1Kb] in mundo iudicio iusto damnauit, sermo nobis est respondendi. Istos ostendebat apostolus Petrus in Epistola sua secunda futuros, dicens: Fuerunt uero et pseudoprophete in populo, sicut et in uobis erunt magistri mendaces, qui introducent sectas perditionis, et eum qui emit eos Dominum negant, superducentes sibi celerem perditionem: et multi sequentur eorum luxurias, per quos uia ueritatis blasphemabitur, et in auaritia fictis uerbis de uobis negotiabuntur: quibus iudicium iam olim non cessat, et  perditio eorum non dormitat . Igitur de magisterio gratie Dei confidens his respondendum, tanquam hypomnesticon [1 1Kb] , abbreuiatum hunc facere libellum curaui. Quem si quis legere uoluerit, non uerborum mediocritatem contempletur, sed fidei rationem: et si placet, ad Deum [2 1Kb] , qui docet hominem scientiam, gratias referat. Si qua uero sunt in quibus nolentes errauimus, si tamen sunt aliqua corrigenda, intuitu caritatis, Deo iudice corrigat; sed is cui sensus est catholicus corrigendi. Si autem nichil sciens uel inuidiosus est, uitiare que sana sunt non presumat; quia mecum stabit ante tribunal Christi, rationem redditurus, quisquis ille fuerit.

3. Huiusmodi ergo dogmatis ista est nefanda blasphemia: I »Adam« inquiunt, »siue peccasset, siue non peccasset, moriturum fuisse. II Tamen peccatum eius neminem nisi solum nocuit ipsum. III Posse hominem per liberum arbitrium, tanquam per se sibi sufficientem, implere quod uelit, uel etiam meritis operum a Deo gratiam unicuique dari. Iu Libidinem naturale esse bonum, nec in ea esse quod pudeat. u Paruulos [3 1Kb] non trahere originale peccatum, neque perituros a uita eterna, si sine sacramento Baptismi ex hac uita migrauerint.« O malum dogma, quod pacis inimicus inuenit! O dogma, per quod scinditur matris unitas Ecclesie renatorum! O dogma, quod sub nomine Christi euertere Christi et mutare nititur fundamenta! O dogma, cui nefanda sunt nomina mille, mille nocendi artes  ! Arma contra legem sumit ex lege; impugnat Euangelium ex Euangelio pugnans, et in sui perniciem de ueris mendacia fingens, prouocat ad mendacium ueritatem. Sed hec sibi sunt pena, que inordinate proferens putat esse uictoriam; ut in eis quod scriptum est impleatur: Per que enim quis peccat, per hec et torquetur .



LIBER PRIMUS. In quo Pelagianorum primum dogma conuellitur.



CAPUT PRIMUM.


1. »Adam« ergo inquiunt, »siue peccasset, siue non peccasset, moriturum fuisse.« Respondemus: Falleris, heretice, falleris, non ita est. Aut si ita est, et non falleris, diuinis astrue documentis. Sed absit ut in Scripturis sanctis auctorem mortis Deum ualeas reperire. Scriptum est enim: Nolite zelare mortem in errore uite uestre, quoniam Deus mortem non fecit, nec letatur in perditione uiuorum: creauit enim ut essent omnia, et sanabiles nationes orbis terrarum . Item in eodem libro: Deus, inquit, creauit hominem inexterminabilem, et ad imaginem suam fecit illum: inuidia autem diaboli mors introiuit in orbem terrarum . Si uides, uide mortem non a Deo auctore, sed per errorem uite uenisse hominibus in paradiso deliciarum positis, id est, cum per rationem anime, qua boni et uitales fuerant instituti, errauerunt a mandato diuino, inuidia scilicet et seductione serpentis. Audis testantem Prophetam, Deum mortem non fecisse, sed in libro Geneseos protoplasto futuram, si contigisset lignum uetitum, predixisse. Sic enim scriptum est: Et dixit Dominus Ade: De omni ligno quod est in paradiso edetis; de ligno autem scientie boni et mali non edetis: qua die autem manducaueritis, morte moriemini . Hec audis, et auctorem mortis dicere Deum audes? Et mors igitur ex inuidia diaboli ueniens introiuit in orbem terrarum, et Deo iudice iusto pro pena in peccatorem permissa est dominari.  Recte enim perdidit uitam, qui mortem noluit, ne uitam perderet, cauere predictam. Tamen uerax et misericors Dominus non letatur in perditione uiuorum. Que est enim perditio uiuorum, nisi mors? Sed uiuorum male uiuentium: qui in secunda morte peribunt; non uiuorum iustorum, id est, requirentium Deum, quibus tantum propter peccatum Ade quod traxere nascentes, mors non secunda, sed prima debetur. Si ergo secundum uos Deus auctor est mortis, letari debet in occasu uiuorum tanquam in opere suo bono: quia scriptum est, Letabitur Dominus in operibus suis ; et quia nichil odiens fecit, sed omnia que fecit, ualde bona ; sicut scriptum est, Diligis enim omnia que sunt, et nichil odisti eorum que fecisti; nec enim odiens aliquid constituisti .



CAPUT II.

2. uel cur contra eam de eius obnoxio peccato corpore carnem absque noxa suscepit, si eam ipse iaculum corporis fecit? Nihil enim in contrarium sibi, dum mundum faceret, Deum fecisse cognoscimus. Nam ut inimicam mortem uinceret, uel eius matrem [1 1Kb] peccatum, ideo Deum Dei Filium hominem suscepisse, si oculos caligine mortis non perdidistis, attendite. Nam quod impossibile erat legis [2 1Kb]  inquit Paulus uas electionis, in quo infirmabatur per carnem, misit Deus Filium suum, in similitudine carnis peccati, et de peccato damnauit peccatum in carne . Quid est autem impossibile legis, nisi quod sibi nec obedientem nec perfectum facere poterat deputatum; et nec peccatum tollere, nec mortem uincere preualebat? Sed quare id implere non posset, subiungens ait, In quo infirmabatur per carnem. Iubendo enim infirmo et non iuuando infirmatur, quia per carnem, id est per concupiscentias carnis ex peccato uenientes, quas solo arbitrio libero homo uincere non potest, nisi cum precedente gratia Dei, legis factor esse non poterit: sicuti ait idem apostolus, Lex enim nichil ad perfectum adduxit . Quid est ergo Dei Filium uenisse in similitudine carnis peccati, nisi non habens caro eius ullum peccatum, sicut nostra? Dicente Petro apostolo, Qui peccatum non fecit, id est, non habuit; nec dolus inuentus est in ore eius . Dicendo enim, in similitudine carnis peccati; illam absque peccato, nostram uero peccatricem ostendit. Nam ille ideo in similitudine, quia non per libidinis usum ut nos, sed inspiramine mystico ex uirginis utero in uera natus est carne. Et de peccato, inquit, damnauit peccatum in carne; de humana uidelicet peccatrice natura: peccatricem dico [1 1Kb] non Deo auctore, sed homine delinquente. Carnem, ut dixi, suscipiens absque culpa, et hanc innoxiam crucifigens, peccatum, quod nos damnauerat per inobedientiam in Adam terreno, in Adam celesti obediente damnatur. Nos enim peccato morimur uicti; Christus autem innocens mori uoluit, ut moriendo mortem captiuaret et uinceret. Quodammodo enim eam sibi passus est dominari, cum patienter se occidendum eius obtulit uoluntati. Sed cum mors in inferno cum iniquis uideret et iustum, non habens unde eidem sicut et ceteris insultaret, resurgentem tenere non ualuit: quin imo uicta, prostrata est atque damnata. Et ideo Apostolus extollens uictoriam Christi de morte, seruis eius gaudens annuntiat: Christus resurgens a mortuis iam non moritur, mors illi non dominabitur ultra: quod enim mortuus est, peccato mortuus est semel; quod autem uiuit, uiuit Deo . Hec dicendo quid aliud nos intelligere uoluit, quam Deum mortem non fecisse, nec letari in perditione uiuorum, qui absque peccato ut eam uinceret in infirmitate carnis, uoluit habere consortium mortuorum? Unde si inuidia diaboli per peccatum mortem in orbem terrarum introisse non credideritis; nichil aliud astruitis nisi Deum mortem fecisse, propterea ut peremptis hominibus, quibus suam donauit imaginem, nasceretur ei cum ea necessitas dimicandi uel etiam moriendi et resurgendi. Sed absit, absit hoc a fide catholica, que per unum hominem peccatum intrasse in mundum, et per peccatum mortem, et ita in omnes homines pertransisse credit, Paulo fideli [2 1Kb] magistro docente ; et Christum mortuum propter peccata nostra, et resurrexisse propter iustificationem nostram , reconciliantem nos [3 1Kb] in suo corpore Deo Patri per crucem .

3. Erubescite, rogo, et conticescite. In uestra enim morte perpetua [4 1Kb] Deum accusatis, in morte diabolum excusatis; et hoc ideo, quia non Deum, sed diabolum timetis offendere. Dicite ergo, si Deus mortem fecit, cur Christus Deus mortuum Lazarum fleuit secundum carnem ? Non enim quod ipse fecerat dolere debuit, sed dolens eum et plorans, ostendit, quos Deus uitales fecerat, diabolum per culpam fecisse mortales. Quem ideo suscitat, ut diabolus nichil se occidendo profecisse cognoscat; nec quisquam hominum ad Deum pertinens de morte desperet, quia  Deo dormiunt quos diabolus perisse putabat. Nolo, ait per prophetam Ezechielem Dominus, mortem peccatoris, sed ut reuertatur et uiuat . Si eius, ut predicatis, auctor est Deus; cur eam, dicendo, Nolo, repellit a peccatore, et non patitur quod suum est permanere? Mortem nolo, inquit, peccatoris, quam ego ei non feci; sed ipse eam sibi, dum in me preuaricator existitisset, inuenit; sed reuertatur et uiuat, id est, uitam me miserante recipiat, quam se peccante perdiderat.



CAPUT III.

4. Nulli itaque fidelium dubium esse potest, primos homines factos sic fuisse uitales, ut si in libertate anime, qua immaculati creati sunt, serpentis contempsissent seductionem mortiferam, uita fruerentur eterna; si uero secuti essent, amitterent. Quibus propterea predixit Deus, ne uetita contingerent, ut quidquid uictis postea contigisset aduersum, non premonenti, sed sibi inobedientibus imputarent. Numquid enim, cum delinquentibus mortem futuram, predixisset, quod futurum erat ipsum fecisse credendum est? Quid enim eam cauendam premonuit, si eius in eorum occasu factor est ipse? Sed nec eis per diabolum ueniens peccantibus succedere ualuisset, nisi Dominus iudicio iusto in uindictam propter inobedientiam permisisset. Igitur ut moriantur homines, pena peccati est: ut reuertantur ad uitam, Domini miserantis est. Sed ille redit ad ueram uitam [1 1Kb] , qui per bonam conuersationem ex gratia Dei uenientem, sanguine Christi sanctificatus ingreditur in regnum celorum, et quasi reuersus in regionem suam Domino placiturus, de qua peccato fuerat exsulatus, gaudens et insultans [2 1Kb] morti, dicit anime sue, Conuertere, anima mea, in requiem tuam, quia Dominus benefecit mihi; quoniam eripuit animam meam de morte, oculos meos a lacrymis, pedes meos a lapsu: placebo Domino in regione uiuorum . Placebo unde? Quia Dominus benefecit mihi. Nam et peccator recipit uitam, non autem redit ad uitam. Reditus enim uite in regno celorum est; quod omnis in peccatis suis, uel sine Baptismo moriens non potest possidere. Recipit uero uitam in corpore iam corpore non moriturus, sed ita uicturus in corpore, ut sit mortuus uita, uel corpore uiuendo semper in pena, et uita et corpore cum diabolo mortis auctore damnato [3 1Kb] . Unde et Dominus in Euangelio, iis qui ad sinistram erunt in die iudicii, id est, impiis et peccatoribus: Ite, inquit, in ignem eternum, quem preparauit Pater meus diabolo et angelis eius. Iustis uero qui a dextris erunt: uenite, benedicti Patris mei, percipite regnum paratum uobis ab origine mundi. Et tunc illi, ait, ibunt in supplicium eternum; iusti uero, in uitam eternam . In qua uita glorificati, id est, mutati de corruptione in incorruptionem, de mortalitate in immortalitatem, fulgebunt, et cum Christo in perpetuum regnantes, insultabunt damnate morti dicentes: Absorpta est mors in uictoriam. Ubi est, mors, uictoria tua? ubi est, mors, stimulus tuus ?



CAPUT Iu.

5. Mors itaque priuatio uite est, nomen tantum habens, non essentiam: et ideo Deus eius auctor esse dici non potest. Quidquid enim Deum fecisse dicimus, habet essentiam, id est, species est. Essentia enim dicitur ab eo quod est, que tantum de solo Deo dici debet, secundum illud quod scriptum est in Exodo Moysi, Dices eis, id est, populo, Qui est, misit me ad uos . Tamen et de ceteris creaturis dici potest, quod habeant essentiam; sed non sicut de Deo, qui initium non habet quod est; sed ex quo accipientes a Deo initium, quod sunt esse ceperunt. Mors ergo nichil est nisi nomen recedente uita: sicuti fames, escarum defectus; sitis, egentia potus; tenebre, absentia lucis; sterilitas, defectus  fructus [1 1Kb] ; silentium, uocis absentia; inopia, priuatio facultatum; et si qua sunt alia que rerum priuatione nichil esse nisi nomen inueniuntur. Opinor namque quod ideo mors hoc uocabulum accepit, eo quod morsu quodammodo uenenosi serpentis, id est diaboli, in paradiso Adam fuerit interemptus. Tunc enim serpens morsu decepit Adam, quando eum per concupiscentiam mordere, hoc est, edere suasit illicita: et, ut dixi, propterea mors quasi a morsu nomen accepit. Unde et Dominus in Osee propheta morti minitans dicit: Ero mors tua, o mors; ero morsus tuus, inferne . Mors et infernus in diaboli persona dicta intelliguntur, quia per ipsum delinquenti homini accidit mors, id est, priuatio uite; et per ipsum peccatores conuertuntur in infernum, tanquam in eius carcerem, ubi damnatus est ipse.

6. Sed querendum est, quemadmodum Christus Deus Dei Filius mors exstitit mortis, et morsus inferni. Sine dubio quod in suscepta carne, in qua suum mors nichil habebat , tentatus post baptismum in deserto, eius non obediuit concupiscentiis, ubi ait, Dic lapidibus istis ut fiant panes , etc. uel quod se clauorum morsu iustus et innocens affigi passus est cruci, et ore lancee transforari . Os autem lancee dixi, secundum quod dictum est de peccatoribus, Et cadent in ore gladii . Et lancea utique gladius est. Et quod descendens in infernum uelut in os mortis; unde dicit in Psalmo, Non absorbeat me profundum, neque urgeat super me puteus os suum , id est, infernus; detineri eum fuit a diabolo impossibile. Unde hominem quem susceperat pro homine, id est, carnem suam, que non uidit corruptionem, die tertia suscitans, tanquam Ionam ex ore ceti produxit. Quia hoc fuit infernus Christo, quod Ione cetus, dicente ipso Domino, Sicut enim Ionas fuit in uentre ceti tribus diebus et tribus noctibus; ita erit et Filius hominis in corde terre tribus diebus et tribus noctibus . Morsus ergo factus est inferni, cum se ab eo tanquam escam, id est, carnem suam suscipi passus est, qua non satiaretur, sicut de peccatoribus; sed absorberetur, propter quod dictum est, Absorpta est mors in uictoriam. Sed et illud testimonium quod est in Amos propheta, puto propterea dictum esse, cum peccanti populo Dominus promittens futura mala dicit: Et si celauerint se ab oculis meis in fundo maris, ibi mandabo serpenti, et mordebit eos . Quid est enim. Et si celauerint se ab oculis meis in fundo maris? Id est, etsi permanserint in operibus malis, auertentes se ab oculis meis, a preceptis scilicet spiritualibus, quia oculi Dei sunt spiritus Dei, qui legem, id est, precepta dedit: in fundo maris, in altitudine uidelicet desperationis. Ibi mandabo serpenti, et mordebit eos: ibi in eadem desperatione contemptus, mandabo, potestatem dabo serpenti, hoc est, diabolo, qui ab initio  serpens est nominatus; et mordebit eos, morsu utique diuersarum concupiscentiarum quo peccantes occidit, mortificabit eos. Sed morsu mortem facit. Non autem mors est sicuti fere bestie, uel omne genus animalium iracundorum, que morsu suo nonnunquam mortificant homines, et tamen non ipsa sunt mors, sed morsu insanabili mortem, id est, priuationem faciunt uite, quemadmodum etiam ictus gladii, percussio lapidis, uel quidquid potest hominem occidendo uita priuare.



CAPUT u.

7. Illud preterea pretermittere non debeo, ne forte aliquis inimicorum ueritatis, qui non sit rationum certarum quesitor, sed questionum perplexarum ad subuersionem audientium inuentor atque propositor, dicat: Si nichil est mors nisi nomen, quemadmodum superius disputasti, eo quod mors Christum iustum in inferno cum iniquis uiderit, et quia in eo peccatum non fuit, resurgentem tenere non ualuerit, ut eidem sicut ceteris peccantibus insultaret, et ideo uicta, prostrata atque damnata est: si ergo nichil est; uidere, tenere, insultare, uel uinci, prosterni et damnari quomodo potest, quod nichil est? Respondemus: Ipsum nichil, quid est? Quia interdum cum nominamus nichil, addimus Est; sicut est illud de Euangelio, Et sine ipso factum est nichil : substantia est, an nomen substantia carens? Solet enim dici, ut prefatus sum, a plurimis, dum aliquid despicitur, aut pro paruo estimatur, uel certe quod penitus non sit, Nihil est. Cum ergo dicimus Nihil, nomen insubstantiale nominamus: cum uero addimus Est, rem significamus. Cur ergo nomen insubstantiale, id est, Nihil, tanquam uere aliquid sit dicimus, addendo Est? Omne enim quod dicimus, Est, esse aliquid estimamus: tamen cum aliquoties dicimus, Nihil est, pro consuetudine locutionis ad Nihil addimus Est: cum nomen tantum sit Nihil, et non res. Sic et de morte pro consuetudine uerbi, uel ad comparationem agentis dicimus, uidet mors, agit aliquid, insultat; uel, damnata est, uicta est, et quidquid illud est quod dici possit, quia mors faciat aut patiatur. Cum ergo hec de morte dicantur, omnia ad auctorem mortis, per quem priuatio uite facta est, diabolum referuntur. Ipse enim que ad mortem pertinent, aut facit, dum captiuat et perimit; aut patitur, dum uincitur et damnatur. Diabolus enim natura est angelus: sed quod natura est, opus Dei est: quod uero diabolus, uitio suo est, utendo male nature sue bono: opera uero eius mala que uitia dicuntur, actus sunt, non res; que tanquam per se agere dicuntur aliquid, cum ea et per ea totum agat diabolus; uel damnata dicuntur, cum ipse pro his damnatur, pro quibus damnatur et homo, cum per liberum arbitrium his illectus tradit assensum. Et ideo hec in futuro seculo iam non erunt, quia in auctore suo diabolo damnabuntur, cum ille scilicet damnatus in gehenna, ut peccent homines, amplius potestatem hec agere non habebit.



LIBER SECUNDUS. Refellitur secundum dogma Pelagianorum.



CAPUT PRIMUM.


1. Item »Peccatum Ade,« aiunt, »neminem nocuit, nisi solum ipsum.« Respondemus: Si peccatum primorum hominum solis obfuit illis, et nemini nostrum; quemadmodum que in illos pro peccato lata est, in nos sententia pertransiuit, in quos non transiuit et culpa? Nisi forte secundum uos iniustus Deus, qui expertes eorum delicti, passus est nos eorum pene astringi uinculo. Hec est enim in illis post peccatum diuina sententia, postquam scilicet suasor ad preuaricandum maledictus est serpens:  Mulieri autem dixit Deus: Multiplicans multiplicabo merores tuos, et gemitum tuum. In tristitiis [1 1Kb] paries filios, et ad uirum tuum conuersio tua, et ipse dominabitur tui. Et Ade dixit: Quoniam audisti uocem mulieris tue, et manducasti de ligno, de quo preceperam tibi de hoc solo ne manducares, maledicta terra in operibus tuis, in meroribus manducabis ex illa omnibus diebus  uite tue: spinas et tribulos germinabit tibi; et edes fenum agri: in sudore uultus tui edes panem tuum, donec reuertaris in terram de qua sumptus es; quia terra es, et in terram ibis . Hac nos pene sententia colligatos, ipsa sibi humana natura totum per orbem terrarum diffusa testimonium perhibet, dum se paternis cruciatibus sancte legis testimonio peruidet laborare. Quod qua iustitia, si heredes peccati parentum non sumus, patiamur? Si uobis solis equitas suppeditat naturalis, qua iustiora sint iudicia uestra quam Dei, inter nos et Deum residentes in superbie solio iudicate. Nullum enim hominem tam amatorem uel defensorem sui erroris, ad Dei iudicia reprehendenda, uel etiam refellenda diabolus potuit inuenire, nisi Pelagium et Celestium noue legis iura tradentes. Adam igitur factus est absque peccato natura: cum uero peccauit homo, natura peccauit, et facta est natura iam peccatrix, id est, uitium habens peccati, non ipsa effecta uitium uel peccatum. Post peccatum ergo homo peccator dictus est, non homo peccatum. Peccator enim a peccando, non homo a peccando dicitur [1 1Kb] . Et ideo peccator homo genuit hominem, sine dubio peccatorem: quia de natura, ut dixi, peccato uitiata, nonnisi natura nascitur uitiosa, id est peccatrix, secundum quod ait apostolus Paulus, Qualis terrenus, tales et terreni . Et hoc quomodo, nisi per seminis sparsionem?



CAPUT II.

2. Sed ais mihi e diuerso ueniens: »Ergo semen peccatum est?« Iam superius dixi, quia cum peccauit homo, natura peccauit, cuius sunt semina. Et semen ergo uitiatum est, non uitium; sicut scriptum est, Semen enim maledictum erat ab initio . Maledictum uidelicet post peccatum: quia, Maledicta, inquit, terra in operibus tuis. Sed uitium non potest trahi protoplasti, neque esse homo, nisi seminis effusione [2 1Kb] . Quod confirmat Apostolus dicens: Per unum hominem intrauit peccatum in mundum, et per peccatum mors; et ita in omnes homines mors pertransiuit, in quo omnes peccauerunt . Solus autem Dominus iehsu Christus absque semine ex uirgine factus est homo, et expers delicti natus est Deus et homo. Audis itaque per unum hominem peccatum intrasse in mundum, et per peccatum mortem; et ita in omnes homines pertransisse, in quo omnes peccauerunt: et audes dicere, heretice, »Ade peccatum nulli nisi soli nocuit ipsi?« Et uere tunc soli nocuit, cum solus esset ipse, et Eua mulier eius. Sed in illis unis omnes eramus, quia natura humani generis erant, sicut nunc in nobis omnibus illi uni sunt, quia natura eorum sumus.



CAPUT III.

3. Sed respondentes dicitis, ut dicere consuestis: »Apostolus si uoluisset intelligi, quia per seminum conceptionem dicebat peccatum in omnes homines pertransisse, non per unum hominem dixisset, sed, Per duos homines, quia sine femina de solo masculo homo nasci non potest.« Si cordis oculos non amisistis, attendite dictum esse, Iam non sunt duo, sed una caro ; et iterum, Erunt duo in carne una . Nam ideo, per unum hominem, dixit Apostolus, quia cum in uiro suo mulier una sit caro, in semine progenies imputatur. Audite adhuc et alium sapientissimum dicentem ad uestram confusionem: Ex muliere initium factum est peccati, et per illam omnes morimur . Ecce, heretice, factum est tibi satis, per duos homines in humanum genus peccatum uel mortem pertransisse.



CAPUT Iu.

4. Sed quid adhuc dicturus sis, sicut soletis dicere, noui. »Peccatum,« inquis, »per unum hominem in mundum intrasse, Apostolus non seminis propagatione, sed morum imitatione dixit.« Respondeo: Si peccatum morum imitatione constat;  quem imitatus est diabolus, ut delinqueret, dicite, qui primus inuenitur peccator esse? Quia si de Adam interrogauero, respondebitis forsitan, quod sit diabolum imitatus. Esto, Adam ut peccaret, diabolum fuisse imitatum: dicite mihi, diabolus quem imitatus fuerit; quia peccatum morum imitatione constare defenditis. Sed quid immoror, sciens nichil uos responsuros? Quem enim dicturi estis imitatum fuisse, cum auctor sui lapsus ipse sit? Adam certe peccasse, nichil aliud legimus in libro Geneseos, nisi quod inobediens exstitit diuinum seruare preceptum. Cain ergo primogenitus filius eius quem sit imitatus, dum fratrem occidit , homicidium facere, ut ostendatis interrogo. Quatuor enim fuisse tunc homines legimus, Adam scilicet et Euam, ipsum Cain, et Abel fratrem eius, et ex his neminem fecisse primo homicidium inuenimus, nisi, ut dixi, Cain. Dic ergo, heretice, unde hoc didicerit, quemue fuerit imitatus, si morum ex altero in alterum transire constat imitatione peccatum, et non conceptione contractum. Omne enim quod imitandum est, aut uidetur oculis, aut certa relatione concipitur. An excusabis homicidium non esse peccatum? Et quid nequius? Dic iam, dic toties interroganti mihi, Cain quem uiderit, a quo narratum audierit homicidium perpetratum. Sed constrictus uinculo ueritatis, nec ianuam propositionis tue patentem inueniens exeundi, ad ianuam sermonis apostoli Pauli repedabis, ut iter rectum, si uelis, possis incedere, atque mihi interroganti dicere ueritatem. uere non morum imitatione, sed seminis sparsione constat per unum hominem peccatum intrasse in mundum, et per peccatum mortem; et ita in omnes homines pertransisse, in quo omnes peccauerunt. Ex peccatore ergo Adam, genitore suo, Cain primus peccatum in utero matris contraxit, et tertius homo natus est peccator ex utero eius. Mens interna patrio peccato erat iam captiua diabolo [1 1Kb] , inde imbutus est zelum, inde inuidiam habuit et liuorem: inde non morum imitatione homicidium, sed uoluntate precipitatus admisit. Qui enim unum peccatum, id est diabolus, preuaricantibus primis inflixit hominibus, ipse per hoc quod omnes  nascendo traxerunt, illicit etiam cetera, dum ei per liberum arbitrium consentitur, committi peccata. Peccatum ergo protoplasti omnes trahimus, non morum imitatione, sed seminis [2 1Kb] conceptione: sicut scriptum est, Ecce enim in iniquitatibus conceptus sum, et in delictis peperit me mater mea . Constant etiam et imitatione morum peccata, imitando scilicet malos: sed ut quis imitetur malos, nature est uitium deprauate, qua factus est [3 1Kb] malus et malitiosus, non natura a Deo conditus malus. Ob hoc enim et natura filii ire, ab Apostolo iam baptizati fuisse dicimur. Omnis enim carnaliter nascens, natura filius ire recte dicitur , quia natura est protoplasti [4 1Kb] , que prior in illo propter delictum iram iudicis Dei iuste [5 1Kb] suscepit. Si enim delictum eius, per quod, ut dixi, ad iram Dominum prouocauit, non traheremus; nunquam natura filii ire diceremur. Et ideo peccatum eius non solum ipsum, sed omne nocuit genus humanum, cum eius damnatione [6 1Kb] simul et culpam suscepimus. Eius enim nos uulneratos esse delicto, uas probat electionis, cum dicit, Non enim est distinctio; omnes enim peccauerunt, et egent gloria Dei . Dicendo, omnes, nullum excepit, quinimo totum declarauit genus humanum. Peccauerunt enim omnes, cum ex uno peccatore omnes nascimur peccatores. Propter quod iterum idem dicit apostolus: Nam iudicium ex uno in condemnationem . Ex quo  uno, nisi ex Adam, uel eius uno peccato? In qua condemnatione, nisi in culpa eius, qua ille est condemnatus? Quid est autem, et egent gloria Dei, nisi gratia Dei Patris [1 1Kb] , per Iesum Christum qui est in gloria Dei Patris? Et quid est, egent? Id est, nemo idoneus per se, quod carnaliter nascitur uel operibus meritorum uitam recipit perditam, nisi per Dominum nostrum  Iesum Christum spiritualiter renascatur, qui uenit Patris, et sua, sanctique Spiritus indebita misericordia, saluare et querere quod perierat ? Quid enim perierat? Numquid animalia irrationalia? aut numquid de bobus cura est Deo ? Utique humanum genus per peccatum, propter quod se sponte immaculatus morti tradens atque resurgens, gratie gratuite largitate a peccato uel morte redemit.



LIBER TERTIUS. Aduersus tertium dogma Pelagianorum.



CAPUT PRIMUM.


1. Iterum »Posse« dicunt »hominem per liberum arbitrium tanquam per se sibi sufficientem implere quod uelit, uel etiam meritis operum a Deo gratiam unicuique dari.« Respondemus: Neminem posse per se sibi, id est, per liberum arbitrium sufficere implere quod uelit, recte dicimus, nisi protoplastum solum potuisse, cum uoluntas liberi arbitrii fuisset sana eidem ante culpam. Lex enim eidem in paradiso constituto non poneretur seruanda, nisi liber esset tam uelle eamdem quam nolle seruare, sicut scriptum est: Et locutus est Dominus Ade, dicens: De omni ligno quod est in paradiso edetis; de ligno autem scientie boni et mali non edetis , et cetera. Dicendo ergo Dominus, De omni ligno quod est in paradiso edetis, taliter uelle permisit. Et uetando, De ligno autem scientie boni et mali non edetis, huiusmodi nolle premonuit. Sed cum et uelle et nolle premonuit, docuit [1 1Kb] , cui ad utrumque posse libernm donarat arbitrium: quo male utens incautus, dum sponte serpenti prebet suadenti consensum, Domini preterire [2 1Kb] preceptum, amisso possibilitatis bono, solum arbitrium [3 1Kb] ad uelle potitus est uulneratum. Hoc ergo uulnere cuncti libero claudicamus arbitrio, nec implere nobis naturaliter sufficit posse bonum: quia iam, ut superius disputaui, de natura uitiata peccato, id est, de protoplastis hominibus, quorum sumus et ipsi natura, in quibus est uitiata libertas, homo uoluntatis sane, perfecto uidelicet libertatis arbitrio quo sibi sufficiat, non potest exoriri.



CAPUT II.

2. Nam ut calcatius liberum arbitrium [4 1Kb] cum possibilitatis bono, quo ualeret implere quod uoluisset, Adam factum intelligas, audi quid dicat Scriptura sancta in libro Ecclesiastico. Deus, inquit, ab initio fecit hominem, et reliquit illum in manu consilii sui: adiecit mandata et precepta; si uolueris mandata seruare, conseruabunt te, et fidem facere beneplacitam in perpetuum. Apposuit tibi ignem et aquam; ad quod uolueris, porrige manum tuam. Ante hominem est uita et mors, bonum et malum, et quod uoluerit, dabitur illi . Quid est autem, Et reliquit illum in manu consilii sui; nisi, Dimisit eum in possibilitate liberi arbitrii sui? In manu enim possibilitas intelligitur. Ipsa est prima gratia, qua primus homo stare potuisset, si seruare mandata Domini uoluisset. Hac ergo per inobedientiam desolatus homo, iudicio iusto factus est serpenti, id est, diabolo, cui maluit obedire quam Deo, captiuus. Et ideo scriptum est, A quo enim quis superatus est, huic et seruus addictus est : et iterum, Omnis qui facit peccatum, seruus est peccati  Quod confirmat apostolus Paulus iam baptizatis dicens, Cum essetis serui peccati, liberi fuistis iustitie ; uidelicet alieni eratis a iustitia. Per se  ergo homo lapsum facere potuit, quia uoluit: sed non sicut per se lapsus est, continuo a lapsu per se, id est, per propriam uoluntatem consurgere ualuit, nisi manu Domini misericordissima, quando eius placuit pietati, fuisset erectus. Propter quod scriptum est: Alleuat Dominus omnes qui corruunt, et erigit omnes elisos . Quod si homo propria [1 1Kb] uoluntatis uirtute, et non per Dominum, sufficit elisus assurgere, quo in paradisum, de quo inobediens pulsus est, Deo reconciliandus redeat: ergo Christus gratis mortuus est . Et utquid ad sanos medicus uenire uoluit, uel cur se ad saluandum atque querendum quod perierat, uenisse dixit; qui secundum dogma uestrum, nichil perditum, quod saluaret inuenit?



CAPUT III.

3. Te igitur, sancte Paule apostole, uas electionis, magister Gentium, queso, cur Christus in mundum uenerit, dicas: ut sciamus quid hereticis, qui aduentum eius nichil profuisse humano generi, quod per se sibi sufficere predicant, respondere debeamus. Fidelis sermo, inquit, et omni acceptione dignus, quia iehsu Christus uenit in hunc mundum peccatores saluos facere, quorum primus ego sum . Audis, heretice Pelagiane, pelago perditionis demerse, siue Celestiane, celesti iudicio periture, uas electionis ueritatis tuba [2 1Kb] canentem? Christus iehsu uenit in hunc mundum peccatores saluos facere, quorum se primum esse dicit: et conaris astruere, cum predicas hominem naturaliter posse quod uelit, Christum nullum in eo uulnus quod curaret, nullam infirmitatem inuenisse, quam gratie sue gratuite medicamento sanaret. In tantum estis in stultitie profundum demersi, ut non intelligatis Christum Dominum ad nostram reparationem, reformationem, redemptionem, reconciliationem, formam serui suscipere uoluisse? Quid enim opus erat Deo, si status integer nature maneret humane, carnem suscipere nostram, contumelias sustinere, et per crucem a Iudeis perpeti mortem? Que utique omnia pro nostra salute dignatus est sustinere, Dominus bonus et misericors pro seruis malis et impiis, liber pro captiuis, iustus pro iniustis, uita pro mortuis, spes pro desperatis, reconciliatio pro offendentibus: sicut dicit Ioannes apostolus de eo, Ipse est propitiatio pro peccatis nostris; non pro nostris autem tantum, sed etiam pro totius mundi . Item apostolus Petrus: Qui peccata, inquit, nostra ipse pertulit in corpore suo super lignum, ut peccatis mortui iustitie uiueremus, cuius liuore sanati estis: eratis enim sicut oues errantes . Item ipse in eadem Epistola: Quia et Christus semel pro peccatis nostris mortuus est, iustus pro iniustis, ut nos offerret Deo mortificatos carne, uiuificatos autem spiritu . Audis electos et idoneos testes spiritu Dei loquentes, Christum propitiationem pro peccatis mundi uenisse, peccata nostra propterea pertulisse in corpore suo super lignum, ut iustitie uiueremus, eius liuore nos esse sanatos, qui  eramus sicut oues errantes; audis semel pro peccatis nostris mortuum iustum pro iniustis, ut nos offerret Deo, id est, peccato exsules reuocaret ad Deum: et in tenebris conscientie tue tractans eructas nebulas, quibus lumen uerum tetrare [1 1Kb] conaris, et dicis posse hominem per liberum arbitrium, tanquam per se sit idoneus, implere quod uelit? Idem ipsum est enim et illud quod flagitatis uoce superba: »Si uolo, sanctus sum; si uolo, pecco; si uolo [2 1Kb] , non pecco.« Nihil uidelicet aliud astruitis ista dicendo, nisi, ut superius iam dictum est, Christus ueniens nichil nobis prestitit, nichil salutis, nichil adiutorii contulit, mors eius nichil profuit nobis, salus nostra naturalis est nobis. Talia predicantibus fides catholica dicit anathema: credit enim quod salus hominis ex Deo sit Christus [3 1Kb] , cuius uulnere liberum nostrum curatur et reformatur arbitrium uulneratum, qui auersos a se gratuita gratia sua conuertit ad se, et ut Deo placeant operibus bonis, operatur in eis et uelle et posse: quorum cursum in hac uita propter futuram ueram uitam, misericordia preueniendo et subsequendo perficit ipse. Igitur liberum arbitrium hominibus esse, certa fide credimus, et predicamus indubitanter.



CAPUT Iu.

4. Sed cur liberum dicatur abitrium, est paululum disserendum. Arbitrium scilicet ab arbitrando rationali consideratione, uel discernendo quid eligat, quidue recuset, puto quod nomen accepit: ideo [4 1Kb] liberum dictum, quod in sua sit positum potestate, habens agendi quod uelit possibilitatem, quod est uitalis et rationalis anime molus. Sed huiusmodi, ut ante iam dixi, fuit in homine protoplasto, cum ante peccatum maneret illesus. Non enim per aliud contraxit offensam, nisi per id quo [5 1Kb] potuit, ne delinqueret, resistere suadenti. Per uelle ergo malum recte perdidit posse bonum, qui per posse bonum potuit uincere uelle malum. Quem iuste Deus iam delicto captiuum uoluntati deprauate dimisit, ut hec eidem esset pena in non faciendo quod uelit, qui semper si Deo fuisset obediens, sufficere potuisset ad omne bonum quod uoluisset. Malum utique uelle non ex nature sue conditione bona habuit, tanquam ex congenito malo, ut Manicheus credit; sed ex accidenti desiderio prauo concepit, uidelicet cum, ut iam superius dixi, ad manducandum uetitum lignum, quod nolle debuit, assensum serpenti, id est diabolo, prebuit: quod tanquam a radice uitiata omnis ex illo orta humana propago contraxit, absque solo Christo, qui aduentu Spiritus sancti, non humano semine, ex carne uirginis factus est caro. Per peccatum ergo, liberum arbitrium hominis possibilitatis bonum perdidit, non nomen et rationem.

5. Est, fatemur, liberum arbitrium omnibus hominibus, habens quidem iudicium rationis, non per quod sit idoneum que ad Deum pertinent, sine Deo aut inchoare aut certe peragere: sed tantum in operibus uite presentis, tam bonis, quam etiam malis. Bonis dico, que de bono nature oriuntur, id est, uelle laborare in agro, uelle manducare et bibere, uelle habere amicum, uelle habere indumenta, uelle fabricare domum, uxorem uelle ducere, pecora nutrire, artem discere diuersarum rerum bonarum, uelle quidquid bonum ad presentem pertinet uitam: que omnia non sine gubernaculo diuino subsistunt, imo ex ipso et per ipsum sunt, uel esse ceperunt. Malis uero dico, ut est, uelle idolum colere, uelle homicidium, uelle adulterium facere, res alienas uelle diripere, Deum uiuentem in secula blasphemare, uelle turpiter uiuere, uelle maleficia discere, uelle inebriari et luxuriose uiuere, uelle quidquid non licet uel non expedit operari. Sed ista non pertinent ad substantiam uite presentis, quia non sunt a Deo; imo male desiderata maculant uitam que est a Deo. Ista sunt zizania anime  carnisque, que inimicus homo, id est diabolus, dormitante Adam, Dei uidelicet preceptum non conseruante, in libero seminauit arbitrio , in quibus procliuior et paratior est quam in prosperis uulnerata et deprauata uoluntas. Ista sunt diaboli opera, que Christus Dei Patris uerbum, quod est gladius bis acutus, in hunc mundum ueniens, ex uirgine natus, de credentium libero arbitrio gratuita sua gratia amputat, idoneam in eisdem ad credendum [1 1Kb] preparans uoluntatem, per quam possint tam Dei Patris quam suam sanctique Spiritus iustam [2 1Kb] peragere uoluntatem.

6. Nam ea esse opera diaboli et per Christum tolli, dilectus Christi Ioannes probat apostolus in Epistola sua dicens: Qui facit peccatum, ex diabolo est; quoniam ab initio diabolus peccat. In hoc apparuit Filius Dei, ut dissoluat opera diaboli . Item apostolus Petrus in Actibus Apostolorum inter cetera de Christo ait: Qui pertransiuit benefaciendo et sanando omnes oppressos a diabolo, quoniam Deus erat in illo . Item apostolus Paulus ad Hebreos: Qui cum sit, inquit, splendor glorie et figura substantie eius, portansque omnia uerbo uirtutis sue, purgationem peccatorum faciens, sedet ad dexteram Patris . Item in eadem Epistola: Si enim sanguis hircorum et taurorum, et cinis uitule aspersus, inquinatos sanctificat ad emundationem carnis; quanto magis sanguis Christi, qui per Spiritum sanctum semetipsum obtulit immaculatum Deo, emundauit conscientiam nostram ab operibus mortuis ad seruiendum Deo uiuenti ? Perge adhuc, heretice, et tantis doctoribus ueritatis resistens, dic liberum arbitrium sic ex Adam susceptum, ut medicina Christi non indigens, per se sibi sufficiat implere quod uelit. Audis, Dei Filium sic apparuisse, ut opera dissolueret diaboli; audis, eum ideo pertransisse, ut benefaciendo sanaret omnes oppressos a diabolo; audis, uerbo uirtutis sue purgationem peccatorum fecisse; audis, sanguine suo, offerendo se immaculatum [3 1Kb] Deo, mundasse conscientiam nostram ab operibus mortuis ad seruiendum Deo uiuenti: et gratie eius ingratus existens, sanum te naturaliter putas liberum arbitrium possidere? Si sanus est homo, ut Adam a Deo primum fuerat institutus, et, ut ais, nullum uitium postea ex illo delinquente contraxit exortus; interrogo, de quo Dei Filius apparens opera dissoluit diaboli? quem pertranseundo et benefaciendo sanauit oppressum a diabolo? in quo purgationem peccatorum fecit? cuius emundauit conscientiam ab operibus mortuis ad seruiendum Deo uiuenti? Nisi forte falsa hec Apostolos, qui sunt in Ecclesia catholica clarissima lumina, predicasse dicatis, experimentum uidelicet querentes eius, qui in eis [4 1Kb] locutus est Christi . Quid enim orbati lumine ueritatis non dicere presumatis, qui nec legi Dei, nec Prophetis, uel Euangelio Christi, eiusque Apostolis Spiritu Dei canentibus credere uultis, peccato primi hominis humanum genus mortale factum, ceterisque libero arbitrio deprauato obnoxium subiacere peccatis, Dei quoque Filium ad hoc saluandum [5 1Kb] , reparandum, atque uiuificandum uenisse in similitudine carnis peccati, sustinuisse mori, resurrexisse a mortuis?



CAPUT u.

7. Igitur cum de libero arbitrio agimus, non de parte hominis agimus, sed de toto: quia cum peccauit homo primus, non in parte aliqua, sed tota, qua conditus est, natura deliquit. Numquid enim interdum cum tantum animam nominamus, corpus aut spiritum separamus ab anima? Aut cum spiritum dicimus, animam separamus et corpus ab spiritu? uel cum corpus appellamus, seiungimus spiritum animamque a corpore? uitiato ergo libero  arbitrio, totus homo est uitiatus, per quod absque adiutorio gratie, Deo quod placeat, nec ualet incipere, nec perficere sufficit. Preuenitur autem medicina, id est, Christi gratia, ut sanetur, et reparetur in eodem uitiata atque preparetur uoluntas, que semper indigens in adiutorium [1 1Kb] illuminante gratia Saluatoris possit tam Deum cognoscere, quam secundum eius uiuere uoluntatem. Cum enim dicit per prophetam Dominus, Et dabo in uos cor nouum et spiritum nouum : quid aliud significat, nisi uoluntates hominum lapsas preuaricatione ueteris hominis, per Christum nouum hominem reparari, et preparari ad Dei uoluntatem, sicut scriptum est, Preparatur uoluntas a Domino ? Iterum apostolus Paulus, Deus est, inquit, qui operatur in uobis et uelle et perficere, pro bona uoluntate : ea utique, que est in eis, ut dixi, a Domino tam reparata [2 1Kb] quam preparata, ut esset bona; in qua se iam fidelis homo cognoscens illuminatum, ut ad Dei semper sit paratior uoluntatem, secutus clamat [3 1Kb] ad eum dicens, Cor mundum crea in me, Deus, et spiritum rectum innoua in uisceribus meis : et, Reuela oculos meos, et considerabo mirabilia de lege tua : et, Notam fac mihi, Domine, uiam in qua ambulem: et, Domine, ad te confugi; doce me facere uoluntatem tuam, quia tu es Deus meus . Quod si uox ista iam credentis non est, quomodo inuocabunt in quem non crediderunt ? Non ergo homo uoluntate sua adhuc in uitio liberi arbitrii claudicante, preuenit Deum ut cognoscat, et querat eum [4 1Kb] , tanquam gratiam pro meritis accepturus; sed precedit, ut iam dixi, misericordissima gratia sua Deus hominis ignorantis et necdum se querentis uoluntatem liberi arbitrii, ut eum se scire et querere faciat, sicut dicit Ioannes apostolus in Epistola sua, Scimus quoniam Filius Dei uenit, et dedit nobis sensum, ut cognoscamus uerum Deum, et simus in uero Filio eius. Hic est uerus Deus et uita eterna . Et Dauid in Psalmis, Deus meus, misericordia eius preueniet me : et, Deus, tu conuertens uiuificabis nos . Et Dominus in Euangelio discipulis suis: Non uos me elegistis, sed ego uos elegi . Item Ioannes apostolus: In hoc, inquit, apparuit caritas Dei in nobis, quoniam Filium suum unigenitum misit Deus in mundum, ut uiuamus per eum. In hoc est caritas, non quasi nos dilexerimus Deum, sed quoniam prior ipse dilexit nos, et misit Filium suum propitiationem pro peccatis nostris .



CAPUT uI.

8. Nullum autem hominis esse meritum in accipienda gratia ad salutem [5 1Kb] , Paulus apostolus docet scribens ad Ephesios: Deus autem, ait, qui diues est in misericordia, propter nimiam caritatem suam qua dilexit nos, et cum essemus mortui peccatis, conuiuificauit nos Christo, cuius gratia estis saluati. Propter nimiam, ait, caritatem suam qua dilexit nos, non propter nostram, quasi priores dilexerimus eum, cum essemus mortui peccatis. Item post pusillum in eadem Epistola: Gratia enim estis saluati per fidem, et hoc non ex uobis; Dei [6 1Kb] donum est; non ex operibus, ut ne quis glorietur . Item ad Timotheum: Noli itaque erubescere testimonium Domini nostri, neque me uinctum eius; sed collabora Euangelio secundum uirtutem Dei, qui nos liberauit et uocauit uocatione sancta, non secundum opera nostra, sed secundum propositum suum et gratiam, que data est nobis in Christo Iesu ante tempora secularia .  Audis, ante tempora secularia, quando in Dei erat homo prescientia; et non, In seculo, quia nondum erat seculum; et preponis dono eius opera uoluntaria, cecus ueritati resistens? Querens enim tuam iustitiam statuere, iustitie Dei subiectus esse non potes . Item ad Titum: Cum autem benignitas, inquit, et humanitas apparuit Saluatoris nostri Dei, non ex operibus iustitie que fecimus nos, sed secundum suam misericordiam saluos nos fecit, per lauacrum regenerationis et renouationis Spiritus sancti, quem effudit in nos abunde per Iesum Christum . Quid ad hec adhuc, heretice, respondebis? quid, inimice gratie, adhuc contra gratiam tanto magistro Gentium teste, quod nullis hominum meritis detur, excogitabis opponere? rogo, quid conamini resistere uera predicanti, tam excellenti doctori, qui non de se in se, sed ex Deo coram Deo in Christo Euangelium predicans loquitur, id est, in simplicitate et sinceritate Dei, et non in sapientia carnali? Nam quod uera annuntiet, audite eum attestantem, et nolite esse increduli, sed fideles. Deus, ait, et Pater Domini nostri Iesu Christi scit, qui est benedictus in secula, quod non mentior : et iterum, ueritatem dico in Christo, non mentior, testimonium mihi perhibente conscientia mea in Spiritu sancto : itemque, ueritatem dico in Christo, non mentior, doctor Gentium in fide et ueritate . Auditis, non mentior: et tanquam mentientem redarguitis, cum ex uestro dogmate peruerso, quod ille non ita esse predicat, meritis hominum gratiam dari annuntiatis. Imo uidete quia non tantum Paulum, sed et Christum in eo loquentem redarguitis.



CAPUT uII.

9. Sed respondes mihi, inquiens: Si non unusquisque pro sua uoluntate, qua nos dicimus eum inquisisse Deum, accipit gratiam, sed preuenit uoluntatem eius sua gratia, quo in eum credere possit; cur non hoc ergo in omnibus operatur? An personarum acceptor est Deus? Si gratie illuminatione sensus tuus, heretice, tenebris insipientie esset exutus [1 1Kb] , crederes tantum testimoniis diuinis que ante iam dixi, uel que non dixi, et in sanctis Scripturis reperiuntur innumerabilia, Deum nullis meritis hominum gratiam suam dare, per quam se eis ostendat ad credendum et seruiendum sibi: et non quereres, imo non discuteres, Deus quare [2 1Kb] id non in omnibus operetur, quia bene et iuste semper omnia quecumque uult operatur, et uoluntati eius nemo resistit; propter quod omnia quecumque uoluit fecit . Ideo cur hoc illi operetur, illi non operetur, metuentem me et trementem iudicia eius inscrutabilia et incomprehensibilia [3 1Kb] , nolo interroges: quia quod lego, credo et ueneror, non autem discutio. Quis est enim homo qui respondeat Deo? Numquid dicit figmentum ei qui se finxit, Quare me sic fecisti? Habet enim potestatem figulus luti, ex eadem massa aliud uas quidem facere in honorem, aliud in contumeliam . Sed interroga eum qui dixit, Nemo uenit ad me, nisi Pater qui misit me, attraxerit eum : et, Non omnes capiunt uerbum, nisi quibus datum est : et, uobis datum est nosse mysterium regni celorum, ceteris autem non est datum : et, Nemo nouit Filium, nisi Pater; neque Patrem quis nouit, nisi Filius, et cui uoluerit Filius reuelare : et, Sicut Pater suscitat mortuos et uiuificat, ita et Filius suscitat mortuos et uiuificat quos uult : et, Quia Spiritus ubi uult spirat; et, Quia non potest homo a se facere quidquam, nisi datum illi fuerit desuper . Item interroga eum qui dixit, uobis datum est pro Christo, non solum ut in eum credatis, sed ut etiam pro illo patiamini : et, Non uolentis, neque currentis, sed miserentis est Dei; et cui uult miseretur, et quem uult indurat . Et quia Spiritus  sanctus dona carismatum suorum diuidit singulis prout uult , non prout uolunt. Et quibus uoluerit, non qui uoluerunt, notas fecit Deus diuitias glorie sacramenti sui . Iste sunt uniuerse uie Domini inuestigabiles, misericordia et ueritas : quas si scire queris, Paulum interroga, et respondebit tibi dicens, Altum sapere noli, sed time; quia quis cognouit sensum Domini, qui instruat eum [1 1Kb] ? aut quis consiliarius eius fuit? aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia; ipsi gloria in secula . Interroga etiam Dauid, et dicet tibi: Quis sapiens, et intelliget hec ? aut quis loquetur potentias Domini, auditas faciet omnes laudes eius ?

10. Ista igitur cum facit Deus incomprehensibilis et inuestigabilis atque inenarrabilis, non personarum acceptione facit, nec iniusto iudicio, sed plane iusto, alto, secretoque. Hec est fides [2 1Kb] catholica, quam si sequi uelis, non eris de iudiciis Dei incomprehensibilibus curiosus et contentiosus, sed eris cum catholicis humilis et mansuetus. Non ut dicas Deo, interrogando, Que est uoluntas tua? sed tremendo, Fiat uoluntas tua : quia potestas Dei est, et tibi, Domine, misericordia . Modo enim quia iudicia Dei in operibus eius ab homine narrari non possunt, ideo iniustus est Deus? Imo iustus est et incomprehensibilis iudicio iustitie sue, et irreprehensibilis operatione uoluntatis sue. Taceat reprehensibilis, mendax, et iniustus homo, ut faciat irreprehensibilis, uerax, et iustus quecumque uoluerit Deus. Si tantum [3 1Kb] attendas peccatum primorum hominum, quo massa humani generis damnari meruit, quia secundum testimonium Pauli apostoli, Ex uno [4 1Kb] omnes in condemnationem , poteris agnoscere iudicia Dei esse iustissima. Inde est enim malum meritum in hominibus, tam in paruulis quam in maioribus precedens iudicia Dei, ut iusto eius iudicio puniantur. Quare autem in hoc, ut dixi, malo merito precedenti, non omnes puniuntur, aut cur inde non omnes saluantur, ego seruiens Domino in timore et exsultans cum tremore, misericordiam ei et iudicium canto: quia iudicium facit precedente causa, salutem uero donat misericordia [5 1Kb] preueniendo malam causam. Res igitur eius sumus. Oculus tuus, utquid, heretice, nequam est? Habet potestatem paterfamilias iustus et misericors de re sua facere quod uult: id est, de reo mortis iudicis est quam uult ferre sententiam.



CAPUT uIII.

11. Audi tamen adhuc calcatius, ut ad propositum superioris disputationis reuertamur quia homo uulneratus [6 1Kb] libero arbitrio per Ade peccatum, sine gratia Dei, id est, per se solum sanare se non potest, nec sponte ad paradisum reuerti, sanctorum numero sociandus; nec eum gratiam meritis ullis accipere, sed totum sua misericordia Deum peragere. Homo quidam, ait Dominus in Euangelio, descendebat ab Ierusalem in Iericho, et incidit in latrones, qui etiam despoliauerunt eum, et plagis impositis abierunt, semiuiuo relicto. Accidit autem ut sacerdos quidam descenderet eadem uia, et uiso illo, preteriuit: similiter et Leuita, cum esset secus locum et uideret eum, pertransiit. Samaritanus autem quidam iter faciens, uenit secus eum, et uidens eum, misericordia motus est. Et appropians alligauit uulnera eius, infundens oleum et uinum; et imponens illum in iumentum suum, duxit in stabulum, et curam eius egit. Et altera die protulit duos denarios, et dedit stabulario, et ait: Curam eius habe, et quodcumque supererogaueris, ego cum rediero reddam tibi . Homo iste quidam ipse  est humanum genus, descendens ab Ierusalem in Iericho, id est, de paradiso ad hunc mundum. Ierusalem enim hebraice dicitur, latine autem uisio pacis interpretatur. Recte ergo in uisione pacis paradisum dicimus. Ante enim quam peccaret homo, in uisione pacis erat, hoc est, in paradiso, ubi quidquid uidebat, pax erat et letitia. Inde descendens, id est, humiliatus et miser factus per peccatum, in Iericho, in mundum uidelicet: Iericho enim in qua mundus ponitur, Luna interpretatur; quia sicut luna oritur et occidit, ita et mundus, cum in eo orta occidunt, et iterum oriuntur. Incidit in latrones, in diabolum et angelos eius: per inobedientiam enim, ut sepe dictum est, primi hominis, diabolus humanum genus despoliauit et uulnerauit, morum scilicet ornamentis et bono possibilitatis liberi arbitrii perdito. In illo enim peccante plagam fecit, in nos uero plagas, cum per unum illius peccatum, quod nascentes trahimus, superaddimus multa peccata. Quid est autem, Relicto eo semiuiuo abierunt? Recte dictus est semiuiuus: habebat enim uitalem motum, id est, liberum arbitrium uulneratum, quod ei solum ad eternam uitam, quam perdiderat, redire non sufficiebat; ideo et semiuiuus dicitur. Iacebat ergo humanum genus uulneratum in mundo. Sed cur iacebat, dicite, si per se surgere poterat uel sanari, nullius indigens adiutorio? Sed iacebat uulneratus, quia uires ei proprie ad surgendum, quo sanandum se, medicum, id est Deum, requireret, non sufficiebant. Descendens sacerdos eadem uia, cum uideret illum, preteriuit. Similiter et Leuita cum uideret eum, pertransiit. In his duobus, id est, sacerdote et Leuita, duo tempora intelliguntur, Legis scilicet et Prophetarum. In sacerdote lex, per quam sacerdotium et sacrificia instituta sunt. In Leuita uaticinium Prophetarum, quorum temporibus omne humanum genus sanari non potuit: quia regnauit mors ab Adam usque ad Moysen, etiam in eos qui non peccauerunt in similitudine preuaricationis Ade, qui est forma futuri : id est, etiam in omnibus sanctis et in paruulis, qui preuaricati non sunt sicut Adam; et tamen propter peccatum preuaricationis, quod nascentes ex eo traxerunt, tanquam chirographo paterno constricti, stipendium peccati moriendo soluerunt. Stipendium enim peccati, mors . Et quia per legem cognitio peccati , non abolitio. Lex enim iubet ut cognoscat se homo peccatorem esse, quod ignorabat, non peccatum tollit. Ideo et Apostolus: Nam concupiscentiam, inquit, nesciebam, nisi lex diceret, Non concupisces . Lex itaque nichil ad perfectum adduxit . Quia si ex lege iustitia, ergo Christus gratis mortuus est . Si enim data esset lex, que posset uiuificare, uere ex lege esset iustitia. Sed conclusit Scriptura omnia sub peccato, ut promissio ex fide Iesu Christi, qui omnia peccata tollit, daretur credentibus . Plenitudo enim legis et prophetarum Christus, qui uenit non soluere legem et prophetas, sed adimplere .

12. Sacerdote ergo et Leuita pertranseuntibus, iter faciens Samaritanus uenit secus eum. Samaritanus, ipse est saluator Christus: quia Samaritanus Custos interpretatur, cui recte dicimus, Custodi me, Domine, ut pupillam oculi; sub umbra alarum tuarum protege me . Quid est autem, uenit secus eum? uenit in similitudine carnis peccati, non ut ille qui iacebat [1 1Kb] in carne peccati; ideo secus eum, quia in similitudine. Et uidens eum, misericordia motus est. uidens eum, quid? iacentem. Numquid surgentem [2 1Kb] et currentem? Et ideo misericordia motus est: quia in eo, quo curari dignus esset, meritum nullum inuenit. Et appropians alligauit uulnera eius. Quid est, alligauit uulnera eius? Sicut scriptum est, Qui non nouerat peccatum, pro nobis peccatum fecit . De peccato scilicet damnauit peccatum in carne . Infundens oleum et uinum, hoc est chrisma sanctum et sanguinem suum. Et imposuit illum in iumentum suum: in adiutorium uidelicet gratie incarnationis sue; quia, sicut scriptum est, Hic peccata nostra portauit, et pro nobis doluit . Et duxit in stabulum: scilicet donans ei fidem ad credendum in se, duxit in Ecclesiam suam, que omnibus ambulantibus in uia fidei, tanquam stabulum patet ad succedendum. Et altera die: quasi tempore alio, post resurrectionem utique et ascensionem suam; protulit duos denarios, uidelicet uetus et Nouum Testamentum, in quibus unum numisma Dei regis est. Et dedit stabulario, Paulo apostolo, qui est uas electionis, cui sollicitudo est omnium Ecclesiarum . Et ait, Curam illius habe: id est, que ad fidem meam pertinent, quomodo eum oporteat ad plenam sanitatem peruenire, doce illum. Et quodcumque supererogaueris, dum rediero reddam tibi: si quid ergo super Euangelium, tanquam misericordiam consecutus ut esses fidelis, ad eius utilitatem sapueris, dum rediero iudicaturus mundum, et unicuique redditurus secundum opera sua, reddam tibi. Quid est autem quod super legem et Euangelium plus Paulus erogauit? Illud puto quod ipse ait ad Corinthios, De uirginibus autem preceptum Domini non habeo, consilium autem do tanquam misericordiam consecutus a Domino ut sim fidelis; uel illud etiam ubi de coniugibus ait, Nam ceteris ego dico, non Dominus , etc.

13. Ista interim iam a maioribus Ecclesie catholice tractatoribus dicta uel exposita sunt: sed tunc a nobis limes fidei sane defenditur, quando termini quos posuerunt sancti patres, non transferuntur, imo obseruantur et defensantur a nobis. Ecce quemadmodum curatur hominis liberum arbitrium uulneratum. A die ergo aduentus sui Dominus, quo uenit sanare uulneratum iacentem, usque ad diem reditus sui, quo iudicaturus est mundum, stabulario curam habere iubet sibi traditi sauciati: significans quod a die qua datur homini a Deo per motum misericordie eius, non per meritum quod in uulnerato non inuenitur, ut sanetur, usque ad diem assumptionis eius, nisi sub cura gratie fuerit, ad perfectum peruenire non posse. Sicut stabularius eius Paulus docet, scribens ad Philippenses: Confidens hoc ipsum, quia qui cepit [1 1Kb] in uobis opus bonum perficere, perficiet usque in diem Christi Iesu . Item Petrus apostolus in Epistola sua prima: Deus autem, inquit, omnis gratie, qui uocauit nos in eternam gloriam suam in Christo Iesu, modicum passos ipse perficiet, confirmabit solidabitque; ipsi gloria et imperium in secula seculorum. Amen .



CAPUT IX.

14. Quid etiam aliud ostenditur et in oue illa perdita ex centum ouibus, nisi liberum arbitrium, possibilitatis bono [2 1Kb] uitio primi hominis perdito, a iustorum errasse consortio, nec per se ad cortem [3 1Kb] , id est, ad paradisum de quo exiuit, fidelium numero resociandum posse reuerti, nisi indebita gratia, sua utique uoluntate, bonus pastor Christus, qui pro ouibus animam suam posuit, de deserto errantem, hoc est, de isto mundo in quo homo diuini precepti desertor exsulatus est, et errat libero arbitrio in operibus diaboli, humeris suis superimpositum, in adiutorium scilicet fidei et caritatis sue, reuocauerit ? Hoc enim, ut dixi, ipse Dominus probat, cum in parabola uolens hominem intelligi, ouem dicit errasse, que non sponte redierit, sed a pastore requisita ad ouile proprium eius sit humeris reportata. uel cum uulneratum a latronibus, non proprio gressu, sed iumento superimpositum ad stabulum dicit esse delatum. Quod magister ille Gentium gratia fidei illuminante uidens, de se presumentibus dicit: Igitur non uolentis, neque currentis,  sed miserentis est Dei .

15. Sed ais mihi: Si non uolentis, neque currentis est inuenire Deum, quomodo scriptum est in Psalmis, Et ex uoluntate mea confitebor illi : et iterum in Apostolo, cum in figura uasorum de peccatoribus dicit, Si quis ergo mundauerit se ab istis, erit uas in honorem sanctificatum, et utile Domino ad omne opus bonum semper paratum ? Accipe fidei rationem. Alia causa est adhuc non credentis, alia iam credentis. De non credente, id est, adhuc Deum ignorante, ut cognoscat et credat, in quo opera bona nulla sunt, dictum est, Non uolentis neque currentis, sed miserentis est Dei: quia in uanitate sensus tenebris [1 1Kb] obscuratum habens intellectum, liberi arbitrii lumen uerum quod illuminat omnem hominem uenientem in hunc mundum, uidere non potest, nisi Deus propter suam misericordiam, qui dixit de tenebris lumen splendescere, illuxerit in corde eius, ad illuminationem scientie claritatis Dei in facie Christi Iesu; ut ablato uelamine, id est, nebula peccati de corde eius, conuerti possit ad Dominum, qui spiritus est. Cum autem acceperit Spiritum Domini, erit in eo libertas ad Domini capessenda precepta: quia ubi Spiritus Domini, ibi libertas . Habet autem thesaurum istum in uase fictili, in corpore uidelicet suo terreno; ut sublimitas sit uirtutis Dei, et non ex ipso. Ideo non uolentis, neque currentis, sed miserentis est Dei. Fit hoc etiam multifarie multisque modis, in his qui iam Deo seruiunt, cum gratie eius miseratione subito ad ea perueniunt bona, que non uoluerunt, neque cucurrerunt.

16. Iam uero credentis, id est, illuminati atque reparati in libero arbitrio per gratuitam gratiam Saluatoris uox est, Et ex uoluntate mea confitebor illi. Sed ut possit eidem confiteri, non in se, sed in Domino gloriatur, cum dicit, Dominus adiutor meus et protector meus; in ipso sperauit cor meum, et adiutus sum, et refloruit caro mea: propterea sequitur, Et ex uoluntate mea confitebor illi . Sua est utique omnis fidelis [2 1Kb] uoluntas bona, cum in eo per Christum ut esset bona, de lapsu est reparata. Quapropter quidquid uult bonum, quidquid potest, a Domino est. Quia sine me, ait Dominus in Euangelio discipulis suis, nichil potestis facere . Item in eodem Euangelio, id est, secundum Ioannem: Non potest homo a se facere aliquid, nisi datum illi fuerit desuper . Item apostolus Paulus ad Corinthios: Fiduciam autem talem, inquit, habemus per Christum ad Deum; non quod sufficientes simus cogitare aliquid a nobis, quasi ex nobis, sed sufficientia nostra ex Deo est: qui et idoneos nos fecit ministros Noui Testamenti, non littera, sed spiritu. Littera enim occidit, spiritus autem uiuificat .

17. Ita ergo et illud est quod dicit Apostolus: Si quis ergo mundauerit se ab istis, erit uas in honorem sanctificatum, et utile Domino ad omne bonum opus paratum . Cum enim deliquerit iam redemptus per gratiam Baptismi propria uoluntate, et in peccatis suis permanens ex hoc migrauerit mundo, efficitur uas ligneum, quod facile deuoretur ab igne gehenne; aut certe fictile, quod comminui possit uirga recta, uirga regni Christi, id est, iudicio equitatis eius; quem, sicut dicit Apostolus, benignitas Dei saluandum ad penitentiam adduxerit : secundum quod iterum ad Timotheum dicit, Ne forte det illis Deus penitentiam ad cognoscendam ueritatem, et resipiscant a diaboli laqueis, a quo captiui tenentur ad ipsius uoluntatem : et cibauerit eum pane lacrymarum, potumque dederit ei in lacrymis et mensura . Mundat se ab huiusmodi uasis: quia cum Dei misericordia se preueniente agit et ipse satis per liberum arbitrium ut  mundetur. Sola autem uoluntate sua si presumat, mundari non potest: imo nec ex corde penitere [1 1Kb] compellitur: quia Petrum nisi Dominus respexisset, nunquam penitentia motus amare fleuisset . Penitentia ergo res est optima et perfecta, que defectos reuocat ad perfectum. Sed omne datum optimum, Iacobus inquit apostolus, et omne donum perfectum desursum est, descendens a Patre luminum, apud quem non est commutatio, nec momenti obumbratio . Oportet ergo ea orare penitentem, que ad eius mundationem expediunt. Quod ut faciat, unde sit audi. Similiter autem, ait Paulus apostolus, et Spiritus adiuuat infirmitatem nostram. Nam quid oremus, sicut oportet, nescimus; sed ipse Spiritus postulat pro nobis, id est, postulare nos facit, gemitibus inenarrabilibus .



CAPUT X.

18. Est igitur liberum arbitrium, quod quisquis esse negauerit, catholicus non est: et quisquis sic esse dixerit, quod sine Deo bonum opus, id est, quod ad eius sanctum propositum pertinet, nec incipere, nec perficere possit, catholicus est. Quibus enim dicitur in Psalmis nisi liberum arbitrium habentibus. uenite, filii, audite me; timorem Domini docebo uos ? Item a Domino in Euangelio discipulis, Omnis qui audit uerba mea hec, et facit ea : et iterum, uos amici mei estis, si feceritis que ego mando uobis . Et ab Apostolo Corinthiis: Hoc enim uobis utile est, qui non solum facere, sed et uelle cepistis ab anno priore; nunc uero et facto perficite, ut quemadmodum promptus est animus uoluntatis, ita et perficiendi sit . Et multa alia, que tam in ueteri quam in Nouo Testamento continentur: que nimis, propter fastidium lectionis, longum est enarrare. Quomodo autem unicuique secundum sua opera redderetur in die iudicii, nisi liberum esset arbitrium? Et ideo non est personarum acceptio apud Deum. Quicumque enim sine lege peccauerunt, sine lege et peribunt; et quicumque in lege peccauerunt, per legem iudicabuntur . In omni itaque opere sancto prior est uoluntas Dei, posterior liberi arbitrii: id est, operatur Deus, cooperatur homo. Quod si dicas, ut dicere consuesti, »Quia ego prior uolui, Deus uoluit:« iam meritum facis, ut gratia ex operibus iam non sit gratia, sed merces. Hoc loco redarguit te Apostolus, dicens: Si autem gratia, iam non ex operibus; alioquin gratia iam non est gratia . Gratia igitur donatur, non redditur; quia si redderetur quasi ex debito, non ab Apostolo, non ex operibus, sed, Ex operibus, diceretur.



CAPUT XI.

19. Omnis ergo christianus, cui iam donatum est posse per gratiam ut Dei faciat uoluntatem, abundare debet in operibus bonis; quia labor eius non erit inanis in Domino: sic tamen ut non in se, sed semper in Domino glorietur; cuius, ut dixi, gratia eruditur abnegare impietatem et secularia desideria, ut sobrie, iuste et pie uiuere possit in hoc seculo, sicut dicit Apostolus scribens ad Titum: Apparuit enim gratia Dei nostri Saluatoris omnibus hominibus, erudiens nos, ut abnegantes impietatem et secularia desideria, sobrie et iuste et pie uiuamus in hoc seculo, exspectantes beatam spem et aduentum glorie magni Dei, saluatoris nostri Iesu Christi . Nemo sit segnis et remissus ad seruiendum Deo, nec sic de gratia confidat, tanquam Deus liberi arbitrii eius, quod per mortem Filii sui reparauit et sibi preparauit, opera non requirat: imo declinet amalo, et faciat bonum. uigilet, querat, petat, pulset, contendat uincere seculum, Deo placere, sic ut dum per mundi pelagus currit, quemadmodum sepenumero dictum est, anchoram gratie ceruicibus reuinctam fiducia [2 1Kb] liberi arbitrii non soluat. Quia siue in prospero cursu ne extollatur, siue in tempestate tentationum ne mergatur, eius gubernaculo, quoadusque  ad portum paradisi perueniat, poterit [1 1Kb] permanere securus: ut cum impleuerit cursum, fidenter dicat cum apostolo Paulo, Bonum certamen certaui, cursum consummaui, fidem seruaui . Hec enim ille cum diceret, non in se, sed in Domino gloriabatur. Ipse enim dixit: Ut qui gloriatur, in Domino glorietur . Quomodo enim potuit bonum certamen certare, cursum consummare, fidem seruare, ante iam dixerat: Non ego autem, sed gratia Dei mecum . Amputauit autem omnem humanam gloriam, et dedit soli Deo gloriam, cum iterum dicit, Ut non simus fidentes in nobis, sed in Deo qui suscitat mortuos : et iterum, Gratia autem Dei sum id quod sum .

20. Recte namque arbitror comparari liberum arbitrium iumento, unde et dictum est, uelut iumentum factus sum apud te : gratiam uero sessori. Quia sicut iumentum animal uiuacissimum, ut dometur ad opus homini necessarium, de armento uagum apprehenditur, et incipit per curam domantis se ad eius proficere uoluntatem: ita et liberum arbitrium, quod uulneratum uiuit in homine, gratia Dei apprehenditur de armento et luxurie seculi [2 1Kb] , in quo pastore diabolo uagabatur per incongruas uoluptates [3 1Kb] . Pastorem diabolum dixi secundum Zacariam prophetam, de eo dicentem: O pastor et idolum ! Apprehenditur ergo gratia, ut dixi, domandum liberum arbitrium, ut et male conuersationis deposita feritate humilietur, et ut ad obediendum in opus Domino necessarium corrigatur: et ita per eius semper curam incipit ad Dei proficere uoluntatem. Sicut enim iumentum illud dum in uia dirigitur, sessoris manu regitur, ut iter rectum siue leniter seu cursim, secundum [4 1Kb] sedentis in se uoluntatem possit incedere, quoadusque ad locum perueniat destinatum: ita et liberum arbitrium, dum in uia, id est Christo , esse ceperit, gratie regimine regitur, ut in semitis Domini recto corde, siue patientia caritatis, siue feruente spiritu [5 1Kb] , id est, secundum diuisiones gratiarum Spiritus, qui per gratiam diuidit singulis prout uult , possit ambulare quoadusque ad promissum regnum celorum perueniat. Ideo et in Psalmis ait: Spiritus tuus bonus deducet me in terram rectam . Et ut illud, cum aliquoties sub sessore pastum largioribus cibariis incumbens freno, cursu extollitur, sessoris flagello ceditur, ut secundum eius ambulet uoluntatem: similiter et liberum arbitrium, dum homo gratie Dei [6 1Kb] immemor in prosperis efficitur, et tanquam de sui possibilitate gloriatus extollitur, eius flagello corripitur, cum in uariis tribulationibus et afflictionibus paululum subiugatur; ut humiliatus homo in sua infirmitate [7 1Kb] ad gratie recurrat auxilium. Sicut ergo homo sedens in iumento, cum peregerit iter quod incessit, dicit, Feci hodie, ut puta, triginta milliaria: cum illo sedente, iumentum cucurrerit triginta milliaria, sed non ea cucurrisset, nisi a sessore tam directum in uia, quam gubernatum fuisset. Recte ergo sessor quem gratie figuraui [8 1Kb] , dicit, Feci triginta milliaria. Ipse enim fecit, qui iumentum facere fecit; et tamen utrisque labor itineris imputatur: ita et gratia et liberum arbitrium, peragit sine dubio iter fidei liberum arbitrium dum Dei christianus facit precepta, sed non, ut supra dixi, sine gratia dirigente uel gubernante: propter quod dicit in Psalmis, Dirige in conspectu tuo uiam meam ; et, A Domino gressus hominis diriguntur  . Itaque nec gratia sine libero arbitrio facit hominem habere beatam uitam, nec liberum arbitrium sine gratia. Et tamen paruulos sine usu liberi arbitrii facit gratia habere beatam uitam. Eos autem qui iam rationis capaces sunt preuenit atque docet, ut bonum uelint et possint. Scriptum est enim in Actibus Apostolorum: Et aperuit Deus cor Lydie purpurarie, ut audiret ea que dicebantur a Paulo . Item in Euangelio post resurrectionem de duobus euntibus in uia: Tunc illis, inquit, aperuit sensum, ut intelligerent Scripturas . Et in Psalmis: Beatus homo quem tu erudieris, Domine, et de lege tua docueris eum . Et in propheta Ezechiele Dominus: Et faciam, ait, ut faciatis uoluntatem meam, et in preceptis meis ambuletis .



CAPUT XII.

21. Dono autem gratie Dei Patris, et Christi eius, sanctique Spiritus, iustos qui fuerunt ante legem, uel sub lege, tam electos quam gubernatos fuisse, ex multis testimoniis accipe pauca. In libro Genesis: Ne autem, ait, inuenit gratiam ante Dominum Deum. Statimque sequitur: Ne homo iustus et consummatus erat in genere suo, et placuit Deo . Nota igitur, post inuentam gratiam, Deo donante, iustum et consummatum dictum esse et placuisse Deo, non ante gratiam. Saluandum [1 1Kb] ergo per electionem gratie assumpsit eum a consortio iniquorum, quibus iuste iratus inducturus erat diluuium Deus; non actu meritorum, cum in Ade preuaricatione natus sit reus. Aqua enim diluuii baptismus illi fuit, et arca Ecclesia. Non solum autem illi, sed et uxori eius et filiis et nuribus [2 1Kb] secum in reparationem hominum conseruatis. Liquet ergo hanc [3 1Kb] illi salutis fuisse fidem per gratiam habenti preputium, que nunc est per Christum in preputio gentium. Quia et ille et nos gratia salui facti sumus, ut dicit Apostolus, non ex operibus, ne quis glorietur .

22. Item illic Dominus ad Abraham: Noli timere, Abraham; ego protegam te, et merces tua magna erit nimis . Protegam te, gratia utique mea, qua priusquam me inuocares, uocaui te ut exires de terra et cognatione tua, et inuocares me . Ideo et ipse Abraham ad Dominum, cum ei apparuisset ad ilicem Mambre: Domine, ait, si inueni gratiam ante te, ne transeas puerum tuum , etc. Per gratiam ergo que non est ex operibus, dictum est ei, Merces tua magna erit nimis: quia nemo prior dedit Deo, et retribuetur ei . Quod confirmat Apostolus dicens: Quid ergo dicemus inuenisse Abraham patrem nostrum secundum carnem? Si enim Abraham ex operibus iustificatus est, habet gloriam, sed non apud Deum .

23. Item in Genesi de Ioseph cum uenditus esset Putiphar spadoni [4 1Kb] : uidit autem dominus eius, inquit, quod esset Dominus cum eo, et quia quecumque faciebat, dominus prosperabat in manibus eius; et inuenit Ioseph gratiam ante dominum suum. Non ex se habuit, sed inuenit, Domino utique donante, qui erat cum eo, et prosperabat opera eius, et somniorum interpretationem ei donauerat. Item cum missus esset in carcerem: Et erat, ait, Dominus cum Ioseph, et perfudit eum misericordia, et dedit ei gratiam ante principem carceris . De qua gratia non in se gloriabatur, sed in Domino, cuius donum esse sciebat, cum dicit Pharaoni de interpretando somnio eius: Sine Deo non respondebitur salutare Pharaoni . Item in Exodo: Dominus autem, ait, dedit gratiam populo coram Aegyptiis, et accommodauerunt illis, et predati sunt Aegyptios . Quomodo enim eis dedissent,  quos odio habebant, uasa sua aurea et argentea, uel uestem, nisi donum gratie fuisset?

24. Item in eodem libro Moyses ad Dominum: Ecce tu mihi dicis, inquit, Deduc populum hunc, tu autem non demonstrasti mihi quem simul dimittas mecum: et dixisti mihi, Scio te pre omnibus, et gratiam habes apud me. Nunc ergo si inueni gratiam in conspectu tuo, ostende mihi temetipsum manifeste ut uideam te, ut sim inueniens gratiam ante te, ut sciam quia populus tuus et gens hec habeat gratiam apud Deum. Sed ex Deo, non ex se. Denique cum dicit, Si inueni gratiam in conspectu tuo, inuenisse se, non habuisse gloriatur. Et cum dicit, Ostende mihi temetipsum manifeste ut uideam te, ut sim inueniens gratiam ante te: quid aliud indicat, nisi, Ut dum te uidero manifeste, cognoscam non mei fuisse meriti, sed dono gratie tue? Ideo et ait, ut sim inueniens gratiam ante te. Item post pusillum ait ad Dominum: Nisi ipse exeas nobiscum, ne me educas hinc: et quomodo scietur uere quia inueni gratiam apud te ego et populus tuus, nisi tu pariter nobiscum fueris, et gloriabimur ego et populus tuus pre omnibus gentibus que sunt super terram? Gloriabimur, quomodo? Non in nobis [1 1Kb] , sed in te, a quo accepimus gratiam gloriandi. Item Dominus ad Moysen: Et hoc uerbum tibi quod dixisti faciam: inuenisti enim gratiam in conspectu meo, et scio te pre omnibus . Sed ideo faciam, quia miserante me inuenisti gratiam meam, non ex Adam peccante natus habuisti tuam. Nam et cum dicit Dominus Iesu filio Naue: Sicut eram cum Moyse, sic ero et tecum; et non derelinquam te, neque despiciam te : quid aliud dicit, nisi ut ait Moysi, Inuenisti gratiam in conspectu meo, et scio te pre omnibus? Non enim Moysi locum accepisset, nisi ut ille ante Deum gratiam inuenisset.

25. Item in libro Iudicum: Et dixit angelus Domini ad Gedeon: Quoniam Dominus erit tecum, et percuties Madian tanquam uirum unum. Et dixit ad eum Gedeon: Si inueni gratiam ante oculos tuos, et facies secundum ea que loqueris mihi, etc. Id est, quoniam me idoneum non agnosco implere que promittis, et uidisse te, non fuit meritorum meorum, nisi esset donum Dei. Ideo et ait, Si inueni gratiam ante oculos tuos. Dono enim Dei eum uidisse angelum, uox diuina confirmat, cum pauentem et trementem consolatur dicens, Pax tibi sit, ne timeas, non morieris : id est, ut uideres angelum, gratie mee fuit; quapropter in pace uiues, et facies que tibi annuntiauit. Item in Regnorum libro secundo, Et dixit rex Dauid ad Sadoch sacerdotem: Circumage arcam Domini in ciuitatem; si inuenero gratiam ante Dominum, reducet me, et uidebo eam et decorem eius : id est, Non enim confido in uirtute mea liberari me, sed in gratia Dei, quam donare in eius est potestate. Ideo et ait, Si inuenero gratiam ante Dominum: quod confirmat in Psalmis ipse dicens, Gloriam et gratiam dabit Dominus .

26. Quid enim euidentius de gratia et operibus [2 1Kb] dici potuit, uel probari, quam quod dictum est Ieremie prophete? Aut si nomen eius in eodem loco tacuit, numquid non gratia sua gratuita hoc operatus est Deus in illo, cum ei dicit: Priusquam te formarem in utero, noui te; et priusquam exires de uulua, sanctificaui te, et prophetam in gentibus posui te ? Plane manifestat [3 1Kb] gratie donum, et non ex operibus. Que enim eius erant opera necdum formati in utero, necdum nati ex utero? Igitur non ex operibus, sed ex uocante dictum est ei, Priusquam te formarem in utero noui te: et priusquam exires de uulua sanctificaui  te, et prophetam in gentibus posui te. Ecce uere non uolentis neque currentis, sed miserentis est Dei. Item in Ieremia: Et det, ait, Dominus uirtutem nobis, et illuminet oculos nostros, et uiuamus sub umbra Nabuchodonosor regis Babylonis, et sub umbra Balthasar filii eius, et seruiamus eis multis diebus, et inueniamus gratiam in conspectu eorum . Quia peccatis scilicet nostris, quibus traditi sumus in manus eorum, requiem inuenire non meremur, donet gratiam per quam possintus [1 1Kb] . Ideo item subsequens dicit: Exaudi, Domine, orationem nostram et deprecationem nostram, et eripe nos propter te, et da nobis gratiam ante faciem eorum qui nos abduxerunt . Eripe nos, ait, propter te, et da nobis gratiam: id est, quia potestas et misericordia tibi est, et iuste humiliasti nos, ob hoc gratiam ut dones petimus, propter te, non propter nos, quos in captiuitatem malis precedentibus meritis tradidisti.

27. Item in Salomone, Labia, inquit, iustorum distillant gratiam : hoc est, dono gratie grata et iusta loquuntur. Non enim distillarent gratiam, nisi fonte gratie rigarentur. Item illic: Qui diligit disciplinam, diligit sensum; qui autem odit increpationes, insipiens est: melior qui inuenit gratiam ante Dominum . Quia uidelicet diligere disciplinam, et obedire increpanti se propter Dominum, per se solum non potest, nisi dono gratie fuerit cruditus. Ideo iterum ipse dicit: Cor uiri cogitat recta, ut a Deo corrigantur gressus eius . Cogitat enim iam recta, qui inuenit gratiam ante Dominum: et corrigit gressus eius Dominus, cum in eo et non in se confidens dicit, Perfice gressus meos in semitis tuis, ut non moueantur uestigia mea . Item in libro Sapientie: Quoniam gratia Dei est, ait, in sanctis illius . Ecce generaliter dictum, neminem sanctorum sine gratia Dei fuisse uel esse: sed ut in eis sit ad confirmandos eos, acceperunt gratis per fidem que a Deo est, non habuerunt ante fidem. Quia, ut ait Dauid, Pro nichilo saluos facies eos .

28. Item in libro Tobie: Ego autem, ait, custodiui animam meam, ne manducarem de escis eorum. Et quoniam memor eram Dei in toto corde meo, dedit mihi summus Deus gratiam penes Salmanasar regem, et emebam illi omnia, iens in regionem Mediam, usquedum mortuus est . Quod uero preposuit dicens, Quoniam memor eram Dei in toto corde meo: ne proprium esse uideretur, et non donum, quod memor esset Dei, continuo subiungens ait, Dedit mihi summus Deus gratiam; ut confirmaret, eius dono, non meritis se Dei memorem fuisse, et locum dilectionis ante regem Salmanasar inuenisse. Preparatur enim uoluntas a Domino , a quo omne datum optimum, et omne donum perfectum est , ut omne os obstruatur, et subditus fiat omnis mundus Deo; quia ex operibus non iustificabitur omnis caro coram illo: quia iustitia Dei preuentu misericordie per fidem Iesu Christi apparuit super omnes qui crediderunt. Ideo et subiungens, inquit idem apostolus, Iustificati gratis per gratiam ipsius, per redemptionem que est in Christo Iesu, quem proposuit Deus propitiationem per fidem in sanguine ipsius , et cetera. Ecce audisti, Iustificati gratis per gratiam Dei. Noli ei preponere opera propria, nec ex eisdem gloriari, quia, ut iam superius dictum est, Ex operibus non iustificabitur omnis caro coram illo.



CAPUT XIII.

29. »Ergo,« inquies, »damnas opera liberi arbitrii bona, quia dicis iustitiam ex operibus non deberi. Si ita est, cur nobis precipitur ab Apostolo, abundare in operibus bonis, quia labor noster non erit inanis in Domino« ? Audi, heretice stulte, et inimice fidei ueritatis. Opera liberi arbitrii bona, que ut fiant preparantur  per gratie preuentum, nullis liberi arbitrii meritis, sed ipsa faciente, gubernante et perficiente ut abundent in libero arbitrio, non damnamus; quia ex his uel huiusmodi homines Dei iustificati sunt, iustificantur, iustificabuntur in Christo. Damnamus uero auctoritate diuina opera liberi arbitrii, que gratie preponuntur, et ex his tanquam meritis, in Christo iustificari extolluntur [1 1Kb] . Quis enim prior dedit ei, et retribuetur illi ? Paulus hoc dicit, non a se, sed in se Christo loquente. Pelagius non credit. Dic, heretice, cui est dicendum anathema? Imo dicat Paulus ore suo, proferente Christo sententiam. Sed licet nos, aut angelus de celo euangelizet uobis, preterquam quod euangelizauimus uobis, anathema sit. Sicut prediximus, et nunc iterum dico: Si quis uobis euangelizauerit preter id quod accepistis, anathema sit . Ille in Spiritu Dei dicit extollentibus se de se: Quis prior dedit illi, et retribuetur illi? Tu in sapientia carnis, que inimica est in Deum , respondes: Ego prior dedi Deo, et retribuit mihi. Quid deinde restat ut audias, nisi anathema?

30. Sed clamas iterum, et dicis: »Si nullum est meritum operantis, quomodo scriptum est, Et tu reddes singulis secundum opera sua« ? Ausculta, et intellige; si tamen aures habeas audiendi, et cor non sit induratum intelligendi. Propter liberum arbitrium quo bona et mala operantur homines, dictum est, unicuique reddi secundum opera sua. Habet enim homo malum meritum, cum uitio suo iam baptizatus declinat a bono et facit malum: id est, cum relinquit Deum, et diligit seculum, sicut fecisse Demam et Hermogenem testatur Apostolus : uel cum etiam quis in toto spem habens [2 1Kb] in uanis simulacris, Deum uerum cognoscere non uult; quem in hoc seculo habet potestatem [3 1Kb] , si uelit, summus Deus, tam per indebitam gratiam qua iustificat impium, saluare, quam etiam cum se auertit, iudicio iusto traditum in reprobum sensum, futuro gehenne supplicio reseruare, ut secundum opera sua reddat ei. Habet nichilominus et bonum meritum, cum in omnibus gratie Dei bona in se operanti non resistit, sed cooperator existit, et omnem spem suam habet in illam; cum aurem suam et cor Deo loquenti intus, hoc est, in interiore homine prebet, et non foris in malo [4 1Kb] seculo perstrepenti, quod meritum non habet propter presentem uitam, tanquam in presenti seculo recepturus; sed propter futuram ueram uitam, que erit in secula seculorum: quia si in hac uita tantum in Christo speramus, miserabiliores sumus omnibus hominibus . Spes enim que uidetur, non est spes: nam quod uidet quis, quid sperat? Si autem quod non uidemus, speramus, per patientiam exspectamus . Quapropter de meritis christianus extolli in hoc seculo non debet, quia nemo in hac uita positus, gloriabitur purum se habere cor, nec quisquam dicit se esse sine peccato. In presenti namque labor indictus est, ut fiant merita per auxilium gratie, non premissorum redditio meritorum. Ideo et Apostolus: Non quod iam, inquit, acceperim; aut iam perfectus sim; sequor autem si comprehendam, in quo et comprehensus sum a Christo Iesu , et cetera. Quidquid ergo homo in presenti fuerit consecutus, donum est, non meritum. Cum autem corruptibile hoc induerit incorruptelam, et mortale hoc induerit immortalitatem , ubi  iam nulla erit malorum cupiditas, sed perfecta iustitia, ut sit Deus omnia in omnibus; tunc meritum reddetur iustis secundum opera sua, quorum per totam seculi uitam meritum omne fuit gratia, ut gaudentes iam, merito dicant anime sue? Benedic, anima mea, Dominum; et omnia interiora mea, nomen sanctum eius. Benedic, anima mea, Dominum; et noli obliuisci omnes retributiones eius. Qui propitius fit omnibus iniquitatibus tuis, qui sanat omnes languores tuos, qui redimit de interitu uitam tuam, qui coronat te in miseratione et misericordia . Audis, Pelagiane, in miseratione et misericordia; et cecus extolleris pro meritis solarum uirium tuarum [1 1Kb] te coronandum? Intellige miseratione et misericordia Dei, non inflatione meritorum [2 1Kb] , animam coronari.



CAPUT XIu.

31. Omnes igitur sancti Dei, quos superius memoraui, uel non memoraui, qui ante aduentum fuere incarnationis Domini nostri Iesu Christi, fide non alia nisi que nunc est, salui facti sunt. Quia cum diceret Apostolus in Epistola ad Hebreos, Fide intelligimus aptata esse secula uerbo Dei, ut ex inuisibilibus uisibilia fierent. Fide plurimam hostiam Abel quam Cain obtulit Deo, per quam testimonium consecutus est esse iustus, testimonium perhibente muneribus eius Deo, et per illam defunctus adhuc loquitur. Fide Enoch translatus est, ne uideret mortem, et non inueniebatur, quia transtulit illum Deus; ante translationem enim testimonium habebat placuisse Deo. Sine fide autem, ait, impossibile est placere Deo. . Sic et de ceteris, quos lectionis [3 1Kb] ordo commemorat. Sed non sola fide, imo et gratia, que nunc per Christum donata est: quia nec fides sine gratia, nec gratia sine fide; dicente Apostolo ad Timotheum, Superabundauit autem gratia Domini nostri cum fide et dilectione que est in Christo Iesu . Nam eamdem, ut dixi, esse fidem que salutem contulit in cognoscendum Deum, et illis et nobis, apertissime demonstrat Apostolus, scribens ad Galatas: Prius autem, ait, quam ueniret fides, sub lege custodiebamur conclusi in eam fidem que reuelanda erat . In eam utique, que semper temporibus tacitis erat in Dei seruis per Dei uerbum, et reuelanda erat in gentibus per incarnatum idem uerbum: quia, ut ait iterum Apostolus ad Hebreos, iehsu Christus heri et hodie, ipse et in secula . Tempora itaque mutata sunt, non fides.

32. Iustificatio ergo per fidem Iesu Christi data est, datur, dabitur credentibus. Que fides donum est, sicut et gratia, non merces: quia, ut superius commemoraui dixisse Apostolum, Superabundauit gratia Domini nostri Iesu Christi cum fide. In quo enim nostrum fides, priusquam ueniret, erat, que, sicut dixit Apostolus, reuelanda erat? Nemo penitus glorietur, fidem se ex proprio sensu genuisse in se, per quam credere posset Deo; sed agnoscat, tam ante legem quam sub lege et post legem, fidem que est in Iesu Christo, per illuminationem gratie que a Deo Patre est, unicuique reuelatam ad salutem: quod apertissime in Euangelio Dominus noster et Saluator ostendit, ubi dicit discipulis suis, Quem me esse dicunt homines Filium hominis? et cetera. uos autem, inquit, quem me esse dicitis? Respondens Petrus ait: Tu es Christus filius Dei uiui. Et Dominus: Beatus es, Simon Bar-Iona, quia non caro et sanguis reuelauit tibi, sed Pater meus qui in celis est ? Ecce clarum fidei donum. An non est donum, cum dicitur, Quia non caro et sanguis reuelauit tibi, sed Pater meus qui in celis est? Item apostolus Paulus ad Galatas: Cum autem placuit, ait, ei qui me segregauit de utero matris mee, et uocauit per gratiam suam, ut reuelaret Filium suum in me, ut euangelizarem eum in  gentibus . Cognouerat quippe in Euangelio quid Petro responderit Dominus se confitenti: ideo et dixit, Cum autem placuit ei qui me segregauit de utero matris mee, et uocauit per gratiam suam, ut reuelaret Filium suum in me: tanquam diceret, Non caro et sanguis mihi Dei Filium reuelauit, sed Pater qui in celis est: ideo non dixit, cum uoluissem ego; sed, Cum placuit ei qui me segregauit de utero matris mee; et uocauit, non per meritum meum, sed per gratiam suam: unde et iterum dicit in alia Epistola, Misericordiam consecutus sum, ut essem fidelis . Item ad Ephesios, ubi dicit, Huius rei gratia ego Paulus uinctus Christi Iesu pro uobis gentibus: et inter cetera sequentia, Per Euangelium, ait, cuius factus sum minister secundum donum gratie Dei, que data est mihi . Audi et crede, Pelagiane, secundum donum gratie unumquemque fidelem esse, non secundum meritum proprie uoluntatis.



CAPUT Xu.

33. Sed ais mihi, quia oculis heretico dolore turbatis intendere lumen non potes ueritatis: Ergo nullum est prorsus meritum proprie uoluntatis, si discernas inter uoluntatem et gratiam? Audi ergo breuiter: Proprie uoluntatis tunc est meritum bonum, quando gratie donum precedit uniuscuiusque uoluntatem, et operatur ut meritum faciat homo per propriam uoluntatem. Ut euidentius ergo cognoscas donum esse gratiam et fidem, que perditum hominem reuocant ad salutem, audi Apostolum Ephesiis predicantem, Gratia saluati estis per fidem: et hoc non ex uobis; Dei donum est; non ex operibus, ut ne quis glorietur . Omnes igitur qui fuere, uel sumus, et futuri sunt, per unicam fidem [1 1Kb] et gratiam que est in Christo Iesu, in Deum crediderunt, credimus, et credituri sunt, salutem receperunt, recepimus, et recepturi sunt. Sine Christo enim nemo hominum poterit in Deum credere uel adipisci salutem: sicut dicit in Actibus apostolorum Petrus apostolus de Christo, increpans infidelium insaniam Iudeorum, Hic est lapis qui reprobatus est a uobis edificantibus, qui factus est in caput anguli, et non est in alio aliquo salus: nec enim nomen aliud est sub celo datum hominibus, in quo oporteat nos saluos fieri . Quamobrem et apostolus Paulus scribens Corinthiis, id est, ostendens eadem fide [2 1Kb] , iisdem sacramentis, quibus et nos, patres nostros omnes fuisse redemptos, dicit: Nolo enim uos ignorare, fratres, quoniam patres nostri omnes sub nube fuerunt, et omnes mare transierunt, et omnes in Moyse [3 1Kb] , hoc est per Moysen, baptizati sunt in nube et in mari, et omnes eamdem escam spiritualem manducauerunt, et omnes eumdem potum spiritualem biberunt. Bibebant autem de spirituali consequente eos petra; petra autem erat Christus . Item ad Corinthios secunda: Habentes autem eumdem spiritum fidei, sicut scriptum est, Credidi, propter quod locutus sum: et nos credimus, propter quod et loquimur . Omnem uero amputauit imperitorum suspicionem ancipitem, et nostram definitionem nullo hereticorum ariete quassandam muro uallauit, cum scribit Ephesiis: Unum corpus et unus spiritus, sicut uocati estis in una spe uocationis uestre. Unus Dominus, una fides, unum Baptisma, unus Deus et pater omnium, qui super omnes et per omnia et in omnibus nobis. Item illic post pusillum: Donec occurramus, omnes in unitatem fidei et agnitionis Filii Dei, in uirum perfectum, in mensuram etatis plenitudinis Christi . Nota dictum, heretice, ait, omnes, et in unitatem fidei: sed fidei que est in Christo Iesu, que cum gratia, ut superius probauimus, gratis, non meritis a Deo Patre ad salutem omnibus credentibus est tributa. Hec magisterio gratie, que  est in Christo Iesu Domino nostro, de gratia et libero arbitrio dicta sufficiant. Imo gratias Deo, qui quantum  uoluit donando, quod uoluit fari permisit; et ubi uoluit tacendum, lingue terminum posuit.



LIBER QUARTUS. Contra quartum dogma Pelagianorum.



CAPUT PRIMUM.


1. Item aiunt, Libidinem in homine naturale esse bonum, nec in ea esse quod pudeat. Respondemus: Libido non est naturale bonum in hominibus, sed per peccatnm primorum hominum accidens malum, atque pudendum: cuius non Deus auctor est, sed diabolus. Quod uos errantes, et alios in errorem mittentes, ideo naturale bonum esse dicitis, quia Deum pestis huius auctorem creditis, non diabolum. Omne enim, quod natura bonum est, Deus summe bonus ex nichilo fecit, non diabolus. Nos autem libidinem non naturale bonum, sed naturale esse malum dicimus credimusque. Naturale autem malum sic dicimus, non quia sit nature Deo opifice congenitum, sed quod a peccante natura transierit in peccatricem naturam, id est, quod sit nature peccantis uitium, non ipsa natura. Omne enim malum natura non est, sed actus accidens defectu boni. Quamobrem quod natura non est, Deus non fecit, quia natura est omne quod fecit. Hoc ergo malo in Adam, qui male bonum illicitum concupiuit, ut dixi, humana natura est uitiata, quod omnis trahit ex semine natus. Sed forsitan queris a me dicens: Quemadmodum potuit malum serpentis, hoc est diaboli, in bonum hominis transire nature? Ausculta: Serpentis nonnunquam uenenato flatu hominem et mori nouimus statim, et ut mori possit grauiter perurgeri. Quapropter interrogo, responde quomodo potest aliene nature uirus flatile humane sic preualere nature, ut omnes artus eius flatu mortifero farciat [1 1Kb] , ut uitalem flatum ex ea cogat exire? Sed noui quia nichil dicturus eris. Peccato enim protoplasti non credis miseram factam esse humanam naturam et mortalem, unde potest qualibet accidente infirmitate facile deprimi uel occidi. Audi ergo: Sicut nunc in peccatore serpentis flatu pestifero uenenum infligitur, et per illud mori compellitur, et a Marso, id est incantatore, inspectus afflatitius dicitur; quia serpens illum, inquit, afflauit; et statim pro salute eius parat antidotum, quo possit uenenum superare: ita tunc in peccante Adam, cum serpenti, hoc est diabolo, magis suadenti, quam Deo premonenti ne faceret, sese incautus prebuisset [2 1Kb] , auertente se ab illo irato Deo, fraudifero flatu uenenosa et mortifera libido inflicta est [3 1Kb] , tanto eum deinceps opprimens dominatu, ut etiam peccare nolentem, sicut uenenum trahit ad mortem, peccare, id est malum uelle, incitaret inuitum. Hinc peccator, hinc uitiatus uitiosusque factus et dictus est, hinc priuationem meruit uite. Contra hoc uenenatum malum ne preualeat, misericordia inspiciente Dei [4 1Kb] , remedium, id est antidotum, per Iesum Christum donata est gratia, ne omnis homo penitus interiret. Quod si credere non uis, queso ut dicas quomodo potest molli sibilo serpens uenenum, ut perimat, homini propinare, quod contingere hominum nullus ignorat? Sed quantumlibet tergiuerseris, intercedente peccato sub diaboli serpentis malo natura humana potuit captiuari sicut serpentis terreni potest [5 1Kb] flatili ueneno exanimari: quia sic illud potuisse transire credimus, sicut istud posse fieri  cognoscimus et uidemus; quod penitus nec illic potuisset, nec hic, si natura nostra inculpabilis permansisset.



CAPUT II.

2. Querendum est igitur, cur hoc malum, de quo agitur, libido dicatur. Sine dubio a libendo, id est a libitu, per deriuationem libido est nuncupata. Sed ais mihi: Ergo omne quod libet, libido est? Respondeo: Non omne quod libet, libido est; sed omne quod male libet, libido est. In bono enim libitu libido dici non potest, sed uoluntas, de ratione scilicet mentis naturalis exoriens. In malo uero libitu non uoluntas est, sed uoluptas, quam fecit transgrediens protoplasti uoluntas: cum scilicet illicitum male libuit suadente serpente, cuius sibilo uenenoso, ut supra iam dixi, hunc morbum quem non habuit ante culpam eius delinquens natura concepit, et per coitum seminum transmisit [1 1Kb] in posteros. Factos enim primos homines absque libidinis malo, Scriptura sancta testatur, cum dicit: Et erant ambo nudi, Adam et mulier eius, et non confundebantur . Quid est, non confundebantur? Id est, nullis ad peccandum, sicut contigit post peccatum, libidinis stimulis urgebantur. In uoluntate enim eorum creatus erat licitus genitalium usus ad gignendos uidelicet filios, non in uoluptate luxurie: post peccatum uero hanc eisdem accidisse ipsa iterum Scriptura demonstrat, dicens, Et aperti sunt oculi eorum, et sciuerunt quia nudi erant, et consuerunt folia fici, et fecerunt sibi tegumenta. Sed numquid clausis oculis erant creati, quia dictum est, Et aperti sunt oculi eorum? Quod si clausi fuerunt oculi eorum, quomodo uerum erit quod scriptum est, Et uidit mulier quia bonum est lignum ad escam, et quia optimum est uideri oculis, et speciosum ad intuendum ? Aperti ergo erant oculi eorum ad intuendum opera Domini, que ualde bona creauit: clausi uero erant ignorantia mali, quod Creator bonorum omnium non creauit. Et aperti sunt conscientia delicti pulsante, uel cum in se uiderent, id est sentirent, iam nudati anime carnisque pace motum quemdam turpissimum atque precipitem nouiter accidisse: unde confusi ad fici folia cucurrerunt, et his libidinis pudore sollicitata membra texerunt. Quod si naturale bonum est secundum uos ista libido, et nichil est in ea quod pudeat; quero, qua ex causa post transgressionem naturalia membra texerunt, et non sicut ante peccatum fuerant permanserunt, quando utique nudi erant, et non confundebantur? Nihil enim Deus unde confunderetur homo, cum eum plasmaret ad suam imaginem, in eius forma creauit. Quod si non secundum fidem nostram de accidentis malo libidinis post peccatum confusi sunt, secundum dogma uestrum Deus in eis fecit unde confunderentur: nec enim aliud dicitis, cum turpissime libidinis Deum esse auctorem predicatis.



CAPUT III.

3. Sed respondes forsitan: Absit ut Deus fecerit [2 1Kb] in protoplastis pudorem. Iterum ergo, iterumque percontor: Si nichil unde pudeat, Deus fecit, et plena fide dicitur, quia penitus non fecit; et malum libidinis ex diabolo non est, quod recta fide non dicitur, quia ex ipso est: dicite cur texerint genitalia membra post culpam, que a die institutionis sue inuicem uidebant et non tegebant. Si dixeris, propter peccatum: ergo confitere et accusa malam  libidinem, cuius impudentiam pudentes foliis fici texerunt. Quod si dicere nequis, aperte Deum pudoris huius auctorem esse criminaris: quia cum ex malo libidinis a uobis negatur confusio contigisse, Deus apertissime hominum opifex accusatur. Sed utinam sic uos istam libidinem laudare erubesceretis, sicuti tunc illi, cum se peccasse eius conuincente motu deprehenderent, erubuerunt. Quid uero indicant folia fici, quibus, ut dixi, non Deo auctore pudenda membra, sed per peccatum facta texerunt, nisi quemdam pruritum libidinis turpem? Imo cur illas corporis partes texerunt, et non potius manus quibus prohibita attrectauerunt, aut ora quibus male desiderata ederunt? Sed illa membra texerunt, in quibus peccati cupiditas exardescens concupiscentiam incontinentis gutturis accusabat. Ista est uestra laudabilis atque dilecta libido [1 1Kb] , per quam, ut ait Apostolus, caro concupiscit aduersus spiritum : contra quam spiritus spem habens in Deo, nisi fortiter concupiscat, nec caro nec spiritus uitam possidebunt eternam. Sic stulti estis, ut istam discordiam carnis et spiritus, diabolum excusantes, Deum accusantes fecisse credatis. Sed absit, absit hoc malum a catholicis sensibus, ut auctorem libidinis Deum esse, audeant cogitare uel dicere.



CAPUT Iu.

4. Contra hoc uenenum de gratie antidoto confidentes omnes sancti, castigantes corpus suum, et in seruitutem redigentes, ne forte a fide Christi reprobi efficerentur, fortiter pugnauerunt et pugnant. De hac enim congressione loquebatur apostolus Paulus, cum dixit: Ego igitur sic curro, non quasi in incertum; sic pugno, non quasi erem uerberans: et tanquam e contrario responderetur ei, Quis est, uel ubi est aduersarius tuus, contra quem pugnas? respondens ait, Castigo corpus meum, et in seruitutem redigo : id est, in corpore meo est, non in ere, contra quem pugno; libido est scilicet inimica uite mee, que me currentem placere Deo per ducatum gratie eius, diuersorum libituum malorum [2 1Kb] per momenta aculeis impugnat et prouocat, quo agonis mei cursum impediens, auctorem suum diabolum faciat esse uictorem. Ideo castigo corpus meum, ubi porto hostem meum: in me pugnanti contra me uirtute gratie confortatus repugno pro me. Sed tunc hostis potentiam destruo, cum castigans corpus meum infirmor in me. Cum enim infirmor, tunc potens sum . Gratias autem Deo, qui dedit nobis uictoriam per Dominum nostrum Iesum Christum . Quod si non propterea castigabat corpus suum, quo malarum concupiscentiarum appetitus uel stimulos superaret libidinis, cur hoc se facere dicebat, illo melius sapientes et docentes exponite. Non enim naturale esse bonum libidinem predicaretis, si castitatem [3 1Kb] intuentes, ut Paulus corpora uestra castigaretis; imo impudenti fronte lasciuientes, eius motum [4 1Kb] sic procaci lingua laudatis in publico, ut cunctis pateat quid a uobis geritur in secreto: si tamen quos laudare publice non pudet, eligant uel secretum. Rogo, erubescite, unde protoplasti, ut iam dictum est, post peccatum erubuerunt, quorum et ipsi peccatores sumus filii; et credite malum ex diabolo, non bonum ex Deo esse libidinem. Quam Apostolus legem, hoc est, malam consuetudinem nominat, et esse dicit in membris contrariam legi mentis, ne obediatur legi Dei.



CAPUT u.

5. Audite ergo quanta sit iniquitas huius mali, quidue hinc homo patiatur infirmus, Apostolo dicente et disputante inter cetera: Nam concupiscentiam, inquit, nesciebam, nisi lex diceret, Non concupisces. Non dixit, Concupiscentiam iam non habebam; sed, nesciebam, quid? utrum malum esset.  Habebam igitur, sed tanquam naturale bonum esse credebam: cum autem lex diceret, Non concupisces; cognoui non naturale bonum, sed per peccatum accidens esse malum concupiscentiam. Occasione autem accepta, peccatum per mandatum operatum est in me omnem concupiscentiam. Cum ergo sperarem, quod uiribus propriis iubente lege possem concupiscentiam uincere; maioribus magis eius urgebar stimulis, et infirmante me, cupiditas augebatur. Sine lege enim peccatum mortuum erat. Quod peccatum? Libido utique, que et concupiscentia mala dicitur. Non dixit, Non erat; sed, mortuum erat: id est, cum preceptum legis, quod est ei contrarium, adhuc non esset, in peccatore latebat, quia legis imperio demonstratum est. Ego autem sine lege uiuebam aliquando. Priusquam scirem mandatum legis, in operibus [1 1Kb] cupiditatis me uiuere arbitrabar. Sed cum uenisset mandatum, peccatum reuixit; ego autem mortuus sum. uixit enim intentione mortifera prima lege, id est, quando in paradiso captiuauit Adam: reuixit eadem fallacia secunda lege, et occidit me, tanquam suum captiuum, filium transgressoris; quia per legem cognitio peccati, non uictoria de peccato. Et inuentum est mihi mandatum quod erat ad uitam, hoc esse ad mortem. Optime dixit, Inuentum est mihi: id est, non mandatum Deus ad mortem dedit, sed uisum est mihi tanquam mortiferum, eo quod illud uirtute propria implere non possum; cum ego non mandati uitio, sed stimulo concupiscentie mortis percussus moriar. Stimulus enim mortis peccatum. Nam peccatum occasione accepta per mandatum seduxit me, et per illud occidit. uidens peccatum, quod est, ut sepe dictum est, cupiditas unde libido exorta est, de legis auctoritate nichil ualere me contra se; sicut Adam, interiecto mandato ad preuaricandum, de quo uitium peccandi contraxi, seduxit et me, tanquam denuo dicens, Non morte morieris, si de ligno manducaueris interdicto; imo aperientur oculi tui, et eris sicut dii, sciens bonum et malum . Ideo et per illud occidit.

6. Itaque lex quidem sancta, et mandatum sanctum et iustum et bonum. Non igitur imputo legi Dei, quod uitio meo factus infirmus, preceptum eius implere nequeo: que etsi iubendo non iuuat, tamen sua sanctitate et iustitia malum esse concupiscentiam, quod nesciebam, ostendit; quia peccatum, ait, non cognoui, nisi per legem: et docuit ad superandos eius illicitos [2 1Kb] appetitus, cum in me deficio, debere diuinum auxilium implorare. Quod ergo bonum est, mihi factum est mors? Absit. Numquid enim mandatum bonum, contra mortis opera datum, in mortem mihi est commutatum? Absit. Ego uidelicet quod morior, non mandati boni uitio morior, sed mandato bono uitio meo transgresso. Sed peccatum ut appareat peccatum, per bonum mihi operatum est mortem, ut fiat supra modum peccans peccatum per mandatum. Ut ergo concupiscentie malum, que radix est omnium malorum, cognoscatur malum, per mandatum bonum preualuit in me magis, non defecit: quia lex subintrauit ut abundaret delictum. Mortem ergo mihi operatum est delictum, cum ex delicto, id est, ex concupiscentia mala, infirmante me uirtute propria ad obediendum legi, delicta creuerunt. Et factum est supra modum peccans peccatum per mandatum, cum per legem, ut dixi, non defecit, sed magis immoderatis cupiditatibus creuit: quia uirtus peccati lex est, prohibendo et non auferendo [3 1Kb] . Scimus enim quod lex spiritualis est; ego autem carnalis sum, uenumdatus sub peccato. Spiritu igitur Dei tam docente quam iuuante, quo lex data est, non sola uoluntate carnali legis [4 1Kb] , possunt impleri precepta: quia per legem uitia mea tantum agnosco, non aufero.  Frustra de carnis infirmitate presumo, hostem meum, cui Dei iudicio iusto [1 1Kb] sum traditus propter peccatum, cui me uoluntas uendidit protoplasti, solus superare non ualeo. Iubet Deus: imo faciat, ut fiat quod iubet. uenumdatus sum sub peccato: iustam suam sententiam, qua me peccantem damnauit, misericordia mutare dignetur [2 1Kb] . Lex spiritualis est, ego autem carnalis sum: ipse me compotem sue faciat legis, ut Spiritus uirtute precinctus, perfecte legis tuba [3 1Kb] gratia precedente, possim inimicum in corpore superare.

7. Quod enim operor, non intelligo. Quod mala uidelicet concupisco, non ea ut ueniant quero uel opto; quia natura non tali sum institutus: sed hoc malo quo est per noxam uitiata natura, cum aurem prebeo legi [4 1Kb] , caliginosis subito ac prauis desideriis conturbor illectus. Non enim quod uolo, hoc ago; sed quod odi, illud facio. Legis mandato de proprie uoluntatis conatu parere uolo, et non ualeo: peccato uero dum resisto, consentire delector. Si autem quod nolo, illud facio; consentio legi, quoniam bona. Dum ergo uolo ut nullum concupiscentie malum concipiam appetitum, et magis hoc facio; magnum uere malum esse concupiscentiam in membris meis [5 1Kb] , que me peccare cum quadam delectatione sollicitat, legi consentio; id est, credo, et per ipsam agnosco; quia cum sua bonitate mihi dicit, Non concupisces, uenenum mortis in concupiscentia esse designat. Nunc autem iam non ego operor illud, sed quod habitat in me peccatum. Igitur hoc malum, quod discordare facit corpus et spiritum, ut sit in me, non ego opto uel facio, qui illud demonstrante lege, ex quo [6 1Kb] malum esse cognoui, ne sit in me, consentire legi contendo: sed dum de meo uelle et posse id stirpare non ualeo [7 1Kb] , idem peccatum, quod in me inflictum est [8 1Kb] per peccatum, manens in me, ea que nolo operatur aduersum me. Scio enim quia non habitat in me, hoc est in carne mea, bonum. Certus sum ergo, quod hec concupiscentia, que est conatui meo aduersa in corpore meo, non est bonum. Cum enim resistitur ei et defecisse putatur, magis magisque sua malitia in uariis appetitionibus innouatur. Nam uelle adiacet mihi, perficere autem bonum non inuenio. uolo quidem tam hoc peccatum uincere, quam legis precepto parere. Quod utrumque bonum ut perficiam, posse mihi de me cum uelle meo non sufficit; quia sufficientia nostra non a nobis, sed ex Deo est. Non enim quod uolo bonum, hoc facio; sed quod nolo malum, hoc ago. Ad bonum igitur peragendum uoluntas mea de se presumens, et non de Deo, nichil proficit: ad malum uero etiam quod non uult, aliquoties inclinatur ut uelit. Si autem quod nolo, illud facio; non ego operor illud, sed quod habitat in me peccatum. Cum itaque nolle meum concupiscere prouocatur, ut uelit, non uoluntas resistens id agit, sed peccati cupiditas, que a sola mea uoluntate superari non potest: quia sine me, ait Dominus, nichil potestis facere .

8. Inuenio igitur legem uolenti mihi facere bonum, quoniam mihi malum adiacet: condelector enim legi Dei secundum interiorem hominem. Quia igitur malum concupiscentie adiacet mihi, id est, sponte, et cum non desideratur occurrit, et ut perpetretur est uoluntati deprauate possibile, quia sine Deo, ut iam dictum est, non potest eneruari; tamen uidetur mihi de me presumenti ad perficiendum bonum, legis uidelicet mandatum, ut cepi fore possibile, si secundum interiorem  hominem, hoc est anime rationem, contra mortales corporis mei motus tota uoluntatis intentione, totisque nature mee uiribus non destitero repugnare. uideo autem aliam legem in membris meis, repugnantem legi mentis mee, et captiuantem me in lege peccati, que est in membris meis. Et ecce uideo in me, id est sentio, contrariam legem, concupiscentiam scilicet malam, morbo libidinis sordidatam, obuiantem et resistentem et preualentem legi mentis mee. intentioni uidelicet animi mei naturali, et captiuum me ducentem in lege peccati, hoc est, in preuaricatione protoplasti, que est in membris meis: quia per unum hominem peccatum intrauit in mundum et per peccatum mors; et ita in omnes homines pertransiit, in quo omnes peccauerunt .



CAPUT uI.

9. Ecce quanta mortifera bella, ecce que pericula, quantaque naufragia, de malo laudabilis et dilecte uestre concupiscentie, diabolo seminante exorta sunt. Ecce cuius pestis onus leue esse predicatis, et iugum suaue. Sed Paulus, cuius estis apertissimi inimici, non cum illo malum esse libidinem sentientes, legerat scriptum esse de isto malo iugo: Graue iugum super filios Adam, a die exitus de uentre matris eorum, usque in diem sepulture in matrem omnium . Et ideo predicabat fidelibus contra uos de isto iugo, dicens, Nolite iugum ducere cum infidelibus : id est, nolite equales effici infidelibus, laudantes cum illis quod est exsecrabile, et dicentes quod malum est, bonum. Quia, ue eis qui dicunt quod dulce est, amarum; et quod amarum est, dulce . Bella igitur ista doctor ille Gentium in fide et ueritate secundum datam sibi contra uos sapientiam, in omni esse genere humano in se deprehendit, et contra ea fortiter dimicauit. Cum enim in persona sua dicit, Peccatum non cognoui nisi per legem: et, Concupiscentiam nesciebam; et, Peccatum per mandatum operatum est in me omnem concupiscentiam: et, Ego autem uiuebam sine lege aliquando: et, Ego autem mortuus sum: et, Inuentum est mihi mandatum quod erat ad uitam, hoc esse ad mortem: et, Peccatum per mandatum seduxit me, et per illud occidit: et, Quod ergo bonum est, mihi factum est mors? Absit: et, Peccatum per bonum mihi operatum est mortem: et, Lex spiritualis est; ego autem carnalis sum, uenumdatus sub peccato: et, Quod operor non intelligo: et, Non quod uolo, hoc ago; sed quod odi, illud facio: et, Si autem quod nolo, illud facio, consentio legi, quoniam bona: et, Nunc autem iam non ego operor illud, sed quod habitat in me peccatum: et, Scio enim quia non habitat in me, hoc est in carne mea, bonum: et, uelle adiacet mihi; perficere autem bonum, non inuenio: et, Non enim quod uolo bonum, hoc facio; sed quod nolo malum, hoc ago: et, Si autem quod nolo, illud facio; non ego operor illud, sed quod habitat in me peccatum: et, Inuenio legem uolenti mihi facere bonum, quoniam mihi malum adiacet: et, Condelector legi Dei: et, uideo aliam legem in membris meis, repugnantem legi mentis mee, et captiuantem me in lege peccati, que est in membris meis: manifeste hec se contra concupiscentiam bella peregisse testatur. Nec tamen gloriatur de propriis uiribus se fuisse triumphum uictorie consecutum. Et ideo cum de se, in se, pro se, aduersus tale malum infirmatus nullum uictorie adiutorium reperisset, displicens sibi, oculos ad Christi propugnacula quibus defendi possit eleuauit, dicens: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Gratia est, heretice, qua liberamur de corpore mortis, id est, de motibus concupiscentie, quibus corpus nostrum percutitur, ut anima perimatur, non sola uirtus proprie uoluntatis.



CAPUT uII.

10. Pergite adhuc per campos loquacitatis uestre, qua tante turpitudinis squalorem laudare non erubescitis, et clamate secundum consuetudinem uestram, dicentes: »Libido calor bonus est genitalis, nec est quod pudeat in ea: quia si malum esse dicatur, nuptie iam damnabuntur; sine illa  enim non poterit proles existere.« Ex hoc aduertant dilecte uestre castissimi expugnatores, quantum libet, quod tantum laudare delectat: aut si non libet, cum suadet ut libeat, et expugnatur a uobis [1 1Kb] , cur bonum predicatis, quod in uobis aduersum esse sentitis? rogo, erubescite. Nemo unquam quod sibi est inimicum, bonum dicere delectatur et laudum preconiis adornare. Fallimini prorsus et fallitis, imo decepti estis et decipitis. Non est iste calor bonus, nec genitalis in bonis genitalibus membris, que formauit Deus, sed malus, ut sepe dictum est, auctore diabolo precedente peccato. Isto calore si uigor mentis uestre ad illicita non dissolueretur, non a uobis tam licite laudaretur, quin potius sicut a Catholicis damnaretur.

11. Sed iterum respondetis, ut superius dixi, tanquam clypeum uestro dogmati opponentes, ne uobis ualeant simplices quos decipitis resistere, et dicitis: »Nuptie damnabuntur, si libido damnetur, quia absque illa soboles non gignitur.« Quid prestigiosissimis assertionibus uestris diem in noctem mutare nitimini? quid nebulis serena conuoluitis? quid intuentibus lucem, feruentes in calore turpi, quem optimum predicatis, ut cordis eorum oculos perturbetis, fumi amaritudinem eructatis? Nuptie auctore Deo ualde sunt bone, nec damnantur prorsus, cum uoluptuosa libido damnatur. Nuptie filiorum procreandorum causa sunt institute, sicut scriptum est, Crescite, et multiplicamini, et replete terram : quarum licitus usus non in luxuria libidinis institutus est, sed sine illa imperio [2 1Kb] honestissime uoluntatis, tantum, ut dixi, causa natorum. Quia Ade et Eue ante peccatum, cum adhuc scilicet in eis morbus iste non esset, dixit Deus, Crescite, et multiplicamini, et replete terram. Post peccatum uero, ut iam superius disputatum est, sibilo uenenosi serpentis, cuius callidis [3 1Kb] decepti sunt blandimentis, hanc inquietam et mortiferam pestem eorum corpora conceperunt; et per licitum usum, posteaquam de paradiso proiecti sunt, in posteros transmiserunt, tanquam peccati sui testimonium hereditario iure dimittentes in nobis: ut ex hoc preuaricatorum nos esse filios cognoscentes, non gloriemur de nobis, id est de natura nostra peccatrice, in conspectu iusti iudicis Dei; sed eius misericordie, que non in meritis constat, semper colla flectamus; quo dignetur [4 1Kb] in paradisum reuocare, unde merito exsules fecit.

12. Et in coniugatis igitur et in omni homine libido mala est: nonnunquam enim ad illicita trahit, quia uoluntati peccatrici, qua factum est ut esset in membris, contraria est in tantum, ut ipsorum coniugatorum ad licitum usum ardore sui sic anhelantes precipitet mentes, quo eadem licentia [5 1Kb] acti potius quam agentes agant. Fit enim uoluntas incontinens, dum illecta [6 1Kb] uincitur uoluptate; sed uenialis est in coniugatis, malo bene utentibus. Quod ostendit Apostolus, cum causa continentie orationis tempus indicit coniugatis, et ad ipsum iterum reuertendum propter incontinentiam tentationis satane precipit, dicens: Nolite fraudare inuicem, nisi ex consensu ad tempus, ut uacetis orationi: et iterum reuertimini in idipsum, ne tentet uos satanas propter incontinentiam uestram. Hoc autem dico secundum indulgentiam, non secundum imperium . Damnabilis est uero in adulteris et fornicatoribus, malo male utentibus. Iam ergo cognoscite utrum Apostolus de malo ueniam promiserit coniugatis, an de bono: de malo ad tempus orationi uacandum abstinere preceperit, an de bono? Erratis prorsus, quia Deus qui iussit fieri bonum, nusquam  a bono prohibuit, sed a malo, dicens per Dauid, Declina a malo, et fac bonum .

13. Incunctanter omnino dicitur, bene uti hoc malo ueniali coniugatos, filiorum gignendorum uidelicet causa, qui nascuntur Deo opifice, non de accidentis libidinis malo, sed de bono licentie nuptiarum. Numquid enim cum uitis undique deserente agricola fuerit sentibus occupata, et tempore suo iacens in dumis produxerit botros [1 1Kb] , de contrariis sibi spinis, quibus premitur, uuam produxit? Absit. Sed de nature sue bono, licet spinarum aculeis corrupto, bonos attulit fructus. Similiter et triticum, si natum circumquaque zizaniis operiatur, in quantum spicam produxerit, de nature sue bono, non de zizaniorum malo quibus impeditur, bonum intulit germen: sic filii de nature bono boni sunt fructus, non de malo libidinis corrumpentis et uitiantis, cum quo nascitur omnis homo. Unaqueque ergo res manens in nature sue bono, accidentibus sibi aduersitatibus arescit [2 1Kb] atque torpescit, cultoris semper indigens manu uel diligentia, ut nature sue, cui nichil est contrarium ab auctore suo Deo congenitum, ualeat respondere. Hoc agitur et in nostra peccatrice natura: semper indiget auctore et cultore suo atque conseruatore Deo, ut spinis et tribulis zizaniisque libidinis uel omnium malarum concupiscentiarum, que, ut sepe diximus, non auctore Deo, sed peccando contraxit, manu gratie sue per Iesum Christum Dominum nostrum, quamdiu in terram de qua sumpta est redeat, expietur, de terra iterum in nouum seculum purissima reditura, per eumdem Iesum Christum Dominum nostrum suscitata. Iterum ergo iterumque repeto: Libido mala nichil bonis impedit [3 1Kb] nuptiis, quia non ab initio in eius sordibus sunt, sicuti iam supra diximus, ordinate. Deus enim qui sine concubitu apes fetare creauit, et agrorum cuncta semina absque libidine seminari uel nasci decreuit, hominem quoque ex homine, si non peccasset, per concubitum uoluntarium, non per libidinis scortum exoriri in paradiso permisisset. Cui qualiter id contigerit, in huius disputationis capitulo, quantum Dominus reuelauit, iam me arbitror ostendisse. Ideoque nuptiarum licentiam bonam ualde fatemur, et malam concupiscentiam in coniugatis damnabilem et uoluptuosam esse catholico ore clamamus, uestrumque dogma in eius turpitudine horrendum, sanctarum Scripturarum auctoritate damnamus.



CAPUT uIII.

14. Paulus est apostolus Christi, non Pelagius discipulus Antichristi, heretice, qui dicit concupiscentiam in carne sua non bonum habitare: imo apertissime malum dicit, peccatum esse testatur, stimulum carnis sue nominat, a quo se colaphizari clamat, ne magnitudine reuelationum extollatur : cuius malis consideratis [4 1Kb] in corpore mortis sue, in quo bellum intestinum cum inuisibili hoste gerebat, remedium salutis sue nullum penitus nisi solam gratiam Dei in Christo Iesu liberantem se inuenisse testatur. Ipse dicit scribens ad Colossenses: Mortificate membra uestra que sunt super terram; fornicationem, immunditiam, libidinem, concupiscentiam malam,  etc. Respondete huic tanto doctori, cur ea mortificanda precipit, si naturalia bona sunt? Sed melius in uobis Pelagio et Celestio loquentibus, quam Christo in Paulo, e contrario predicatis cum laudabili plausu, dicentes: »uiuificate membra uestra que sunt super terram; fornicationem mundam, libidinem bonam, concupiscentiam optimam.« Demens, et secundum uoluntatem tuam in reprobum sensum dimisse heretice: de istarum sordium malo iterum dicit idem apostolus scribens ad Romanos, Non regnet peccatum in uestro mortali corpore, ut obediatis concupiscentiis eius . Ille in ueritate docendo prohibet his immunditiis obedire: tu in errore Pelagiano suades. Ille concupiscentiam menti  contrariam, peccatum uocat: tu eam laudando, uel in ea delectando, bonum asseris naturale.

15. Stulti, aliquando iam sapite, et nolite de tanto malo gloriari, neque mendaces esse aduersus ueritatem, que per os sanctorum suorum laudabilem dilectamque uestram concupiscentiam malam, et libidinem punit immundam. Ex his enim diuerse tentationes oriuntur, quibus per momenta cum Deo placere contendimus, prepedimur, ut ait apostolus Iacobus: Nemo cum tentatur, dicat quoniam a Deo tentatur: Deus enim intentator malorum est, ipse autem neminem tentat: unusquisque uero tentatur a concupiscentia sua abstractus et illectus. Dein concupiscentia cum conceperit, parit peccatum: peccatum uero cum consummatum fuerit, generat mortem . uidete dilectam uestram semine laudum uestrarum concipientem dolorem [1 1Kb] , parturientem peccatum, generantem mortem. Cuius dum auctorem Deum esse predicatis, sine dubio arguitis tantum apostolum, et Deum esse malorum dicitis tentatorem: quia ipse creauit secundum uos, unde tententur homines, abstrahantur et illiciantur; ac per hoc ipse unde pereant fecit. Quod si ita non sentiretis, Deum mortem fecisse minime diceretis. Sed audite adhuc repercutientem uirga sapientie celestis uaniloqua ora uestra eumdem apostolum Iacobum. Unde inquit, bella et lites in uobis? Nonne hinc ex concupiscentiis uestris, que militant in membris uestris ? Auditis quale officium habet nimium dilecta uestra concupiscentia, id est, bella et lites, quibus discordare facit corpus et spiritum nostrum: et in eius castris hostilibus, atque sub lege mortifera te, heretice, militare delectat? Si pacem fidei catholice sequereris, a turbine bellorum horum et litium, quo in cordis tui pelago [2 1Kb] circumquaque iactaris ne ad portum peruenias ueritatis, facile gratie gubernaculo poteras liberari [3 1Kb] , et cognoscere malum quod in malo positus putas esse pulcherrimum.

16. Audi et alium super Iesu pectus discumbentem, et contestantem, concupiscentiam non esse ex Patre Deo, sed ex mundo, et eam cum mundo transituram: Ioannem dico apostolum. Nolite, ait, diligere mundum, neque ea que in mundo sunt. Si quis diligit mundum, non est caritas Patris in eo: quoniam omne quod est in mundo, concupiscentia carnis est, et concupiscentia oculorum, et superbia uite, que non est ex Patre, sed ex mundo est. Et mundus transit et concupiscentia eius: qui autem facit uoluntatem Dei, manet in eternum . Claudite adhuc, si placet, oculos cordis ad uidendum, et obturate aures ad audiendum tanti apostoli ueritatem: et clamate dicentes, ne scilicet dilecte uestre faciatis iniuriam, »Ex Deo est  concupiscentia carnis, non ex mundo, et ideo calor bonus est genitalis.«



CAPUT IX.

17. Sed quid ultra in proferendis testimoniis, quibus defensio uestra probatur esse damnabilis, nitar promulgare sermonem? Quia si omnia de legis diuine thesauris producantur, tempus me deficit enarrantem. Audite ergo breuiter, non breuia, sed crimine ingentia caloris uestri amantissimi opera, quibus in illicitum coire [1 1Kb] precipitat hebetata corda mortalium, et erubescite et conticescite tandem. Isto calore succensus et turpiter illectus nonnunquam pater inclinat filiam, et operatur incestum: filius etiam patris thorum maculat, cum matri uel nouerce aliquando miscetur. In sororem frater cupidine [2 1Kb] ductus incurrit: cognatam non erubescit opprimere. uirgo non sustinet licentiam nuptiarum, sed stuprum tempore concupiscit illicito. Maritus minime contentus licito uxoris amplexu, uteros contaminat alienos [3 1Kb] . Similiter et uxor immemor proprii cubilis, adulterino amore uxoris occupat aliene [4 1Kb] . Nam et masculi, relicto naturali usu femine, exardescunt in desideriis suis in inuicem, masculi in masculos turpitudinem operantes . Horret etiam plus iis que diximus dicere, quod dum homo immemor sue nature rationalis, irrationali nature, et aliene a sua  , pecudi coire compellitur. Quid de ruina aliquantorum seruorum Dei et sacrarum uirginum dicam, que hac tempestate naufragia patiuntur? Quidue de diuersis immunditiis, in quibus eorum auctorem ipsum sibi puto pro uobis diabolum displicere? Ecce calor ille amantissimus uester in quas ignominiarum [5 1Kb] sordes humanas ire illicit et precipitat mentes? Ecce quam illuuiem etiam in sanctis Christi membris fuisse dicere non tremuistis. Ecce cuius obscenitatis et turpitudinis estis acerrimi laudatores, impudentissimi defensores; et, si non fallor, cum adhuc non displicet, forsitan et factores. Quis enim de uobis bene sentiat, quos de tanto malo bene sentire cognoscit? Si igitur in uobis ullus pudor est, si honestas aliqua, si castitatis intentio, tantam mali necessitatem, id est, concupiscentiam carnis sordibus libidinis mixtam, bonum dicere et laudare desinite: cuius auctorem non Deum, sed diabolum esse credite, precedente protoplasti peccato: et quod eam uoluntas humana in turpissimis motibus refrenare non ualeat singularis, nisi gratia per Christum Dominum nostrum subuenerit salutaris [6 1Kb] .



LIBER QUINTUS. Aduersus quintum dogma Pelagianorum.



CAPUT PRIMUM.

1. Item inquiunt, Paruulos non trahere originale peccatum, neque perituros a uita eterna, si sine sacramento Baptismatis ex hac uita migrauerint.« Respondemus: Multum quidem iam de originali peccato, quo et paruuli tenentur obstricti, superius disputauimus: ac luce ueritatis ostendimus, omne humanum genus hoc uitio claudicare. Dei etiam Filium in similitudine carnis peccati ob hoc uenisse, ut morte sua per crucem uinceret mortem, et gratia sua gratuita, uulnera nostra curaret. uerumtamen falsa esse de paruulis, heretice, que predicas, non solum nostro, sed et eorum saluatore Christo iuuante, Scripturarum auctoritate conuincam. Quid  igitur apertius, quod paruuli Ade peccato nascantur obnoxii, dici potuit, quam quod dictum est per Dauid, Ecce enim in iniquitatibus conceptus sum, et in delictis peperit me mater mea? Ille enim cum adulterium defleret, et homicidium quod Bersabee causa commisit, hanc ueritatem in sue confessionis gemitu eructauit, tanquam diceret, Non quod ex hoc solo facinore perpetrato peccator sim, qui antequam id facerem sine peccato non eram [1 1Kb] , imo iam peccator ab utero matris mee eram: Ecce enim in iniquitatibus conceptus sum, et in delictis peperit me mater mea. uitium ergo peccati  seminatus et conceptus de parentibus sumpsit, per quod adulterium et homicidium propria peccata peregit [1 1Kb] . Cum enim subiungens inquit, Ecce enim ueritatem dilexisti ; peccata propria uoluntate commissa fatetur. Quia ueritatem dicit Deo penitens, quando nichil illi de commissis suis sceleribus celat: non quod etsi uoluntate celauerit [2 1Kb] , Deus ignoret; sed ueritatem sibi ab eo dici uult, ut ueniam consequatur: si uero mente aliqua exciderint, confiteri ueritatem Dei; ut cum generaliter [3 1Kb] dixit, Deus, qui nosti occulta cordis, tu scis opera mea, et delicta mea a te non sunt abscondita , quibus ueniam largiaris. Et hec utique est ueritas confitentis, quam diligit Deus.

2. Eua ergo peccatum a diabolo mutuauit, Adam consensu cautionem fecit, usura posteritati creuit. Hinc est ut infans in utero matris hereditario iure constrictus ante promittat debitum, quam cautionem patris agnoscat, uel debitorem etiam genitorem. Huius chirographi usure sunt, ille malignissime passiones, quibus tam maiorum etate quam paruulorum anime deprimuntur, a quibus liberari neminem posse nisi per Christum, Dauid ipse qui se in iniquitatibus conceptum et in delictis natum esse dixit, ostendit, cum in septuagesimo primo Psalmo de persona Christi loquitur dicens, Liberabit pauperem a potente, et inopem cui non erat adiutor: id est, humanum genus a diaboli dominatu. Parcet pauperi et inopi, et animas pauperum saluas faciet. Ex usuris et iniquitatibus liberauit animas eorum : Christus utique Ade debitum, quod nos usuris obligauerat, soluit, cum nullis suum corpus peccatis obnoxium in patibulo crucis suspendi permisit. Ipsius enim in Psalmo uox est: Que non rapui, tunc exsoluebam . Quapropter ipse ex usuris et iniquitate et paruulorum liberat animas: quia, ut dicit Apostolus, Unus pro omnibus mortuus est: et iterum, Ergo omnes mortui sunt . Et si omnes mortui sunt, stimulo utique mortis percussi, mortui sunt; quia stimulus mortis, peccatum . Dic ergo querenti mihi, Si peccatum paruulus nullum carnaliter natus attraxit, cur breuis dierum sorte mortis astringitur? Quia ubi peccatum non est, utique mors esse non debet: non enim me fingente, sed Apostolo predicante dictum est, Per peccatum mors. Ac per hoc secundum errorem uestrum, iniquus Deus, ut mori paruulum patiatur non habentem peccatum per quod possit uita priuari.



CAPUT II.

3. Sed ad illam fallaciam dogmatis uestri respicientes, cui iam superius responsum est, inquietis mihi: Deus mortem fecit, quia mortalem hominem fecit; peccatum autem non fecit, quia in primordio hominem prohibuit ne peccaret. Imo quid aliud dicitis, cum Deum mortem fecisse creditis, nisi et peccatum Deus fecit, ut per peccatum mors intrare posset in mundum? Quia, ut iterum iterumque est repetendum, dicente magistro Gentium, Per peccatum mors; respondetis: Absit, Deus peccatum non fecit. Ergo occasionem peccandi homini tribuit, ut opus eius, sicut dicitis, mors homini posset contingere. Sine peccato enim mors esse non poterat; quia, uelitis nolitis, Per peccatum mors. »Nec occasionem,« ut dicitis, »peccandi Deus homini dedit, quo mori posset, sed mortalem fecit.« Iam responsum est scriptum esse, Deus mortem non fecit, nec letatur in perditione uiuorum : et iterum, Deus creauit hominem inexterminabilem [4 1Kb] . Si ergo peccatum non fecit, nec occasionem peccandi homini dedit, quod recte dicitur;  bonum mortis secundum uos, quod recte non dicitur, quomodo per malum peccati ad hominem potuit peruenire? Quid enim luci cum tenebris? aut que pars iustitie cum iniquitate ? uidete, infelices, si tamen uidere potestis, quas amicitias inter Deum et diabolum faciatis, quod absit a Domino. Deum enim mortem fecisse dicitis, diabolum peccatum: si tamen uel hoc assignatis diabolo. Miscuerunt ergo opera sua, ex consensu tanquam sibi in auxilium uenientes, ut hominem uita priuare possent: et ideo dictum est, Per peccatum mors.

4. Iam hic aduertite, imo qui sani sunt sensu aduertant, quia soletis nos dicere Manicheos, quis nostrum sit Manichee pestis assertor: nos, qui nichil commune luci ad tenebras dicimus; an uos qui opus lucis, ut putatis, id est, mortem, cum opere tenebrarum diabolo, id est, peccato confunditis? Nisi enim credideritis mortem et peccatum utraque esse mala, et nullius horum auctorem esse Deum, sed diabolum delinquentibus [1 1Kb] protoplastis; prorsus Manicheos adiuuatis, imo estis similes Manicheis [2 1Kb] . Manicheus autem non credit, sed catholicus dicenti Paulo, quod per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt . Hec est fides nostra, fatemur incunctanter peccatum in paruulis, et per peccatum mortem pertransisse in omnes homines. Et paruuli natura homines sunt. Quapropter quanti fuerint, omnes homines sunt, quibus dum contigerit mori, propter peccatum, quod in eis non actione, sed ulterina conceptione pertransiit, moriuntur. Non enim morerentur, nisi ceno peccati necarentur. Per peccatum enim, ut sepe est repetendum, mors; non sine peccato: ab morte [3 1Kb] , ne in eternum pereant, morte Domini redimuntur. Hoc ceno peccati quo nascuntur squalidi, ut in regnum celorum ingrediantur immaculati, immaculato per Baptismum sanguine Christi mundantur.



CAPUT III.

5. Audi et alterum, Dei sapientiam inquirentem, et per illam ueritatem mortalibus predicantem: audi aliter quidem quam Dauid loquentem, sed non aliter prophetantem; imo unito spiritu [4 1Kb] uera dicentem, quod Ade peccato et paruuli nascendo premantur. Dauid enim inquit, ut supra iam dictum est, Ecce enim in iniquitatibus conceptus sum, et in delictis peperit me mater mea. Iste ait in libro Ecclesiastico: Graue iugum super filios Adam, a die exitus de uentre matris eorum, usque in diem sepulture in matrem omnium . Quod est hoc graue iugum, nisi peccatum? Et quare dictum est iugum, nisi quod ex duobus Adam et Eua ueniat, uel duorum premat et conterat colla, id est, masculi et femine, maiorum uidelicet atque minorum; quia in utroque sexu iugum sunt. Ideo et ait generaliter. Graue iugum super filios Adam. Dicendo ergo, super filios, etates non discreuit uel sexus: et comparando iugum peccato, preter [5 1Kb] Christum, qui sicut ceteri ex usu coniugatorum natus non est, omnes esse peccatores equauit. Huic iugo [6 1Kb] , id est, originali peccato reuincti maiores atque minores, uitium ex ipso ortu [7 1Kb] tanquam aratrum trahimus, quamdiu sumus in mortis corpore, cuius cupiditatum [8 1Kb] uomere proscinditur, hoc est, corrumpitur terra nostra. Propter quod in libro Sapientie dictum puto: Corpus autem quod corrumpitur aggrauat animam . A cuius iugi labore et onere, uel aratri corruptione ut requiescat, nemo soluitur propria uoluntate et potestate,  nisi ab illo iuste iudicante et indebite miserante, qui ait; uenite ad me, omnes qui laboratis et onerati estis, et ego reficiam uos. Tollite iugum meum super uos, et discite a me quia mitis sum et humilis corde, et inuenietis requiem animabus uestris. Iugum enim meum suaue est, et onus meum leue est . Quomodo uero ad eum uocati eant, ipse ostendit, dicens: Nemo uenit ad me, nisi Pater qui misit me, attraxerit eum . Pro iugo peccati aspero et graui, quo carnaliter nati premuntur, uocatis tollendum super se iugum suaue et onus leue precipit. Superius iam diximus, cur peccato iugum sit comparatum: nunc spirituale Christi iugum et onus intelligere debemus. Charitatem esse dico, qua iubemur diligere Deum et proximum: quia in his duobus preceptis tanquam in iugo, Lex omnis pendet et Prophete . Quid enim suauius aut leuius [1 1Kb] caritate, qua nos diligens Deus, per mortem Filii sui, ex duobus populis, Iudeis scilicet et Gentibus, uinculo gratie in unitate fidei coniugauit, et fecit utraque unum? Christi itaque iugum ceruices, quas presserat peccati iugum, suspendit, non premit, ad celum leuans: quia caritas, sine qua nemo poterit promereri Deum, nunquam cadit , et cooperit multitudinem peccatorum . Ipsa est etiam et onus leue, quam qui habuerit, Deum portat, quia caritas Deus est . Ideo et Apostolus: Glorificate, inquit, et portate Deum in corpore uestro .

6. In hac uocatione sunt et paruuli, qui assumuntur in fide credentium, non obedientia uoluntatis, sed dilectione nimia caritatis. Propter quod in Psalmis de ipsis dictum est: Etenim non credentes inhabitare Dominum Deum [2 1Kb] . Super quos nisi fuerit dono gratie, caritatis iugum suaue et onus leue Christi, requiescere a labore et onere originalis iugi non possunt. Grauantur enim in labore et onere diuersarum passionum, quas eos in lacte positos perpeti uidemus et stupemus. uexantur enim nonnunquam a demonibus, diuersis etiam doloribus et uulneribus cruciantur, multisque, ut dixi, erumnarum generibus affliguntur: et in his omnibus cum quid patiantur, hoc [3 1Kb] dicere non possint, tamen penis se cruciari uariis quodammodo loquuntur, cum aculeo puncti dolorum, confusos uocum eiulatus emittunt. Que si minime stimulo peccati protoplastorum percussi, ex quorum peccatrice carne peccati caro sunt, patiuntur, secundum errorem uestrum, Deus [4 1Kb] talem fecit naturam, ut penalibus anima passionibus conuexetur, aut certe iniustus, ut innocentiam sanctam et nullius penitus erroris obnoxiam tantis permittat urgeri periculis, et in ipsis nonnunquam uita priuari. Quod nisi eos peccati originalis causa pati credideritis, sine dubio Deum, qui ualde bona omnia fecit, arguitis. Sed absit ut sit iniquus, inferens iram, imo iustus iudicia faciens , ut penis plectantur, non in actu, sed ortu paruuli peccatores. Quia, Ecce enim in iniquitatibus conceptus sum, et in delictis peperit me mater mea; et, Graue iugum super filios Adam a die exitus de uentre matris eorum, usque in diem sepulture in matrem omnium: non ego fingens, sed Prophete Dei Spiritu ueritatis sancto acti dixerunt.



CAPUT Iu.

7. Audi et alium athletam fortissimum per omnia diaboli flagella transeuntem, et patientia sua eius impatientiam superantem: beatum Iob dico, quid Spiritu Dei, quo probatus et fortis est factus, de humane nature senserit labe, etiam paruulos dicens a peccati sordibus immunes esse non posse, hosque adducendos in iudicium coram Deo. Homo, inquit, natus de muliere, breuis uite, et plenus  iracundie; et sicut flos cum floruerit, decidit; fugitque ut umbra, et non permanet. Nonne etiam huius curam habuisti, et hunc fecisti uenire in iudicium coram te? Quis enim erit mundus a sorde? Ne unus quidem, etiamsi unius diei fuerit uita eius super terram . Estne aliquid dubitandum, tam clarissima auctoritate, paruulos peccati illuuie maculatos esse nascentes? Cum enim dixit, Nonne etiam huius curam habuisti, et hunc fecisti uenire in iudicium coram te? statim propter iudicia iustissima Dei cur in iudicium ueniat, causam precedentem ostendit: Quis enim, inquiens, mundus a sorde? Ne unus quidem, etiamsi unius diei fuerit uita eius super terram. Id est, propter peccati sordem, quam trahit a peccante natura, qua nascitur immundus in mundo. Hec secundum Septuaginta interpretum editionem, que ex greco in latinum sermonem uersa est, posuimus. Audite apertius ad suggillationem uestram idipsum, qualiter ex hebreo uerbo sit in latinum translatum. Quis, ait, potest facere mundum de immundo conceptum semine? Nonne tu qui solus es? Estne deinceps contentio? imo esse debet a uobis ulla contradictio? Audis de paruulo dici, Quis potest facere mundum de immundo conceptum semine? Nonne tu qui solus es? et adhuc dubitas Baptismum Christi per gratiam habere, quod mundet in paruulo? Nisi enim esset immundus, non diceret, Quis potest facere mundum? Sed cum addit, de immundo conceptum semine; parentum sordidatum dicit esse peccato: quorum sunt immunda semina, non conditione nature, sed preuaricantis uitio protoplasti. Siue igitur Septuaginta ex hebreo in greco, siue alius similiter ex hebreo in latino sermone, unum atque idem, etsi mutatis uerbis, non tamen ueritate, paruulos peccati sorde reos esse dixerunt.

8. Que enim iniustitia, sicut sepe pro diuersitate propositarum a me causarum interrogaui, apud Deum, dicite, ut nulla existente causa secundum errorem uestrum, sicut supra diximus dixisse Iob, paruulus breuis uite et plenus iracundie sit; cum quid sit ira, rationis usu omnino nesciat: uel quare ut flos decidit, fugitque ut umbra, et in uita multorum dierum siue annorum non permanet, sicut nouimus multis contingere paruulis? uel cur eum ad iudicium coram se uenire facit, cum mandatum legis eius non cognouerit faciendum, nec contempserit uoluntatem? Hec utique secundum uos, ut dixi, iniuste paruuli patiuntur a iusto iudice, si nulla peccati contagione tenentur obnoxii. Sed quantalibet latitudine mendaciorum uestrorum uerbis muros heresi uestre circumquaque construatis, ueritas uincit: cuius aries impulsus gratie manibus, totum quassat et destruit, unde repugnatis et confiditis. Quia iustus Dominus nichil facit, iniustum, et uerax non potest esse mendax. Paruuli itaque, ut dicit Apostolus, natura filii ire sunt , Ade scilicet parentis, sicut sepe diximus, offensione connexi. Non enim dicerentur filii ire, nisi iram, id est, peccatum primiplasti, qui peccando Deum ad iram primus in nostro genere prouocauit, traherent seminati. Ideo et dictum est, Quis enim erit mundus a sorde? Ne unus quidem, etiamsi unius diei fuerit uita eius super terram. uel, sicut dictum est alio modo, tamen idem: Quis potest facere mundum de immundo conceptum semine? Nonne tu qui solus es? Ob hanc igitur solam sordem peccati, quam trahit, non de coniugii bono, sed de libidinis malo, paruulus breuis uite et plenus iracundie est. Decidit etiam ut flos, fugitque ut umbra, nec permanet; atque in iudicium coram Domino ueniet iudicandus. Cui nisi Baptismi gratia per Christum subuenerit, disperiet de populo christiano: sicut lex periturum dixit paruulum de populo Iudeorum, nisi die circumcisus fuisset octauo. Scriptum est enim: Infans qui octauo die circumcisus non fuerit, disperiet anima illa de populo suo . Dic igitur mihi, a quo facinore circumcisio paruulum liberat? aut quare incircumcisi de populo Dei circumciso anima peribat, si nichil unde sanaretur uel disperiret habebat? Quin  potius parentibus eius, nisi circumcisus fuisset, debuit pretendi perditio, qui usum obedientie et [1 1Kb] liberi habebant arbitrii, et non paruulo ignoranti scientia [2 1Kb] bonum et malum. Sed esto ut parentes ob hanc negligentiam, quod scriptum non est, subeant perituri supplicia: numquid damnatis illis, si incircumcisus mortuus fuerit paruulus anime poterit interitum abolere? Deus enim locutus est, non homo, dicens, Infans qui octauo die circumcisus non fuerit, disperiet anima illa de populo suo. Narrate ergo, si potestis, Dei iustitiam, in qua [3 1Kb] multum uos posse iactatis; imo totum posse nature uiribus: cur disperdat innocentiam incircumcisam, quidue circumcidi iubet, si nulla donat circumcisione delicta? Respondetis plane: Iustus Deus in iudicando. Hoc enim soletis quasi diligentes Deum dicere, sed ore uestro [4 1Kb] , corde autem mentientes ei. Si itaque iustus Deus in iudicando, rogo, dic causam incircumcisi paruuli perituri. Actualia certe nulla sunt eius delicta. Que enim esse poterunt octo dierum? Trahere eum originale peccatum et propter hoc damnari, credere non uis. Unde iusta [5 1Kb] Dei iudicia? Dic iam aperte: »Iniustus Deus et impius, ut damnet paruulum, quem damnabilis causa nulla precessit.« Nec enim aliud in cordis tui tenebris sentire cognosceris: si tamen incircumcisum, teste Dei lege fideli, perire paruulum credis. Aut si de uobis aliud sentiendum est, iudicent orthodoxi.



CAPUT u.

9. Sed more illo uestro, ueritatis uidelicet luce deserti atque refelliti: Deus, inquitis, prescius operum eius malorum que facturus erat etate perfecta, periturum dixit de populo suo. Itane, insane Pelagiane, Deus qui iustus est in omnibus uiis suis, et sanctus in omnibus operibus suis , pro huiuscemodi credendus est incircumcisum paruulum iudicare, ut tanquam factorem pro non factis sceleribus puniat; tempus imputet quoddam, ubi uita non uixit, ubi uelle et nolle non fuit uoluntatis? Absit, absit hoc apud iudicem iustum, qui unicuique obedienti uel contemnenti usu libere uoluntatis, reddit secundum opera sua: paruulo autem incircumciso solum pro delicto, quod est opus diaboli, quod ex Adam seminatus attraxit, et circumcisione fraudatus non caruit, hoc in paruulo Deus odit et punit: ita nunc fit et in populo christiano. Circumcisio enim illa octaui diei, figuram resurrectionis diei Saluatoris [6 1Kb] et gratiam Baptismi gestabat.

10. uos autem, etsi paruuli baptizati non fuerint, uitam illis promittitis eternam, quia scilicet Christi eis gratiam baptizatis nichil auferre, conferre creditis nichil. Si enim intelligeretis quare dixerit Christus, Non opus est sanis medicus, sed male habentibus : crederetis utique, non eos sanos, sed uulneratos medico Saluatori ad stationem Baptismi sanandos offerri; nec habituros uitam, nisi ipsius qui est uita manducauerint carnem, et sanguinem biberint. Ipse enim dixit: Nisi manducaueritis carnem Filii hominis, et biberitis eius sanguinem, non habebitis uitam [7 1Kb] in uobis. Qui manducat meam carnem, et bibit meum sanguinem, habet uitam eternam . Quomodo igitur uitam regni celorum promittitis paruulis, non renatis ex aqua et Spiritu sancto, non cibatis carne, neque potatis sanguine Christi, qui fusus est in remissionem peccatorum? Eius enim edictum est: Si quis non renatus fuerit ex aqua et Spiritu sancto, non introibit in regnum celorum . Intrare quippe in regnum celorum non aliud est, quam uita beata uiuere, que permanet in secula seculorum. Ecce non baptizatus, uitali etiam cibo poculoque  priuatus, diuiditur a regno celorum, ubi fons uiuentium permanet Christus. Da mihi preter hunc alterum locum, ubi uite possit requies esse perennis. Primum enim locum fides Catholicorum diuina auctoritate regnum credit esse celorum, unde, ut dixi, non Baptizatus excipitur: secundum, gehennam, ubi omnis apostata uel a Christi fide alienus eterna supplicia experietur: tertium penitus ignoramus, imo nec esse in Scripturis sanctis inueniemus [1 1Kb] . Finge, Pelagiane, locum ex officina peruersi dogmatis tui, ubi alieni a Christi gratia uitam requiei et glorie possidere paruuli possint. Dextera est iusti sedentis iudicis et sinistra, regnum est et gehenna, uita est et mors, iusti sunt et iniqui. In dextera igitur iusti sunt constituti; in sinistra, operarii iniquitatis: in regno requies baptizatorum, in gehenna pena incredulorum: uita ad letitiam glorie, mors ad fletum et stridorem dentium: iusti in regno Patris cum Christo, iniqui in igne eterno parato diabolo et angelis eius. Sed hec dicens, non diuisiones locorum multorum dedi, nisi duorum tantum; quoniam ad duo, regnum uidelicet et gehennam, hec omnia referuntur, etiamsi plura dicantur. Dextera enim uita, iusti, uel si, ut dixi, addamus, iustitia, sanctitas, beatitudo, et cetera bona ad regni celorum requiem referuntur: sinistra uero, id est, ii qui sinistre astabunt, iniqui, mors, iniustitia, dolositas, impietas, et quantalibet mala ad gehenne tormenta, ubi mors que secunda dicitur non finitiua, sed cruciatu durabilis erit. Qui baptizatus ergo non est, in iis que sunt regni celorum, non potest reperiri: et si non ibi, quia uere non ibi, putasne, Pelagiane, iam sentis ubi? aut certe dic ubi.



CAPUT uI.

11. Responde more illo solito: Dominus inquit, »In domo Patris mei mansiones multe sunt« . In his mansionibus, suas habent uite et refrigerii non baptizati paruuli mansiones. Hiccine est, putas, ille tertius locus, quem fingendum ante paululum ex officina dogmatis tui poposceram? Percutiat hoc opus uirga sua ferrea Christus, qua gentes hereditatem suam et possessionem suam terminos terre regit ; qua probat uasa misericordie sue, et reprobat contumelie: ut si manserit inquassatum, permittat illic susceptos uestros, quibus sine illo uitam promittitis paruulos habitare. Dic, age, adesto assertioni tue, refelle meam. Mansiones istas multas, quas in medium protulisti de thesauris Euangeliorum, certum est ueritate dicente, esse apud Deum Patrem: sed quero abs te, utrum sint in regno celorum, an foris. Pater enim Deus in regno celorum est, et illic sunt he utique mansiones. Si uero in regno celorum non sunt; ergo Pater alienus est a regno celorum: quia, ut dixit, ubi Pater est, ibi et multe sunt mansiones. Quid dicis, heretice? Unum elige e duobus cuius partis defensor existere possis. In regno est Pater et mansiones, an extra? Si dixeris, In regno; perdidisti locum, quem multa fabricaueras arte paruulis. Non enim intrat in mansiones istas non baptizatus: quia qui dixit, In domo Patris mei mansiones multe sunt; ipse dixit, Qui non renatus fuerit ex aqua et Spiritu, non intrabit in regnum celorum. Ecce uirga fortis Christi, quomodo comminuit opus tuum. Si autem dixeris, Foris; attende quid respondeas Manicheo. Aliquo enim bello secundum te superatus ab aliquo. Pater exceptus  est de regno celorum, nec ad eum opus Filii sui pertinet Baptismus paruulorum, nec ad Christum etiam mansiones Patris: ac per hoc diuisum est regnum eorum. Christus enim recipit baptizatos in regnum celorum: Pater non baptizatos in mansiones loci sui. Ecce quales sensus impregnata a diabolo peperit heresis uestra: ecce officina illa Pelagiana, siue Celestiana, de qua nimium docti et acutuli ad interitum processistis, qualem locum miseris paruulis fabricauit, ut et Pater uideatur regno exclusus, et Christus a mansionibus Patris! Quid deinceps a uobis  decepti facient paruuli, quos catholica ratio sine medico Christo in mansiones Patris uobis docentibus non sinit introire? Quibus dum absque Christo promittitis uitam, aufertis uitam: dum sanos pollicemini [1 1Kb] , ad mortem perducitis: dum spondetis requiem, precipitatis in gehennam. Mansiones igitur iste apud Patrem non sunt diuise cellulis ad habitandum iustis, sed coniuncta caritate bonorum premia meritorum, que sunt in regno celorum, quod est indiuisum in possessionem unite [2 1Kb] concordie deitatis, Patris et Filii et Spiritus sancti: et non est ut quoddam grande palatium, unde concludi aut excludi possit: nec terminum habet, quomodo regnum terre, ut ultra regnandi non habeat potestatem. Ipse enim qui implet omnia et excedit omnia, Pater et Filius et Spiritus sanctus, Deus unus est, omnia in omnibus, unum potens atque omnia potens, cuius regni finis non est. Magnus enim Dominus et laudabilis nimis, et magnitudinis eius non est finis : et regnum eius regnum omnium seculorum, et dominatio eius in omni generatione et progenie . In parte uero glorie sanctorum et beatitudinis uite eterne diuisum a gehenna dici tantum potest, unde impii et peccatores omnisque non baptizatus est separatus, et parti gehenne est mancipatus: Dei autem potentia non in parte est, et in parte non est; quia et sanctorum requiei et peccatorum damnationi ipse regnat in secula seculorum.



CAPUT uII.

12. Sinite itaque paruulos uenire ad Christum uitam, ut eis perditam per Adam medicina sua redonet uitam. uenit enim non inaniter querere et saluare quod perierat. uos uidebat prescientia sua futuros hereticos; uosque increpabat in Apostolis suis dicens: Sinite infantes uenire ad me, et nolite eos prohibere; talium est enim regnum celorum . Talium, ad comparationem uidelicet ad se uenientium dixit, non omnium paruulorum generaliter, etiam et qui in eo renati non sunt: ideo, Sinite, inquit, paruulos ad me uenire, id est, nolite Illos credere me non indigere; non enim possunt uenire in regnum Patris mei nisi per me. Denique ait, Ego sum uia, ueritas et uita; nemo ad Patrem, nisi per me uenit . Quomodo igitur eos non baptizatos in domo mansionum Patris mansuros creditis, cum nemo uadat ad Patrem, nisi per Christum, qui uia est: nemo eternam habeat uitam, nec maneat in ueritate, nisi per ipsum, qui uita est et ueritas? Sine me, inquit, nichil potestis facere . Nam sicut nemo uenit ad Patrem, nisi per Christum; similiter nemo saluandus uenit ad Christum, nisi attrahente Patre. Ipse enim dixit: Nemo uenit ad me, nisi Pater qui misit me, attraxerit eum . Et uenire ad Patrem et Filium nemo potest, nisi operante Spiritu sancto Patris et Filii, qui ubi uult spirat, et gratiam diuidit singulis prout uult: quam gratiam [3 1Kb] non a se dissociatam, sed indiuisa manu atque potentia [4 1Kb] in homine tota unus Deus et Trinitas operatur. Quisquis ergo opus in se non habet Trinitatis, id est, Baptismum salutarem; eternam uitam cum uiuentibus sanctis in regno celorum non potest adipisci. Baptismus enim Christi opus est Trinitatis, quia ipse est, dicente apostolo Paulo, plenitudo diuinitatis : et non est, sicut et Petrus dicit in Actibus Apostolorum, in alio aliquo salus. Nec enim nomen aliud datum est sub celo hominibus, in quo oporteat nos saluos fieri . Ecce princeps Apostolorum Petrus in ueritate loquitur ueritatem, in nullo alio nomine hominibus datam sub celo salutem, nisi in Christo: tu in mendacio da nomen aliud, quod saluare possit paruulos, minime in Christi, qui est, sicut dixi, plenitudo diuinitatis, nomine baptizatos. Quisquis enim in Christo tingitur,  in nomine Patris, et Filii, et Spiritus sancti, quod est plenitudo diuinitatis, in remissionem peccatorum salutis gratia baptizatur.



CAPUT uIII.

13. »Et nos,« inquies, sicut aliquoties a uobis audimus, »in remissionem peccatorum, tam maiores etate quam paruulos baptizamus.« Et cum uobis ita contradictum a nobis fuerit, Ergo est peccatum in paruulis, quod eis in sacro Baptismate remittatur: respondetis, »Nullum: tantum in adoptionem filiorum baptizantur. Habet enim in eis gratia quod adoptet, non habet unda quod diluat: propter solam uero Symboli formulam, ut tradita consuetudo seruetur, tinguntur in remissionem peccatorum. Maiores autem propter quod usu liberi arbitrii peccata contrahere potuerunt, in remissionem peccatorum baptizantur.« O ceca uestrorum sensuum corda! O magisterium quod obuolutum mortali nebula uobis diabolus propinauit? Quis hoc catholicorum sapientissimus ferat? Quis uos non horreat potius nominare, quam cernere, ut uerbum Dei fidele in parte ueri et in parte mendacii esse predicetis, id est, in maioribus uerax, quia uere in remissionem peccatorum baptizantur, in paruulis autem mendax, quia sic in remissionem peccatorum, ut non in remissionem peccatorum tingantur? Quando iam uel quid a uobis dicitur uerum, aut dicetur, cum in illo loco, ubi ueritas Christus in Spiritu sancto baptizans curat omnes ad se uenientes peccati uulnere sauciatos, Deo mendacium dicere non timetis? uerba namque Dei sunt Symboli uerba: non se fefellit Deus tradens per Apostolos suos Ecclesie sue sancte catholice, credentes in remissionem peccatorum baptizari. Utquid enim iussit in remissionem peccatorum, si non facit uere remissionem? Imo ideo iussit, quia facit. Est enim Deus uerax, omnis autem homo mendax .

14. Omnino in remissionem peccatorum baptizantur et paruuli: alioquin non habebunt in regno celorum uitam. Dimittitur enim eis regeneratione spirituali, quod traxerunt, ut sepe dixi, ex Adam generatione carnali. Stulte heretice, respice ad Iesum, qui propterea uocatus est iehsu, id est, Saluator: quia, sicut dicit euangelista, Ipse saluum faciet populum suum a peccatis eorum . Attende edictui eius: Non opus est sanis medicus, sed male habentibus . Et aduersus eum falsum de paruulis dicere conticesce, qui eis potum, non sanis, sed egrotantibus Baptismum in suo sanguine procurauit [1 1Kb] : qui propterea catechizantur et exsufflantur ac baptizantur, ut princeps huius mundi diabolus ex eis foras mittatur. Aut si non in illis diabolus exsufflatur, cuius opere, id est, uitio peccati per Adam tenentur obnoxii; dicite, cur imagini Dei fit iniuria? uos uero, opinor, quod eis baptismo uestro baptizandis minime exsuffletis, ne non imagini Dei, sed diabolo faciatis iniuriam. Aut si exsufflatis nullum, ut putatis, crimen habentibus, quem in eis urgeatis edicite. Exsufflatur ergo et increpatur in eis in catholica Ecclesia opus diaboli, non quod ipsi sunt, sed quod in ipsis est. Ipsi enim quod homines sunt, opus Dei sunt: quod uero in ipsis est peccatum, opus diaboli est; hoc in illis odit Deus, non ipsos opus suum. Ob hoc si indebita gratia eius per Baptismum mundati non fuerint, penitus Christianorum uitam non habebunt, in regnum celorum non ingredientur; erunt autem illic ubi et incircumcisi paruuli Iudeorum. Duas sane fides et duo baptismata uos habere, si ipsi in tenebris ambulantes non cognoscitis, Catholicorum nullus ignorat. Alia enim fide, ut superius ostendi, uobis dicentibus, baptizatis etate maiores, alia paruulos, cum scilicet uerbo eos in remissionem peccatorum baptizatis, corde non creditis [2 1Kb] . Nos uero anathematizantes uos, Paulum in  quo locutus est Christus, auscultamus predicantem et sequimur, qui unum corpus et unum Spiritum esse dixit Ecclesie catholice in Christo, unam fidem,  unum Baptisma, unum Deum et Patrem omnium, qui super omnes, et per omnia, et in omnibus nobis .



LIBER SEXTUS. In quo de predestinatione contra Pelagianos disputatur.



CAPUT PRIMUM.

1. Licet latius de gratia et libero arbitrio iam superius disputatum sit: tamen addere etiam nonnichil quam maxime huic operi oportet; ut et uestra calumnia, quam nobis obiicere soletis, per illuminationem gratie Saluatoris reuincatur, imo confutetur, et nostre fidei integritas comprobetur. Credere nos quippe uel predicare flagitatis [1 1Kb] , quia cum lege Dei et Prophetis, cum Euangelio Christi eiusque Apostolis predestinationem dicimus, eo »quod Deus quosdam hominum sic predestinet ad uitam regni celorum, ut si nolint orare, aut ieiunare, aut in omni opere diuino uigiles esse, eos omnino perire non posse, nec prorsus debere sui esse sollicitos, quos Deus quia uoluit, semel iam eligendo predestinauit ad uitam: quosdam uero sic predestinet in gehenne penam [2 1Kb] , ut etiam si credere uelint, si ieiuniis, et orationibus, omnique se uoluntati diuine subiecerint, in his Deum non delectari, et uitam illis eternam in toto dari non posse, sic electione predestinatos esse, ut pereant. Deum nos taliter operantem personarum esse dicere acceptorem.« Non miramur uos de nobis, id est, homines de hominibus falsa posse confingere, cum uideamus uos sic a diabolo esse fascinatos [3 1Kb] , ut Scripturas sanctas et ueridicas ad uoluntatis uestre intellectum mutare nitamini, fidem Christi Apostolorum predicatione fundatam euertere, falsum dogma uestrum anteponere ueritati. Hinc est utique, ut non possitis agnoscere ueritatem; imo hinc est, ut corrupti et abominabiles facti sitis in uoluntatibus uestris. Inclinate aliquantum patienter aurem cordis uestri, et qualiter mysterium predestinationis credamus, qualiterue predicemus, audite. Animositatem etiam contradicendi diuinis eloquiis deponite. Potestis enim dono Dei ueritatem facile reperire uel agnoscere [4 1Kb] , si contentiosi discipline silentio esse destiteritis. Prius ergo ipsum nomen predestinationis quid indicet, exponamus: deinde esse apud Deum, qui sine acceptione personarum est, predestinationem diuinarum Scripturarum auctoritate probabimus.



CAPUT II.

2. Predestinatio quippe a preuidendo [5 1Kb] et preueniendo uel preordinando futurum aliquid dicitur: et ideo Deus cui prescientia non accidens est, sed essentia fuit semper, et est, quidquid antequam sit prescit, predestinat [6 1Kb] ; et propterea predestinat, quia quale futurum sit prescit. Ideo et Apostolus, Nam quos presciuit, inquit, et predestinauit. Sed non omne quod prescit, predestinat. Mala enim tantum prescit, bona uero et prescit et predestinat. Quod ergo bonum est, prescientia predestinat, id est, priusquam sit in re preordinat. Hoc cum, ipso auctore, esse ceperit, uocat, ordinat et disponit.  Unde et sequitur: Nam quos predestinauit, hos et uocauit; et quos uocauit, illos et iustificauit; quos autem iustificauit, illos et glorificauit . Iam igitur apertius disseramus quod loquimur, quomodo humanum genus prescientia sua et predestinatione Deus [1 1Kb] , in quo iniquitas non est, utatur. Masse itaque humani generis, que in Adam et Eua preuaricatione damnabilis mortalisque facta est, non conditione diuina, generaliter ex debito [2 1Kb] pena cruciatusque gehenne debetur; uenia uero non merito, sed Dei iusti iudicis misericordie largitate [3 1Kb] . Quia uero iustus et misericors Deus presciusque est futurorum [4 1Kb] , ex hac damnabili massa non personarum acceptione, sed iudicio equitatis sue irreprehensibili, imo incomprehensibli [5 1Kb] quos misericordia gratuita prescit preparat, id est, predestinat ad eternam uitam: ceteros autem pena, ut predixi, debita punit; quos ideo punit, quia quid essent futuri presciuit, non tamen puniendos ipse fecit uel predestinauit, sed tantum, ut dixi, in damnabili massa presciuit.



CAPUT III.

3. Quod si a me queris scire, cur duos ita differentes Deus fecit [6 1Kb] , si personarum acceptor non est, quia generaliter punire debet iustitia, aut misericordia liberare: contende cum Paulo, imo si audes, argue Paulum, qui dixit, Christo in se loquente, O homo, tu quis es qui respondeas Deo? Numquid dicit figmentum ei qui se finxit, Utquid me sic fecisti? Annon habet potestatem figulus luti ex eadem massa facere aliud quidem uas in honorem, aliud uero in contumeliam ? Ego autem hoc dico quod dixi, quia quidquid Deus agit, misericorditer, iuste, sancteque facit, quia solus ipse presciendo scit, quod homo nesciendo nescit. Quis enim cognouit sensum Domini, qui instruat eum [7 1Kb] ? Aut quis consiliarius eius fuit? Aut quis prior dedit illi, et retribuetur ei ? Aut quis dicit ei, Quid fecisti? Non potest tantum dici iustus Deus, aut solum misericors, sed iustus et misericors. Sic legimus, sic credimus. Propterea quando [8 1Kb] illi cum Dauid misericordiam et iudicium cantamus , cantamus metuentes: non interrogamus que sit uoluntas eius de iudicio [9 1Kb] et misericordia conquirentes.

4. Quod si adhuc animositati tue, qua contentionis curru raptus per questionum campos inanis effereris, hec minime responsa sufficiunt: audi et alia que de altitudine diuitiarum sapientie et scientie Dei, expauescentes incomprehensibilia iudicia eius et inuestigabiles uias eius, sola tantum fidei consideratione  proferimus: quia si scrutari uoluerimus secretum Dei, quod iustitie ipsius solius notum est, comprehendere non ualemus, et impletur in nobis quod scriptum est, Defecerunt scrutantes scrutationem [1 1Kb] . Quare? Quia accedit, inquit, homo et cor altum, [2 1Kb] et exaltabitur Deus . Si forte cum sitis reprehensibiles, iudiciorum Dei esse uos comprehensibiles iactitatis, melius scilicet Deo placentes quam Paulus Apostolus qui esse incomprehensibilia per Spiritum sanctum iudicia predicauit. Pandite itaque quo iudicio, ut dictum est a Paulo et Barnaba predicantibus uerbum Dei in Lystris, in preteritis generationibus dimisit omnes gentes ingredi uias suas , ut idololatria [3 1Kb] simulacrorum perirent; et unam tantum gentem, id est, Iacob elegit sibi Dominus et Isrel in possessionem sibi ; cui soli utique legem ad cognoscendum se, postpositis, ut dixi, ceteris generationibus, dedit: uel cur iterum amissio facta est Iudeorum, ut mundi fieret reconciliatio, id est, omnium gentium, sicut dicit Apostolus, Si enim amissio eorum reconciliatio mundi est, que assumptio nisi uita ex mortuis ? Quasi impossibile erat Deo omnipotenti uno tempore uniuerso mundo legem dare, salutem gratie Christi conferre, uel, ut cito dicam [4 1Kb] , ab initio lapsus Ade id agere, quod diuersitate temporum fieri eius arbitrio sedit. Docete etiam, quare misso a Spiritu sancto Paulo et Barnaba portare nomen Domini salutis causa in gentibus, cum transirent predicantes Phrygiam et Galatie regionem, uetiti sunt a Spiritu sancto loqui uerbum Dei in Asia? Et cum uenissent in Mysiam, uolentes ire Bithyniam, non permisit eos, inquit, Spiritus Iesu .



CAPUT Iu.

5. Sciebat, inquies, Deus, quia credituri non essent, et ideo non eos ire permisit ad loquendum uerbum [5 1Kb] . Stulte, Deus est qui iustificat impium, non preuentus humana uoluntate, sed ipse preueniens hominis uoluntatem misericordia sua. Deus enim, inquit, meus, misericordia eius preueniet me . Audi et alium prophetam dicentem, Conuerte me, Domine, et conuertar; sana me, Domine, et sanabor . Unde Apostolus, Iustificati, inquit, gratis per gratiam ipsius, per redemptionem que est in Christo Iesu . Audi, gratis; et tace de meritis. Numquid prohibitio ista sancti Spiritus aliud ostendit, quam uerbum Domini Iesu dicentis in Euangelio, Spiritus ubi uult spirat ? Hinc cogita, hinc pande aliquid, quare ubi uult, et non ubique. Dicite etiam, quare predicantibus predictis Paulo et Barnaba apud [6 1Kb] Antiochiam Pisidie Iudeis ac Gentibus salutem, nullus crediderit, nisi quos exinde Dominus preordinauit ut crederent. Sic enim de ipsis pagina sancta testatur: Et crediderunt, inquit, quotquot erant preordinati ad uitam eternam , hoc est, predestinati. Ecce in omnibus que ex auctoritate diuina protulimus, habes misericordiam et iudicium: et certum est quia personarum acceptor non est Deus , nec cuiusquam personam reueretur. Descende ergo, si uales, in profundum misericordie Dei; ascende, si sufficis, in altitudinem iustitie iudicii eius; distende te in longitudinem [7 1Kb] et latitudinem inuestigabilium uiarum eius : et si liquido penetraueris, hec nobis tam metuenda et incomprehensibilia secreta, de quibus Paulus expauit, ipse intrepidus pande.

6. Si autem, ut superius dixi, iactatus curru inanium  questionum cadis in fluctus uane contentionis, et ueluti nauis deserta gubernaculo per diuersa et incognita littora uolueris, nec prorsus ibi prospere nauigare potes; reuertere et sede in portu fidei catholice, ubi te nulla possit fluctuose [1 1Kb] curiositatis tempestas turbare uel mergere. Quantumlibet enim scire coneris, iudicia Dei comprehendere non uales, nec ualebis: quia sicut nemo scit hominum que sunt hominis, nisi spiritus qui in eo est; ita et que Dei sunt, nemo scit nisi Spiritus Dei . Si qua ergo attingere ualuerimus, non nostra solertia, sed dono Spiritus sancti reuelata esse debemus agnoscere. Si autem scire non datur quod supra nos est, nec a nostra pusillitate [2 1Kb] queratur. Preceptum est enim ab Scriptura sancta, Altiora te ne quesieris, et fortiora te ne scrutatus fueris in uanitate : et, Altum sapere noli, sed time . Timendum est enim prorsus et uenerandum profundum Dei, quod nos rite fatemur inuestigare non posse. Omnia, inquit, in mensura et numero et pondere constituisti, Domine . Quis igitur hanc mensuram, hunc numerum, et hoc pondus Dei sufficit comprehendere, ut constitutiones eius uniuersas in his tribus definitionibus ualeat enarrare? In mensura puto quod constet qualitas, in numero quantitas, in pondere ratio perequata. Sed hec tria, id est, qualitas et quantitas et ratio perequata, in iudicio et misericordia Dei constant: quia in his duobus terminis sanctis conclusa sunt, in quibus per hec mundum constituit, gubernat, et iudicaturus est. In his Deus iudex iustus comprehendi non potest, non potest reprehendi. Omnia ergo que superius diximus, uel dicemus, in claustro horum trium nobis nunc abscondita latent: que solis clauibus iudicii et misericordie Dei tunc reserabuntur, ut sciantur, quando ad aduentum Domini illuminabuntur abscondita tenebrarum, et reuelabuntur consilia cordium, ut sit laus unicuique a Deo  uel pena. Oportet igitur ut ad ea que superius disputare cepimus, reuertamur.



CAPUT u.

7. Diximus namque de damnabili humani generis massa Deum prescisse misericordia, non meritis, quos electione gratie predestinauit ad uitam: ceteros uero, qui iudicio iustitie eius ab hac gratia efficiuntur expertes, prescisse tantum uitio proprio perituros, non ut perirent predestinasse. Sed, ut dixi, quos in operibus impietatis et mortis presciuit, non preordinauit, nec impulit: in quibus Deum ad iracundiam prouocantes, salutis fidem aut predicatam sibi accipere nolunt, aut Deo iudice non possunt, uel accepta male utuntur, et ob hoc traduntur in reprobum sensum, ut faciant ea que non conueniunt [3 1Kb] ; his penam predestinatam esse rite fatemur. Quod ut probare ualeamus, solum reor in exemplum sufficere Iudam. Hunc enim Deus cum prescisset in uitiis proprie uoluntatis pessimum fore, id est, electionem discipulatus sui bene a Christo conferendam male usurum [4 1Kb] , et auaritia ardentem pretio Iudeis Dominum traditurum; penam ei predestinauit ex merito, dicente per Dauid Spiritu sancto, Deus, laudem meam ne tacueris, quia os peccatoris et dolosi super me apertum est : id est, Iude uel Iudeorum in Christum. Iude, cum dicit, Quid uultis mihi dare, et ego uobis eum tradam? et post pecunie sponsionem dans signum traditionis, Quemcumque, inquit, osculatus fuero, ipse est, tenete eum . Ideo, super me, ait, apertum est. Cum enim signum dedit, ore doloso aperuit quem tenerent. Iudeorum quoque, cum eum uolentes dolo perdere, ut Euangelium pandit, clamauerunt dicentes: Crucifige! crucifige ! Et post pusillum sequitur: Constitue super eum peccatorem,  id est, super Iudam, et diabolus stet a dexteris eius. Cum iudicatur, exeat condemnatus, et oratio eius fiat in peccatum. Fiant dies eius pauci, et episcopatum eius accipiat alius. Et post cetera que de eo sequuntur: Pro eo quod, inquit, non est recordatus facere misericordiam; et persecutus est hominem pauperem et egenum, et compunctum corde morti tradidit [1 1Kb] ; et sequentia reliqua, que in eius predicta sunt persona [2 1Kb] . Nam sicut narrat liber Actuum Apostolorum, de eo predicta et in ipso completa esse, sanctus probat apostolus Petrus, cum loco eius unum ex his qui cum Apostolis congregati erant, propter testimonium resurrectionis Iesu subrogari oportere denuntiat, dicens: uiri fratres, oportet impleri Scripturam hanc, quam Spiritus sanctus predixit per os Dauid de Iuda, qui fuit dux eorum qui comprehenderunt Iesum, qui connumeratus erat in nobis, et sortitus est sortem ministerii huius. Et hic quidem possedit agrum de mercede iniquitatis, et suspensus crepuit medius, et diffusa sunt omnia uiscera eius. Notum autem factum est omnibus habitantibus Ierusalem, ita ut appellaretur ager ille lingua eorum Acheldemach, hoc est, ager sanguinis. Scriptum est enim in libro Psalmorum, Fiat commoratio eius deserta, et non sit qui inhabitet in ea, et episcopatum eius accipiat alius. Et post pauca sequentia: Statuerunt, inquit, duos; Ioseph qui uocabatur Barsabas, qui cognominatus est Iustus, et Matthiam. Et orantes dixerunt: Tu, Domine, qui corda omnium nosti, ostende quem elegeris ex his duobus unum, accipere locum ministerii huius et apostolatus, de quo preuaricatus est Iudas, ut abiret in locum suum , et cetera. Ubi ergo commemoratio operum eius malorum a sancto fit Spiritu in Psalmis; priusquam esset, prescitus est, non factus, quod talis aduersus Filium Dei futurus esset. Si enim factus esset, inculpabilis esset, et Dei opificio reputaretur, non Iude: iniuste etiam in eum prolata damnatio esset. Sed absit hoc a summe bono iudice, auctore omnium bonorum Deo, damnatore uero cunctorum malorum; quia mala Iude, ut predixi, presciuit, non fecit: et tamen in quibus presciuit, iudicio iusto tradens eum in reprobum sensum, ut impleret permisit. Et ideo permisit, quia per Spiritum sanctum periturum ante predixit. Quia sicut Christum oportebat pati per Iudam, precanente per prophetam sancto Spiritu: ita oportebat perire Iudam, eodem sancto Spiritu predicente; de eo enim dictum est, Nemo periit, nisi filius perditionis . Nam penam illi predestinatam pro malis suis, in quibus, ut sepe dixi, prescitus est tantum, non predestinatus, illic plane [3 1Kb] agnoscimus, ubi de eo dicitur ab apostolo Petro, Ut iret in locum suum: translato scilicet in alterum honore episcopatus eius. uel certe ubi legitur quod damnatus sit antequam natus, secundum id quod disputatione prediximus. Talis ergo periturorum omnium causa est, licet culpa sit a culpa dissimilis.



CAPUT uI.

8. uerum autem esse quod diximus, licet plene sit disputatum, id est, perituris penam esse predestinatam, audi apostolum Petrum, cum futuros esse pseudoprophetas et magistros mendaces et apostatas in Ecclesia dicit, sicut fuerunt in populo ueteri: Quibus iudicium, inquit, iam olim non cessat, et perditio eorum non dormitat . Item Iudas apostolus: Subintroierunt, ait, quidam homines, qui olim prescripti sunt in hoc iudicium, impii, gratiam Dei transferentes in luxuriam, et solum dominatorem et Dominum Iesum negantes Christum . Et Dominus in Euangelio peccatoribus: Ite in ignem eternum, quem parauit Pater meus diabolo et angelis eius. Predestinatis autem: uenite, benedicti Patris mei, percipite regnum paratum uobis ab origine mundi , id est, predestinatum. Tenenda est igitur inconcusse huius disputationis regula,  que diuinis testimoniis claruit, peccatores in malis propriis antequam essent in mundo, prescitos esse tantum, non predestinatos; penam autem eis esse predestinatam secundum quod presciti sunt. Paruulos quoque non renatos ex aqua et Spiritu sancto, predestinate pene esse obnoxios, qui presciti sunt non in propriis uoluntatibus, quorum nulle sunt uel bone uel male, nisi tantum in Ade peccato, quod traxerunt nascentes, et in hoc manentes, soluerunt tempus uite presentis. Quid enim de his iudicium iustitie faciat, quibus misericordia non subuenit, qui pura fide credit dicenti Domino, Qui non manducat carnem meam, nec bibit sanguinem meum, non habebit in se uitam , intelligit, et a contentione recedit.

9. Qui uero secundum propositum Dei uiuunt, prescitos esse et predestinatos electione gratuite gratie eius, et regnum eis celorum esse predestinatum, sine dubitatione dicendum est. Hoc enim apostolus Paulus probat, cum ante eos predestinatos et electos esse, quam mundus constitueretur, scribens Ephesiis dicit: Sicut elegit nos in ipso, id est, in Christo, ante mundi constitutionem, ut essemus sancti et immaculati in conspectu eius in caritate, qui predestinauit nos in adoptionem filiorum per Iesum Christum in ipsum. Taceat humana lingua, nec prorsus in predestinatione de meritis extollatur. Attende dictum: ante mundi constitutionem. Diuine uoluntatis est hoc donum, non humane fragilitatis meritum. Denique attende quid sequatur. In quo habemus, ait, redemptionem per sanguinem eius, remissionem peccatorum, secundum diuitias gratie eius, que superabundauit in nobis in omni sapientia et prudentia; ut notum faceret nobis sacramentum uoluntatis sue, secundum beneplacitum eius quod proposuit in eo, in dispensationem plenitudinis temporum instaurare omnia in Christo que in celis et que in terra sunt in ipso. In quo etiam sorte uocati [1 1Kb] sumus, predestinati secundum propositum eius, qui omnia operatur secundum consilium uoluntatis sue, ut simus in laudem glorie eius, qui ante sperauimus in Christo . Audi, Secundum diuitias, inquit, gratie eius que superabundauit in nobis, id est, qua preuenit nos, inquit, ut notum faceret nobis sacramentum uoluntatis sue. Audi, Qui omnia operatur secundum consilium uoluntatis sue: numquid mee, uel tue, aut alterius, ut meritis constet? Absit: sed sue, qua etiam his quos predestinat [2 1Kb] , opera bone preparat uoluntatis, ut in his ambulent, secundum quod in eadem Epistola dicit: Gratia enim estis saluati per fidem, et hoc non ex uobis, Dei donum est: non ex operibus, ut ne quis glorietur. Ipsius enim sumus factura, creati in Christo Iesu in operibus bonis, que preparauit Deus ut in illis ambulemus . Audi, In operibus bonis que preparauit Deus. Et si quid te boni posse uides, age gratias preparanti quod potes, non proprie uoluntati, qua omnino sine illo nichil potes, qui dixit, Sine me nichil potestis facere .



CAPUT uII.

10. Nolite itaque putare quod hec et huiusmodi dicentes, liberum uoluntatis amputemus arbitrium, cum tamen constet ea que loquimur, ex auctoritate diuina pendere [3 1Kb] ; uelut nobis calumniam obiicitis, quod operari bona [4 1Kb] , et oportere esse in Dei proposito sollicitos prohibeamus. Quin potius, qui se dono gratie ad Dei misericordiam sentiunt pertinere [5 1Kb] , hortamur oportere incumbere orationibus, obsecrationibus, ieiuniis, uigiliis, omnique operi uoluntatis diuine. Predestinatis enim dicitur Apostolis [6 1Kb] ; cum tamen generale sit quod illis dicitur a Christo predestinato  secundum carnem ex semine Dauid, predestinante autem secundum potentiam Dei Patris cum Patre et Spiritu sancto: uigilate et orate, ne intretis in tentationem . Item, uigilate in omni tempore orantes; ut digni habeamini fugere ista omnia que futura sunt, et stare ante Filium hominis : item, Contendite intrare per angustam portam : item, uos amici mei estis, si feceritis que ego precipio uobis : et multa alia, que longum est enarrare. Sed, ut superius memoraui, qui eis dixit, Sine me nichil potestis facere; per ipsum que iubentur facere possunt. Huiusmodi in Christo esse electos Dei, ait Apostolus, in quo predestinati sunt secundum propositum eius qui omnia operatur. Intellige dictum, qui omnia operatur: et crede esse opus Dei, opera eorum qui ambulant secundum propositum Dei.

11. Qui uero absque predestinationis gratia sunt, id est, alieni a proposito Dei, et perdurant in operibus malis, si etiam ex hac migrauerint uita, non eos dicimus, ut uos putatis, »Ita a Deo omnium [1 1Kb] opifice ordinatos ut perirent, tanquam ipse illis mores male uite creauerit, ipse ad omne opus mortis inuitos precipitauerit.« Absit hoc a diuino proposito. Non enim uolens est iniquitatem Deus : nec mandauit cuiquam impie agere, nec alicui dedit laxamentum peccandi . Fecit enim ut essent omnia, et sanabiles nationes orbis terrarum . Inuidia autem diaboli mors intrauit in orbem terrarum. Imitantur ergo illum qui sunt ex parte illius . Nec dicimus, ut fingitis, »Et si credere uelint, uel bonis operibus Dei uacare, Deum hoc illis nolle prestare:« cum huiusmodi uelle Dei sit donum. Si ergo ex Deo est quod uolunt, uult Deus perfectum fieri quod donauit: si autem ex Deo non est, sed est de iactantia proprie uoluntatis, qua se meritis Deum estimant promereri, manifeste quod uolunt capere non possunt; quia non uolentis, inquit Apostolus, neque currentis, sed miserentis est Dei : et quia non potest homo a se facere quidquam, nisi datum illi fuerit desuper . Non hoc agit Deus summe bonus malitia, sed iustitia; nec personarum acceptione, sed causarum secretarum discretione. Nouimus nonnunquam quosdam uolentes eterne uite fidem accipere, et eam adipisci; quosdam autem non. Aliquos etiam nolentes consequi, cum in eis diuina gratia, ut uelint, mutauerit uoluntatem, aliquos non. Nouimus aliquos etiam perfectos ex labore multorum annorum prolapsos in ultimo uite sue, et periisse. Aliquos uero ab ineunte etate sua in omni scelere et damnabilitate usque ad decrepitam etatem perdurasse, et repente celitus inspirata salute, raptos esse ad requiem regni celorum. Nouimus etiam paruulos, quibus usus liberi arbitrii non est, ut de bonis aut malis eorum meritis iudicemus, parentum manibus ad gratiam sacri Baptismatis deportatos, et cum in uno eorum per manus sacerdotis mysterium fidei adimpleretur, aliquoties alterum in parentum manibus factum exanimem, fraudatum gratia Saluatoris. Quis sapiens, et intelliget hec? aut quis idoneus erit horum reddere rationem? Dicamus cum Dauid, Iustus Dominus in omnibus uiis suis, et sanctus in omnibus operibus suis : et, Quam magnificata sunt opera tua, Domine! nimis profunde facte sunt cogitationes tue . Dicamus etiam cum Paulo, O altitudo diuitiarum sapientie et scientie Dei! Quam incomprehensibilia sunt iudicia eius, et inuestigabiles uie eius !



CAPUT uIII.

12. Sed si adhuc hac reddita ratione uultis esse contentiosi, nec acquiescere ueritati [2 1Kb] ; nobis tamen, eo quod male de Deo iusto ac misericordissimo sentiamus, calumniari desinite: sed ipsum potius Dominum Christum, cuius Euangelium sequimur, si audetis, arguite: cum illo iurgium sumite litigandi;  illi quod absit, male sensisse de Deo Patre suo calumniamini, qui ait, Multi quidem uocati, pauci autem electi : et, Nemo potest uenire ad me, nisi Pater qui misit me, attraxerit eum: et, Nemo potest uenire ad me, nisi datum ei fuerit a Patre meo : et, Non omnes capiunt uerbum hoc [1 1Kb] , nisi quibus datum est . Cetera etiam quam plura.

13. »Falsum est ergo,« inquies, »quod ait Apostolus de Deo, Qui uult omnes homines saluos fieri, et ad agnitionem ueritatis sue uenire« ? Omnino non est falsum: quia omne quod uult Deus, facere potest, nec prorsus humana uoluntate prepeditur quod uult. Sed quero a uobis ut dicatis, quare Deus qui uult omnes homines saluos fieri, quorumdam, ut dicit Isaias propheta, excecat oculos ne uideant, et obdurat cor ne intelligant, ne conuertantur et sanentur ? Quod uerum esse euangelista Ioannes confirmat, dicens de Iudeis: Propterea non poterant credere, quia dixit Isaias: Excecauit oculos eorum, et indurauit cor eorum, ut non uideant oculis, et intelligant corde, et conuertantur, et sanem eos . Item in Euangelio secundum Marcum, cum Iesum interrogarent discipuli sui de parabola seminis: uobis, inquit, datum est nosse mysterium regni Dei: illis autem qui foris sunt, in parabolis omnia fiunt; ut uidentes uideant et non uideant, et audientes audiant et non intelligant, ne quando conuertantur, et dimittantur eis peccata . Dicite igitur, quare Deus, qui acceptor personarum non est, et uult omnes homines saluos fieri, aliorum corda reserat ad credendum, oculos illuminat ad uidendum et ad sciendum mysterium regni celorum, quo scilicet salui fieri possint; aliorum uero, ut lectionis textu predixi [2 1Kb] , inuoluens in parabolis ueritatem, obtundit cor, excecat oculos, claudit aures, ne Euangelium salutis agnoscant, ne remissionem accipiant peccatorum? Dicite, queso, qualiter hec loca euangelica accipitis? Docete, quid hic de Deo, qui uult omnes homines saluos fieri, sentitis? Ecce iam omnes generaliter salui non sunt, cum aliis datur uiam nosse salutis, aliis non datur. Hec itaque cum facit Deus, non personarum acceptione facit, non iniustitia; sed iustitia inenarrabili, et misericordia indebita. Quoniam uero hinc liquido utraque pars dicere nichil ualemus, credamus tantum reum mortis ex iudicis uoluntate pendere. Ne quisquam autem putaret diuino uitio [3 1Kb] fieri, non omnes homines saluari; dixit Apostolus, Qui uult omnes homines saluos fieri. Quapropter omnes homines qui saluantur, Deo uolente saluantur. Deus enim noster Deus saluos faciendi, et Domini exitus mortis : et, Quia ira in furore eius, et uita in uoluntate ipsius . Intelligite itaque in furore iustitiam: in uoluntate misericordiam.

14. Predestinationem igitur negare, quam apud Deum esse breuiter probauimus, immane blasphemium est [4 1Kb] ; quam non tantum, sicut soletis dicere, in Apostolis debemus accipere; sed et in Patriarchis et Prophetis, in martyribus et confessoribus, in omnibus sanctis et digne seruientibus Deo. Hinc nemo glorietur, nemo desperet. Solus enim Dominus scit qui sunt eius . In quantum autem possumus, omnes homines ad bonum opus exhortemur, nulli desperationem demus, pro inuicem oremus, in conspectu Dei nos humiliemus, dicentes, Fiat uoluntas tua . Ipsius erit potestatis, iudicium in nobis debitum mutare damnationis, et gratiam predestinationis indebitam prerogare.



[DE PRAEDESTINATIONE ET GRATIA.]





ADMONITIO IN SUBSEQUENTEM LIBRUM.

Opusculum de Predestinatione et Gratia, cuius initium est, »Cum in sacrarum uoluminibus Litterarum,« inter Augustiniana opera locum obtinuit in antiquis editionibus. At in illa editione quam postea Louanienses Theologi adornarunt, tomo septimo reiectus est in Appendicem, inter subdititia opuscula, tanquam suspecti auctoris liber. Non esse Augustini uel ipsa dicendi ratio arguit, et euincit. Mittimus proinde argumenta alia, quibus eruditi facile constituunt non assignandum sancto Doctori. Sed preterire non licet, quod obseruatu dignum Bellarminus, Posseuinus, aliique existimarunt, nimirum in eo libro quedam reperiri doctrine Augustini contraria, que Cassiani sensus redolere uideantur. Nam ubi auctor explicare studet, quid ad bona opera gratia Dei conducat, quid uero pro sua parte conferat liberum hominis arbitrium, in capite nono sic totum inter Deum et hominem partitur, ut Deo primum tribuat uocare ac illuminare, homini deinde liberoque ipsius arbitrio eligere uias mandatorum Dei, tum Deo rursus in fine obedientiam coronare. In capite undecimo dicit ideo nos habere a Deo uelle, quia uocat et illuminat; ideo ab ipso et perficere, quoniam ad nos pertinet conari bona, que et uelle donauit. Item quod Dei sit uocare seu iubere, hominis autem aperire et dilatare os, Dei postremo illud implere, seu promissum effectum adiungere. In capite duodecimo, proposito quodam pro Pelagianis argumento, non aliam  responsionem affert, quam que ab ipso Cassiano redderetur. Capite decimo quinto, questionem tractans cur Dei flagellis Pharao durior effectus, Nabuchodonosor uero ad penitentiam adductus est, hunc nempe quia manum Dei sentiens, in recordatione proprie iniquitatis ingemuit, finem diuersum sortitum esse dicit; quasi penitenti bone uoluntatis initium, Deo perfectionem tantum assignari uelit. Capite decimo sexto, sentit homines aliquos, etiamsi non essent peccato obnoxii, potuisse a Deo damnari: contra Augustini sententiam in libro tertio aduersus Iulianum capite decimo octauo: »Bonus est Deus,« inquit, »iustus est Deus: potest aliquos sine bonis meritis liberare, quia bonus est; non potest quemquam sine malis meritis damnare, quia iustus est.« Et in epistola 186, ad Paulinum, n. 20: »Quemquam uero immeritum et nulli obnoxium peccato si Deus damnare creditur, alienus ab iniquitate non creditur.« Fulgentio quoque episcopo Ruspensi suppositum erat hoc ipsum opusculum: iniuria quidem, cum Fulgentius Augustino eiusque placitis tanquam discipulus semper addictus fuerit. Is preterea hoc idem argumentum luculentissime ac secundum Augustini mentem tractat, tum in primo ad Monimum de duplici Predestinatione libro, tum in tribus libris quos ad Ioannem et uenerium de ueritate predestinationis et gratie Dei inscripsit. Denique solet Fulgentius libros suos alicui nuncupare, exemplo et more Augustini: at iste liber nullius nomini inscriptus est, ut merito iure non modo catholicis illis doctoribus abiudicandus, sed scriptori cuipiam suspecte fidei tribuendus existimetur.





DE PRAEDESTINATIONE ET GRATIA, SUSPECTI AUCTORIS LIBER. 



CAPUT PRIMUM.

1. Cum in sacrarum uoluminibus Litterarum, seu futurorum quid prophetico spiritu prenuntiantibus, seu preteritorum historica ueritate narrantibus, seu uite monita apostolica auctoritate tradentibus, aliqua ueluti diuersum sonante sententia uel mouetur lector, uel sollicitatur auditor, certa et inconcussa fide cognitum tenere debet, unius atque eiusdem spiritus, et eius preter quem nichil est ueritatis, apertius alibi, paulo occultius alibi sonare mysteria: ac proinde si quid occulta significatione suspensum, aut a conscribente breuiter indicatum, minusque quam humani cordis obtunsio poscebat, expositum est, hic lucidius apparere, ibi altius latere, nusquam deesse nouerit ueritatem. Quod si etiam pro magnitudine rei, de qua queritur, non facile intellectus sensibus querentis occurrit, maxime si de incommutabili uoluntate omnipotentis Dei diuersum sonet canonice auctoritatis utraque sententia: ita sunt omnia ad pietatis régulam dirigenda, ut nec iniustum Deum esse, nec merita singulorum confusa [1 1Kb] quadam  personarum acceptione taxantem, nec infirmum, qui quod uoluerit non ualuerit explicare, inconcussa definitione teneatur.



CAPUT II.

2. Sub huius igitur definitionis iugo, ne in sacrilega m temeritatem male libera colla luxurient, questionis huius, quantum Deo donante possumus, occulta memoremus, quam beatus apostolus Paulus diuersis in locis, non parum etiam discrepantibus uerbis studiosis proponit scrutatoribus, eisque per ipsam loquitur ueritatem. Sententiam siquidem in Dei gratia, precedente latissima et robustissima disputatione confectam, ita concludens, ait, Ergo cuius uult miseretur, et quem uult indurat : cum in alia Epistola de diuina beneuolentia ipse sic dicat, Qui uult omnes homines saluos fieri, et in agnitionem ueritatis uenire . Occurrit enim, cur pereant ex his aliqui, cum omnipotens Deus omnes homines saluos fieri uelit, et in agnitionem ueritatis uenire: deinde cur rursus induret alios, misertus aliorum; aut quomodo omnes saluos fieri uelit homines, cum ipse nonnullos ne saluentur induret. Hoc quantum ad humanam iustitiam uidetur iniustum. Sed  quis ita desipiat, uel potius quis ita blasphemet, ut dicat de iustitia Dei, lege humane iustitie disputandum? que profecto si iustitie Dei aduersatur, iniusta est. Ab illo enim qui summe iustus est, omne quod qualitercumque iustum est, manare manifestum est. Quis ergo erit qui incommutabiliter manentem, et omnia que sunt condentem, regentem atque seruantem Dei sapientiam, humane sapientie pendat arbitrio? De qua idem apostolus dicit, Quia sapientia carnis inimica est Deo : et alibi, Sapientia huius mundi stultitia est apud Deum . Non est ergo de illa maiestate diuine sapientie humane uanitatis arbitrio disputandum.



CAPUT III.

3. Si quis autem peccata sua ita nutriendo, figura, uel umbra, uel typho superbie blandiente decipitur, ut dicat, quod nonnullos esse dicturos statim uidit beatus Apostolus: subiunxit enim, Dicet aliquis: Si cuius uult miseretur, et quem uult indurat, quid adhuc queritur? uoluntati enim eius quis resistit ? Nouerit hac plus nos ad humilitatem ac pietatem cogi arctarique sententia. Cum enim totum ad Deum referens, humanis uiribus neget doctor amplissimus, quid aliud quam ut in Deum toto corde suspensi, ab eo salutis auxilium postulemus, hortatur? Quem ergo mouet hec in diuine gratie dispensatione diuersitas, et iniustum putat negari alteri quod alter acceperit; intelligat quemadmodum diuinitus dixerit Psalmista, Uniuerse uie Domini misericordia et ueritas : atque agnoscat tali Deum agitare res humanas iudicio, ut debitas penas aut iuste reddat aut misericorditer donet. uitiate enim radicis macula ita propaginis traduce per generationum sarmenta diffusa est, ut nec infans quidem unius diei a culpa sit prime preuaricationis alienus , nisi per indebitam Saluatoris gratiam fuerit liberatus. Quod si nec hic quidem sine peccato est, qui proprium adhuc habere non potuit; conficitur ut illud traxerit alienum, de quo Apostolus dicit, Per unum hominem peccatum intrauit in mundum, et per peccatum mors; et ita in omnes pertransiit, in quo omnes peccauerunt . Quod qui negat, negat profecto primum nos esse mortales. Si enim, ut dicit Apostolus, Per unum hominem peccatum intrauit in mundum, et per peccatum mors: mors intrare non potuit, nisi intrante peccato. Et quoniam mors non nature conditio, sed pena peccati est, sequatur necesse est pena peccatum. Quia uero in omnes homines mors pertransiit, in omnes necesse est pertransisse peccatum. Peccatum quomodo cum paruulis originale nascatur, carnis oculis uidere non possumus. Quia uero omnes ex Adam carnaliter natos, etsi illi iam etiam [1 1Kb] in Christo renati sunt, uidemus mortis lege constringi; per hoc quod uidemus, illud quod non uidemus cogimur confiteri. Facilius enim fieri posset, ut quamuis transeunte [2 1Kb] peccato, pena minime sequeretur, quam ut nulla communicatione peccati partem sumat pene, qui non habet culpe. Si ergo, ut apparuit, de preuaricatoris semine omnes nascimur debitores , et ipsa iam a principio unde descendimus, massa damnata est; nullus de duritia sua, nullus de pena conqueri audeat, que etiam non existentibus peccatis propriis, sola nascendi conditione debetur. Quod uero Deus aliis gratuita uocatione conuersis, misericordiam largitur indebitam, non ad dispensatoris iniustitiam, sed ad donantis misericordissimam largitatem [3 1Kb] , ueritatis ratione referendum est. An audebit debitor creditorem iniquitatis arguere, si alteri donans, ab eo quod debebat exegerit? Si ergo inter contractus hominum, nullus ex hoc prescriptionis locus est, ut a se dicat debitor iniuste exigi, quia scit alii debitori ab eodem quod debeat creditore donatum: quis  in tantam insaniam profane uocis erumpat, ut iniustitie Deum arguat, si uni indebitam donauerit gratiam, alteri reddiderit debitam penam?



CAPUT Iu.

4. Itaque ex superiore huius parte sententie, que dicit, Cuius uult miseretur; puto quod nullus nisi indignus misericordia audeat disputare. Quod uero sequitur, Quem uult indurat; ibi paululum humane mentis intentio uerbi nouitate confunditur. Sed non ita intelligendum est, quasi Deus in homine ipsam, que non esset, duritiam cordis operetur. Quid enim aliud est duritia, quam Dei obuiare mandatis? Unde illud beatus Stephanus dicebat ad populum: Dura ceruice, et non circumciso corde et auribus, uos semper Spiritui sancto restitistis . Quam qui a Deo fieri putat, propterea quod dictum est, Quem uult indurat; ipsum preuaricationis intueatur exordium, et Deo dante mandatum, qui transgressionis culpam in corde [1 1Kb] fuerit operatus attendat: quamuis ne ab ipso quidem, si negaret assensum, potuit tentatore compelli. Ergo quidquid post illam preuaricationem natus supplicii homo patitur, iuste reddi meritoque fateatur. Indurare enim Deus dicitur eum quem mollire noluerit: sic etiam excecare dicendus est eum quem illuminare noluerit: sic etiam repellere eum quem uocare noluerit. Quos enim predestinauit, illos et uocauit: et quos uocauit, illos et iustificauit . Ipse dedit ut simus, ipse ut boni esse possimus.



CAPUT u.

5. Presciuit nos eius diuinitas, sapientia condidit, iustitia damnauit, gratia liberauit. Mundus enim quamuis pro tempore ex quo factus est ceperit, in illa diuine prescientie luce faciendus nullum potuit habere principium: et quanticumque uel ex Adam usque in hodiernum diem homines nati sunt, uel post nostram etatem generationis sunt propagine nascituri, apud Deum et iam nati sunt, et decurso totius uite tempore transierunt, in illo nichilominus diuini obtutus lumine permanentes. Deus enim qui nec loco clauditur, nec tempore preuenitur, omnium rerum tam preteritarum memoria, quam imminentium scientia plenus est, nec reminiscens uoluitur in preteritum, nec sperans tenditur in futurum. Et quecumque omnino sunt, que temporum motibus agitantur, ab eo principio in quo erat uerbum, et uerbum erat apud Deum, et Deus erat uerbum , usque in finem omnium seculorum ; nec sperantur futura, nec preterita transierunt, sed in presentia diuinitatis presente semper luce cernuntur. Ab illo ergo quia eternus et prescius, quia et iustus et pius est, qui exercet debitam seueritatem, et exhibet indebitam pietatem, et habet in creandis atque eligendis hominibus, sicut in luto figulus, potestatem, facta sunt alia quidem uasa in honorem, alia uero in contumeliam. Antequam faceret nos, presciuit nos, et in ipsa nos prescientia, cum nondum fecisset, elegit. Sed a quo hoc fieri potuit, nisi ab eo qui uocat ea que non sunt, tanquam ea que sunt ? Apostolus enim dicit, Qui elegit nos ante mundi constitutionem . Intra mundum facti sumus, et ante mundum electi sumus: atque ita uno eodemque, nec transeunte, nec futuro, sed continuo tempore, uel si quo alio modo dici potest, si tamen potest, apud Deum est et prescire, et facere, et eligere, et prescientia sua incommutabiliter permanente eligere faciendos, quos facturus fuerat eligendos. Hec quidem quantum ad fidei regulam, Deo illuminante predicta sint [2 1Kb] .



CAPUT uI.

6. Sed iam uideo quid etiam hinc calumniosa prauitas possit opponere. Sequitur enim, ut si eos quos predestinauit, illos et uocauit; et si eos quos uocauit, illos et iustificauit; qui nec predestinati, nec uocati, ac per hoc nec iustificati sunt,  ab omni culpa debeant esse innocentes, iniusteque ab eis pro uite prauitate transacte, in illo agnitionis die sint poscenda supplicia. Dicat istis Paulus apostolus: Numquid iniquitas apud Deum? Statim ipse respondeat: Absit. Cumque hoc fuerit in hominis mente sana pietate fundatum, quod nulla sit iniquitas apud Deum: ita intelligat, Cuius uult miseretur, et quem uult indurat; quasi diceretur, Cuius uult miseretur, et cuius non uult, non miseretur. Itemque hoc ipsum rursus intelligat, quasi diceretur, Cui uult donat, et a quo uult debitum poscit. Quod qui dicere perseuerat iniustum, ab Apostolo audiat, O homo, tu quis es qui respondeas Deo? Congrue siquidem huiusmodi impietatem apostolica reprehendit auctoritas, tantum de exaggeratione nominum pondus incutiens, cum dicit, O homo, tu quis es qui respondeas Deo? homo Deo, lutum figulo. Subiunxit enim idem apostolus: Numquid dicit figmentum ei qui se finxit, Quare sic me fecisti? Aut non habet potestatem figulus luti ex eadem massa facere aliud quidem uas in honorem, aliud uero in contumeliam? Si ergo habet, imo quia habet potestatem figulus luti facere ex eadem massa aliud quidem uas in honorem, aliud uero in contumeliam: O homo, tu quis es qui respondeas Deo, quia cuius uult miseretur, et quem uult indurat?

7. Sed priusquam ad huiusmodi conclusionem beatus Apostolus disputationis ordine perueniret, hoc potissimum de ueteribus Litteris sumpsit exemplum, in quo indurationem que a Deo fieri dicitur, edoceret. Dicit, inquit, Scriptura Pharaoni: Quia in hoc ipsum excitaui te, ut ostendam in te uirtutem meam, et ut annuntietur nomen meum in uniuersa terra . Indurasse autem cor eius Deus in eadem Scriptura apertissime dicitur, cum Moysi de signis que in Aegyptios per eum facienda fuerant loqueretur. Sic enim dicit: Ego autem indurabo cor Pharaonis ne dimittat populum . Hinc iam per aperta se iactans calumniator astutus, iustitiam Dei ad suum libret arbitrium, et quanta potest uociferatione respondeat, Si cuius uult miseretur, et quem uult indurat, Quid adhuc queritur? uoluntati enim eius quis resistit ? Huius elationi Apostolus dicat, O homo, tu quis es qui respondeas Deo? Qui autem pie querens aliquid desiderat inuenire, illum locum eiusdem Scripture relegat, ubi primo Moysi in rubo ignis apparuit, atque ita cor eius ardore diuine caritatis igniuit, ut in conspectu regum, sicut Dauid dicit, testimonia eius sine confusione loqueretur ; et ibi inueniet totum hoc, quod indurasse Deus cor Pharaonis premittit, non ad operationem Dei, sed ad prescientiam pertinere. Loquens enim Dominus de rubo, sic dicit: Ego autem scio quod non dimittet uos Pharao rex Aegypti, nisi per manum magnam. Sed extendens manum meam, percutiam Aegyptios in omnibus mirabilibus que faciam, et postea dimittet uos . Hec prima uox Dei est, qua futuram uoluntatem Pharaonis, sicut preuiderat, indicabat. Postea iam inter ipsos miraculorum imbres dixisse legitur, Ego autem indurabo cor Pharaonis, ne dimittat populum. Ubi iam aperte intelligitur primam iterasse sententiam. Quid est enim, indurabo, nisi, Non molliam? Apparet enim in alios manante [1 1Kb] iustitia, in alios gratia profluente, Scripture illius sententiam fuisse completam, qua dicit Deus Pharaoni, In hoc ipsum excitaui te, ut ostendam in te uirtutem meam, et ut annuntietur nomen meum in uniuersa terra. Utente enim Deo bene etiam malis, induratione Pharaonis, flagellis Aegypti, et tot ac tantis in illa gente miraculis pariter aceruatimque peractis, quid aliud gestum est, quam ut Dei uirtus apud se magna, in se plena ad humani generis notitiam perueniret, non Deo, sed ipsis relegentibus et credentibus profutura? Pharaonem non esse mutandum, et illam omnem gentem, que post tot uerbera uix sibi erutum populum Dei armis etiam insectari conabatur et bello, alta illa Deus  prouidentie sue luce presciuit. Sed periturorum interitum predestinatis a se uasis misericordie salutis esse uoluit argumentum, et aliorum perditione ad salutem usus est aliorum: quia potestatem habet figulus luti ex eadem massa aliud quidem uas in honorem, aliud uero in contumeliam facere.



CAPUT uII.

8. Hoc etiam diuine potestatis in hominum electione iudicium paulo ante commemorans beatus Apostolus, robustissimis monstrauit exemplis, cum de Rebecce partu adhuc intra uterum constituto, totum ad Dei gratiam referens, loqueretur. Sic enim ait: Sed et Rebecca ex uno concubitu habens Isaac patris nostri, cum nondum nati fuissent, nec aliquid egissent boni aut mali, ut secundum electionem propositum Dei maneret, non ex operibus, sed ex uocante dictum est, Quia maior seruiet minori: sicut scriptum est, Iacob dilexi, Esau autem odio habui. Statimque subiecit, Quid dicemus? numquid iniquitas apud Deum? Negansque respondit, Absit . Ut iam cetera que sequuntur, ad hanc sententiam suspensa referantur, et relata soluantur, qua negauit apud Deum esse iniquitatem. Sed hic quid egerit apostolice disputationis intentio, satis admodum claret. Non solum enim fratres, sed et geminos; nec solum geminos, sed uno etiam concubitu fusos in utero comparauit: ut quoniam in nondum natis nondumque aliquid operatis nulla esse poterant momenta meritorum, ne ex parentum quidem meritis, que diuerso tempore uaria esse potuerunt, aliquid contra gratiam relinqueretur obstaculi. Que utique parentum merita, etiamsi permittamus diuinum paruulis uel auertisse uel conciliasse presidium, seu bona, seu mala, circa geminam prolem, que eodem concepta concubitu, eodemque in lucem proiecta momento est, paria esse debuerunt. Quod si futuros eorum mores dicitur diuinum discreuisse iudicium, profecto illud euacuabitur quod premisit Apostolus dicens, Non ex operibus, sed ex uocante dictum est, Quia maior seruiet minori. Non enim ait, Ex preteritis operibus: sed cum generaliter dixerit, Non ex operibus; ibi et preterita intelligi uoluit, et futura; preterita scilicet que nulla erant, futura que nondum erant. Predestinatus est ergo Iacob uas in honorem, sed non ex operibus: quia non ex operibus, sed ex uocante dictum est, Maior seruiet minori.



CAPUT uIII.

9. Et ne forte uasa in honorem predestinata, suis aliquid uiribus tribuendo, negarent gloriam Creatori [1 1Kb] ; alio ea loco Apostolus uasa misericordie nominauit, ut totum quidquid essent, secundum misericordiam se esse cognoscerent. Sic enim et alibi dicit idem apostolus: Et hoc non ex uobis, sed Dei donum est . Beatus etiam Moyses in Deuteronomio dicit ad populum: Et ne dicas in corde tuo, Fortitudo mea et potentia manus mee fecit mihi uirtutem magnam hanc: sed memoraberis Domini Dei tui, quia ipse tibi dat fortitudinem, facere uirtutem, ut statuat testamentum suum quod iurauit patribus uestris . Item paulo post ibidem ad eos: Ne dicas, inquit, in corde tuo, cum consumpserit Dominus Deus tuus gentes istas ante faciem tuam dicens: Propter iustitias meas induxit me Dominus hereditare terram bonam istam. Non propter iustitiam tuam, neque propter sanctitatem cordis tui intras hereditare terram eorum, sed propter iniquitatem gentium istarum Dominus disperdet eas a facie tua. Ecce quam antiquum Spiritus sancti dogma, non solum in apostolicis Litteris predicatum, sed etiam in propheticis atque in ipsis Isrelitici populi exordiis sancti Spiritus uoce firmatum, nouelle presumptionis impietas [2 1Kb] conatur euertere. Clare siquidem in uno atque eodem Scripture loco, bonitatem et seueritatem Dei Propheta beatus ostendit, dicens, non propter iustitias suas populo hereditatem terre illius reddi, sed tantum gratia miserante [3 1Kb] donari, illos autem propter iniustitias suas  pelli. Ecce in illis iuste punitur iniquitas; in istis gratis nulla iustitia muneratur. Nec suffecit beato Moysi quod dixerat, non propter merita ipsorum hereditatem terre illius Isrelitico populo fuisse concessam, nisi etiam adderet quod adiunxit, unde eos omni bono monstraret indignos. Sequitur enim post illud quod supra memorauimus: Et scies hodie quia non propter iustitias tuas Dominus Deus tuus dat tibi terram istam bonam hereditare, quoniam populus dure ceruicis es tu . Quis hic secundum debitum precedentium meritorum mercedem redditam dicat? quis non gratiam fateatur indebitam? Quoties ait Propheta, Tentauerunt eum in deserto ? quoties iracundiam Dei cordis auersione meruerunt, et saluauit eos propter misericordiam suam, ut notam faceret potentiam suam ? Hoc iterum Apostolus dicit: Sustinuit in multa patientia uasa ire apta in interitum, ut ostenderet diuitias suas in uasa misericordie, que preparauit in gloriam .



CAPUT IX.

10. Ne uero rursus homo in ultimam fecem desidie resolutus, arduum uirtutis iter, et quamuis adiuuante gratia Dei, nonnisi labore gradiendum, inerti sibi crederet posse deferri, et nullius laboris industriam studio sui profectus adhiberet, ita inter se atque homines Deus tempora officiaque distribuens ordinauit, ut uocatione ipsius bonorum principia sumeremus; uocati autem atque illuminati, uias mandatorum eius rationis ingenite intelligentia nosceremus [1 1Kb] , et eas libero uel eligeremus uel relinqueremus arbitrio. Quas tamen si ipsius fulti adiutorio continua deuotione sequeremur, in fine rursus non repugnantem mandatis suis, subiectam in nobis obedientiam coronaret. Liberum uero quod ab eo habemus arbitrium, prono ad nequitiam lapsu fluit; et cum ad uirtutis indolem Dei auxilio deserente nichil possit, ad genus omne peccati idonea fultum uirtute subsistit. Trahit enim lex in membris nata peccati, et Deus a leni iugo mandatorum suorum leuique sarcina recedentes, atque in peccati durissimam seruitutem libero a iustitia uoluntatis arbitrio defluentes, secundum suam iustitiam derelinquit. Eos uero qui uocationis munus congrua pietate susceperint, qui carnalibus non subiugantur illecebris, qui iactantie uitio, auaritie facibus, uento superbie caruerunt, et quantum in homine est, Dei in se dona seruantes ad spiritualia exercitia omne studium contulerunt, et in agone huius uite certantes adiuuat, et coronas uincentibus largitur eternas: ipse rursus delinquentes deserit, resistentes indurat, contemnentes condemnat.



CAPUT X.

11. De horum graduum distributione, qua uel in nobis Deus operatur, uel nos iubet aliquid operari, ipsum interrogemus de cuius uerbis orta est questio; quam, si Dominus adsit, enodare conamur, ut eius sensibus per diuersa uolumina, uaria quidem locutione, sed una atque eadem intentione digestis, si quid in hoc loco latet, alterius sententie collatione reseretur. uocatum a Deo apostolum Paulum uel in eo libro legimus, ubi eius gesta canonica ueritate [2 1Kb] narrantur, uel ipse in Epistola sua confitetur, dicens, Paulus seruus Iesu Christi, uocatus apostolus . Secundo autem loco uocationem secutus, et totum quod in homine fuerat operatus, ipse sic dicit: Plus omnibus illis laboraui. Sed ne hoc ipsum quidem sibi tribuens, sollicita pietate subiunxit, Non ego autem, sed gratia Dei mecum . Iam ergo et uocato et uocationem per opera iustitie subsecuto, quid supererat aliud, nisi ut liberatus de corpore mortis huius, ad illius alterius uite, que sanctis omnibus ueritatis ore promissa est, beatitudinem perueniret? Quod nullis humanis meritis reddi, sed Dei docens gratia largiente donari, sibi ipse respondet, post gemitus  quibus dixerat, Miser ego homo, quis me liberabit de corpore huius mortis? Gratia Dei, inquit, per Iesum Christum Dominum nostrum . Hanc itaque distributionem, qua diximus a Deo homines nullis existentibus meritis uocari; et uocatos, ut boni aliquid operentur, Dei adminiculis adiuuari, sumpto de ueteribus Litteris Apostolus monstrat exemplo: postquam illam de duobus geminis electionem, omni repulsa laude meritorum, ad Dei gratiam iudiciumque retulerat, uidens quid impia posset blasphemare garrulitas, dixit, Numquid iniquitas est apud Deum? Et sequitur, Absit . Et quasi diceretur ei, Unde probas? Parum putauit auctoritatem sue ualere doctrine, nisi sententiam suam etiam legis doceret exemplo. Sic enim intelligi uoluit quod Moyses dixerat, Misereor cuius miserebor, et misericordiam prestabo cui misericors fuero : ut primam a Deo misericordiam uocatione credamus hominibus prerogari, que sola ad recte uiuendum non sufficit, si deserat qui uocauit. Ideoque additum est, Et misericordiam prestabo cui misericors fuero: ut a Deo accipi manifestum sit etiam ipsa misericordie opera, que cum uidemur impendere, Dei misericordiam promeremur. Sic enim in Euangelio dicit: Beati misericordes, quoniam ipsis miserebitur Deus . Quod nisi sic intellexisset Apostolus, nunquam probationis gratia [1 1Kb] , disputationi sue hoc testimonium curasset inserere.



CAPUT XI.

12. Si quem uero mouet, quod non omnes etiam de his qui iam uocati sunt, ad secundam gratiam, id est, ad recte uiuendi donum peruenire mereantur, sicut Dominus in Euangelio dicit, Multi sunt uocati, pauci uero electi : hinc intelligat, quale sit quod contra Dei gratiam defensare molitur, qui de libero sibi blanditur arbitrio. Quicumque enim diuine uocationis munere derelicto, ad impiam rursus defluxere perfidiam, ipsis, Dei gratia deserente [2 1Kb] , ad implendum quod uoluerant suffecit arbitrium. uide enim quemadmodum Psalmista, misericordiarum Dei ordinem, quem ex Moysi sensu interpretatur Apostolus, prophetici spiritus ueritate decantet. Audi, inquit, popule meus, et testificabor tibi. Quid eos uolebat audire, quibus cum testificatione loquebatur? Quid utique, nisi mandata uite? sicut alius propheta dicit, Audi, Isrel, mandata uite . Sed que sint ista mandata uite, Psalmista subiungit, et sequitur: Ego enim sum Dominus Deus tuus, qui eduxi te de terra Aegypti. Et hec esse mandata uite, in oratione qua discipulos suos Patri Dominus commendabat, ostendit dicens: Hec est enim uita eterna, ut cognoscant te solum uerum Deum, et quem misisti Iesum Christum . Post hanc uocationem illud sequitur, quod et uult ad conatus hominum pertinere, et ostendit sine se non posse compleri: hoc est enim quod dicit Apostolus, Quoniam ab ipso habemus uelle et perficere, pro bona uoluntate . Ab ipso habemus uelle, quia uocat et illuminat: ab ipso perficere, quoniam ad nos pertinet conari bona, que et uelle donauit. Nec incaute ab Apostolo, cum dixisset, Quia ab ipso habemus et uelle et perficere; additum est, pro bona uoluntate: ut etiam atque etiam uideant, ubi habeant a Dei iustitia liberum, de quo gloriantur, arbitrium. Sed illum ordinem, quo misericordias diuersa Dominus temporum dispensatione distribuit, sicut Moysen dixisse sensit Apostolus, etiam in continua [3 1Kb] Psalmi huius oratione uideamus. Quid enim ait, postquam uocatos docuerat dicens, Ego enim sum Dominus Deus tuus, qui eduxi te de terra Aegypti? Dilata, inquit, os tuum, et ego adimplebo illud. Hic aliquid rursus apparet homini fuisse seruatum, quod per liberum facere deberet arbitrium. Dilatare enim iubetur os suum, sed Deus se implere promittit. Sicut etiam  discipulis suis in Euangelio dixerat: Nolite cogitare quomodo aut quid loquamini; non enim uos estis qui loquimini, sed Spiritus Patris uestri qui loquitur in uobis . Hoc solum ad illos retulit, ut omnem tribulationis necessitatem libenter pro ueritate susciperent: penes se autem promisit effectum [1 1Kb] . Libero ergo qui locus reseruatur arbitrio, ubi sine Dei adiutorio ad complendum quod uoluerit rationali dignitate suffulta sibi sufficiat ipsa humana natura [2 1Kb] , continuo Psalmus ostendit, Et non audiuit populus meus uocem meam, et Isrel non intendit mihi. Quid dixerat, cum uocaret: Audi, popule meus, et loquar; Isrel, et testificabor tibi. Quid testificans commendauerat mentibus audientium? Dominus Deus tuus ego sum. Quid etiam ab ipsis fieri iusserat, quos de terra Aegypti et ignorantie tenebris liberatos, in luce mandatorum suorum splendore uocationis eduxerat? Dilata, inquit, os tuum. Statimque quasi diceret, Sed dilatare te deserente me, nichil proderit; ita addidit, et adimplebo illud. Quid ergo ille qui uocauerat, et uocatos docuerat, querula de iisdem uoce subiungit? Et non audiuit, inquit, populus meus uocem meam, et Isrel non intendit mihi.

13. Exeat nunc liberi contra Dei gratiam defensor arbitrii [3 1Kb] ; audiat dicentem Apostolum, cum de bonis suis laboribus loqueretur, Non ego autem, sed gratia Dei mecum. Audiat Dei uocem in Psalmo, de his quos deseruerat dicentem, Et dimisi eos secundum desideria cordis eorum, ibunt in uoluntatibus suis . Audiat unum eumdemque apostolum, de uite sue uariis temporibus sibi tantum mala, gratie autem Dei bona omnia tribuentem, Qui prius fui blasphemus, inquit, et persecutor : et alio loco, Gratia Dei sum id quod sum. Cum diceret, Qui prius fui blasphemus et persecutor, nulla gratie mentio iniquo operi copulabatur: quia sufficit sibi, sicut dictum est, ad nequitiam natura libertatis humane. Cum uero de presentis uite beatitudine loqueretur, Gratia, inquit, Dei sum id quod sum. Et illum ordinem quo miseretur Deus uocando, miseretur deinceps inceptis conatibus adiuuando, sicut serie Psalmi narratum atque digestum est, beatus etiam apostolus Paulus continua narratione seruauit. Si enim in ordine, que passim excerpta memoraui, testimonia relegantur, ita sequuntur: Gratia Dei, inquit, sum id quod sum. Hec est prima misericordia, quam libere uoluntatis opera consequuntur. Sed ut apostoli Pauli uocationem bona opera sequerentur, quid ait? Et gratia eius in me uacua non fuit. Quid enim fecisti? Plus, inquit, omnibus laboraui. Ne multum superbias, o liberi defensor arbitrii, audiens Paulum de suis laboribus gloriantem: attende quod sequitur: Non ego autem, sed gratia Dei mecum . Puto sane, quod nullus de his qui contra Dei gratiam exaltato ante ruinam, sicut scriptum est, corde  blasphemant, tantum arrogantie impudentis assumat, ut beati prophete Dauid meritis aut equandum se, aut etiam existimet preferendum. Cuius, ut de illa prima remuneratione, quam nullus non fateatur ut indebitam, delati scilicet regni, interim taceam, orationum et confessionum eius intentiones affectusque pensemus. Ipse siquidem definit in Psalmo, Beatus homo quem tu erudieris, Domine, et de lege tua docueris eum . Sed uideamus utrum ipsi iam erudito, et omni legis scientia secundum institutionem Iudaicam sufficienter instructo, ad beatitudinem res hec sola suffecerit. Cur ergo rursus idem clamat ad Dominum, Da mihi intellectum, et scrutabor legem tuam, et custodiam illam in toto corde meo? Parum erat quod ad scrutandam legem poposcerat intellectum; nisi etiam ad custodiendam necessarium significaret auxilium, dicens, Et custodiam illam in  toto corde meo : quasi diceret, Tunc custodiam illam in toto corde meo, si tu dederis intellectum.



CAPUT XII.

14. Adhuc superbus ille proprie uoluntatis defensor ad ista respondeat, quod Propheta ad intelligenda tantum mandata diuina, que tamen propria uirtute impleturus fuerat, opem diuini postulauerit auxilii. Que si ita sunt, a te paululum libet, beate Dauid, sensuum tuorum occulta perquirere. Unde, rogo, tibi pugna carnis et spiritus? unde apostolicum, sicut ipse fateris, certamen? etiam utique illuminatus atque eruditus intelligentie munere, quam diuinitus postulaueras, clamas et dicis, Auerte oculos meos, ne uideant uanitatem . Nam intellectu certe discernende uanitatis a ueritate, sicut poscebas, accepto, cur oculos tuos a uanitate, que displicet, non auertis? Si auaritiam reprehendis, cur non ab ea proprio separatus arbitrio, cor tuum ad mandata salutis inclinas, sed tanquam infirmus in omnibus clamas ad Deum, Inclina cor meum in testimonia tua, et non in auaritiam? Nisi quia suggerit auaritiam in membris nata lex peccati; et ab hac uult oculos suos, nec per se potest uir sanctus auertere: ac sic caro concupiscit aduersus spiritum, et spiritus aduersus carnem , ex qua lite non liberat, nisi gratia, que per Dominum nostrum Iesum Christum paruis magnisque donatur. uelle enim adiacet, perficere autem non : quamuis et ipsum uelle non ex nobis, sed Dei donum est; Quoniam ab ipso habemus et uelle et perficere, pro bona uoluntate . Beatus ergo es, quoniam cum Apostolis Christi, et doctrine et pugne equalitate concordas: quia et in scriptis tuis Apostolorum bella cognoscimus, et tua certamina in apostolicis Litteris inuenimus.



CAPUT XIII.

15. Unde ista in uno eodemque homine, qui ex anima et corpore constat, rerum uoluntatumque diuersitas; nisi quia iusto diuinitatis iudicio contemnens homo Deum [1 1Kb] , creatura Creatorem, infimus summum, intra semetipsum inobedientie penas ex contumacia [2 1Kb] inferioris inuenit? Qua enim iustitia, quamuis meliori deterior, creature tamen creatura seruiret, si ipsi qualiscumque creatura seruire noluit Creatori? Sed ne hoc quidem sufficit ad penam, ut pars illa deterior melioribus repugnaret cordis affectibus, nisi etiam plerumque superaret, in captiuitatem duceret, possideret, non solum natos in Adam homines lex illa peccati ad motus sui ministerium uindicaret, nisi etiam renatos in Christo, manente suggestione, pulsaret: quia reuera per illud regenerationis munus reatus dimissus est, non soluta conditio gratie est, ueterum delens chirographa debitorum, non a passione carnali iam separans adhuc hominem in carne uiuentem, ut omnis homo futuro tempore diuinum per singulos dies imploret auxilium. Et quoniam lex non tam auferre potuit, quam monstrare peccatum, quod peccatum in se nascentes passim sibi homines uindicabat, et concupiscentie consensione possessos in eternum mergebat interitum; Dominus noster iehsu Christus Filius Dei, uerbum Patris, equale et ceternum Patri, semetipsum exinaniuit, formam serui accipiens : et cum peccatum ipse non esset, factus assumpta carne peccatum, ut a peccato carnis homine sanato, peccatum damnaret in carne , uenit querere quod perierat , sanare que egrotabat, erigere que iacebat [3 1Kb] ; potestatem habens dimittere peccata, quod non debebat donare, quod ei debebatur dimittere, deletisque omnibus ueteris culpe maculis, quam fecerat reparare naturam. De his quibus penam seueritas iusta decreuerat, secundum ineffabilem dispositionis occulte misericordiam, elegit  uasa que faceret in honorem; et alios a uentura ira dono gratuite uocationis absoluit; alios derelinquens ad equalitatis iudicium reseruauit; nulli tamen agnoscende ueritatis abstulit facultatem: et ita plenitudo diuine prescientie in alios manante [1 1Kb] iustitia, in alios gratia profluente completa est; ut pereuntibus quos prescierat Deus esse perituros, et saluatis quos in illa secreta electione prescierat esse saluandos, toto orbe diffusa multiplicaretur Ecclesia.



CAPUT XIu.

16. Gratulare igitur, o quicumque illuminatus es, et gratiam quam non merebaris agnosce: geme, quicumque induratus es, et iustitiam confitere. Dic, quicumque ab originali contagio lauacro gratie te gratularis ablutum, Misericors et miserator Dominus, patiens et multe misericordie . Non secundum peccata nostra fecit nobis, neque secundum iniquitates nostras retribuit nobis . Dic, quicumque damnaris: Iustus es, Domine, in omnibus que fecisti nobis, et omnia iudicia tua uera, quia in ueritate et iudicio superinduxisti omnia hec, propter peccata nostra : et noli iniustitie Dei culpam tue indurationis adscribere. Quia omnes uie Domini misericordia et ueritas : ut nec hi qui misericordiam fuerint consecuti a Deo, iudicio ueritatis de meritis suis aliquid glorientur; nec hi qui indurati atque damnati sunt, excusationem culpe ex hoc habere posse se credant, quod nullam qua conuerterentur, sint misericordiam consecuti. Hanc ergo Pharao misericordiam non accepit, et ideo ei ad pereundum liberum suffecit arbitrium: quem quidem nullus ita ignarus diuinarum Scripturarum erit, qui audeat dicere illa omnia iniuste esse perpessum. An forte si pie de Deo sicut expedit sentiamus, etiam Pharaoni datam misericordiam reperiemus? Patientia enim Dei ualere ei debuit ad salutem, qua differens iustum meritumque supplicium, miraculorum uerbera crebra densabat. Numquid non potuit, sicut flagellis cedens expulit populum, ita miraculis credens Deum tante uirtutis agnoscere? Si dicitur iam Pharaonem non potuisse mutari, quia eum presciuerat Deus non esse mutandum: respondetur, Dei prescientiam non cogere hominem ut talis sit, qualem presciuit Deus; sed prescire talem futurum, qualis futurus est, quamuis cum non sic fecerit Deus. Quem si cogeret esse, hoc utique cogeret quod non est. Porro si hoc prescierat futurum esse quod non est, prescientia non est. Quod de Deo quam impie dicatur, aduertit quisque qui peccatis suis inde blanditur, quod Deus eum peccatorem futurum esse prescierit.



CAPUT Xu.

17. Existere nichilominus fortasse aliquem reor, qui dicat, minus idoneam ad salutem uiam, si nulla intrinsecus uocatione pulsatus, tantum quispiam flagelletur. Unde Nabuchodonosor penitentiam meruit fructuosam ? Nonne post innumeras impietates flagellatus penituit, et regnum quod perdiderat, rursus accepit? Pharao autem ipsis flagellis est durior effectus, et periit . Hic mihi rationem reddat, qui diuinum consilium nimium altum sapienti corde diiudicat, cur medicamentum unius medici confectum, alii ad interitum, alii ualuerit ad salutem: nisi quia Christi bonus odor, aliis est odor uite in uitam, aliis odor mortis in mortem ? Quantum ad naturam, ambo homines erant: quantum ad dignitatem, ambo reges: quantum ad causam, ambo captiuum populum Dei possidentes: quantum ad penam, ambo flagellis clementer admoniti. Quid ergo fines eorum fecit esse diuersos, nisi quod unus manum Dei sentiens, in recordatione proprie iniquitatis ingemuit, alter libero contra Dei misericordissimam ueritatem pugnauit arbitrio? Hic quicumque respondet, illi ut mutaretur adfuisse diuinum, huic ut induraretur defuisse presidium, et hoc contendit iniustum; propter quod rerum ipsarum fines in Dei  uoluntate constituens, dixit Apostolus, Cuius uult miseretur, et quem uult indurat : dicente Domino, Sine me nichil potestis facere : intelligat illa omnia, uel adiuuante Domino perfici, uel deserente permitti; ut nouerit tamen nolente Domino nichil prorsus admitti.



CAPUT XuI.

18. Sed reditur ad paruulos, reditur ad geminos: parum est quod dixi, reditur ad necdum natos, qui et eodem concubitu seminati, et eodem momento in lucem fuerant proferendi. Eis discrepans diuersumque iudicium diuine uoluntatis apparens, sensus hominum de uoluntate Dei superbe nimium disputantes, magnitudo questionis obturbat. Exalta iam uiribus uocem tuam, o iniuste accusator iusti; et dic mihi, quid ille mali commisit, quid boni ille meruit? Et respondet tibi, non ego, sed Paulus apostolus, Nihil quidem ambo meruerunt, sed habet potestatem figulus luti, ex eadem massa facere aliud quidem uas in honorem, aliud uero in contumeliam. Dicturus es, Quare? que est iudicii huius tam confusa diuersitas? Rursus hanc presumptionem ille confutet, et dicat, O homo, tu quis es qui respondeas Deo ? Maxime quia ad illam humanorum actuum comparationem rursus intentio conuersa respondet, iniustitie non posse argui creditorem, qui de duobus debitoribus tale uoluerit habere iudicium, ut uni donet, ab alio exigat, quod ab utrisque debetur. Et certe in omnibus humane conuersationis actibus atque contractibus ad discernendum aliquid, ac diiudicandum, hanc qua uidemur aliquid [1 1Kb] probare iustitiam ex ineffabili diuine iustitie plenitudine in humilitatis nostre corda manare manifestum est, beato Ioanne hoc in Euangelio suo confirmante: Quoniam omnes de plenitudine eius accepimus . Quod si ita est, qua tandem impudentia homo de Deo, lutum de figulo iudicabit, non solum dicens, Quid me fecisti sic? sed etiam de aliis damnabili curiositate perscrutans et dicens, Quare de eadem massa fecisti alium quidem sic, alium uero sic? Si humanum genus, quod creatum primitus constat ex nichilo, non cum debito mortis et peccati origine nasceretur, et tamen ex eis Creator omnipotens in eternum nonnullos damnare uellet interitum; quis omnipotenti Creatori diceret, Quare fecisti sic? Qui enim, cum non essent, esse donauerat, quo fine essent, habuit potestatem; nec dicerent ceteri, cur paribus omnium meritis diuinum discreparet arbitrium: quia potestatem habet figulus luti ex eadem massa facere aliud quidem uas in honorem, aliud uero in contumeliam. Nunc autem cum damnatis pena iusta reddatur, saluatis autem gratia donetur indebita; quis usque adeo humane conditionis oblitus, diuini sensus arcana discutiat, ut cum ipse penam merito fuerit consecutus, queratur [2 1Kb] cur alius gratiam que non debebatur ei, acceperit?

19. Hanc itaque diuinam electionem non meritis reddi, sed sola uolentis munificentia donari hominibus, Moyses cum iam tunc quamuis carnalem populum doceret, ostendit. Sic enim euidenter in Deuteronomio dicit ad populum: Ecce Domini Dei tui celum est, et celum celi, terra et omnia que sunt in ea: uerumtamen patres uestros elegit Dominus diligere eos, et elegit semen eorum post ipsos, uos pre omnibus gentibus. Et adiecit: Circumcidimini ergo a duritia cordis uestri, et ceruicem uestram ne induretis amplius. . Sed hanc in eis mansisse duritiam cordis, sicut supra iam diximus, beatus Stephanus cum Iudeos increparet, ostendit. In Actibus enim Apostolorum ipse sic dicit: Dura ceruice et incircumcisi corde et auribus, uos semper Spiritui sancto restitistis . Unde dura ceruix in illo populo, qui ex omni mundo electus est, qui de seruitute decem  miraculis meruit liberari, cui lex data est, cuius saluti ora Prophetarum omnium militarunt, ex quo factus secundum carnem et ad quos missus est Christus; nisi quia cecitas ex parte in Isrel facta est, donec Isrel adoptatus ex plenitudine gentium, intraret in regnum; et conclusit in incredulitate omnes Dominus, ut omnes indigerent misericordia Saluatoris? Cuius diuini consilii sacramenta perstringens, et maiestatis mysterium, que quamuis magnitudine reuelationum nouerat, tamen pro humana infirmitate succumbens etiam ille qui prius persecutor et blasphemus [1 1Kb] uas electionis meruit nominari, miratus  exclamat, O altitudo diuitiarum sapientie et scientie Dei! et inscrutabiles uias eius, et inscrutabilia confitens Dei esse iudicia . Cum illo ergo, quando de talibus queritur, admiremur; et manente sententia, quod non sit iniquitas apud Deum, siquidem illud quod queritur, modum nostri sensus excesserit, et intellectus nostri non dignatur angustias, in illa iustitie, misericordie, prescientieque diuine plenitudine permanere inconcussa equitate fateamur: ne de superioribus diuine uoluntatis arcanis aliter quam modus conditionis nostre patitur disputantes, Dei iustitiam relinquamus, et nostram statuere cupientes , in imam contumacie uoraginem decidamus.





DE PRAEDESTINATIONE DEI, LIBELLUS IGNOTI AUCTORIS.



CAPUT PRIMUM.

1. De predestinatione Dei locuturi, anxietatibus quibusdam inuoluimur: quia dum conscientiam nostre stoliditatis perscrutamur, ab appetitu tam ardue disputationis reprimimur. Sed dum ad omnipotentiam illius qui per os asine irrationalis, rationali sessori uerba uoluntatis sue monstrauit , mentem reducimus, sub spe superni adiutorii, ad audendum uires accipimus; scientes quia quidquid boni loquimur uel facimus, non ex nobis hoc, sed ex Deo accipimus.



CAPUT II.

2. In primis nefas est dicere, Deum aliquid nisi bonum predestinare. Sed predestinationum alie sunt alligationis, alie conditionis; iste sunt iustitie, ille potentie. Ut lucidius fiat quod dicitur, que sunt alligationis et potentie, que conditionis et iustitie, demonstretur. Creauit Deus celum et terram, solem et lunam, diem et noctem; predestinauit insuper ut celum semper uolueretur, terra immobilis circumuoluenti celo loco centri haberetur; sol et luna diei noctique preessent; dies et nox certis temporibus uicissim succederent. He predestinationes potentie sunt et alligationis. Unumquodque enim eorum que prediximus, sic alligatum est suo operi per predestinationem Dei, ut ab eo dimoueri non possit. Creauit Deus hominem, et predestinauit ut si obediens esset, ac a gustu uetiti pomi se abstineret, in uita permaneret; sin autem inobediens esset, sententiam mortis subiret. Hec predestinatio conditionis est et iustitie. Non enim Deus ante casum hominis sic eum per potentiam alligationis predestinauit mori, ut necesse esset eum mori; sed sub ea conditione, si peccaret. Quia igitur peccauit homo, iustum erat ut moreretur; si non peccaret, nullo uinculo predestinationis diuine morti alligaretur.



CAPUT III.

3. Mortis itaque predestinatio sub conditione fixa fuit in Deo, propter casus humani prescientiam: non tamen uim faciens in homine per potentiam, ut duceret eum ad mortis sententiam. Ergo predestinatio huiusmodi non absolute est causa mortis, sed peccatum causa predestinationis et mortis. Non enim sic dicitur de hominis morte, ut de celi uolubilitate. Interroganti enim alicui, quare celum uoluitur: respondemus, Quia Deus predestinauit. Hec responsio absoluta est, nec aliam querit. Si autem aliquis querit quare homo moritur: non absolute respondere possumus, Quia Deus predestinauit; non enim predestinaret, nisi eum peccaturum presciret. Peccatum quippe in homine, in Deo incitat zelum iustitie; zelus uero iustitie predestinationem; predestinatio autem attrahit mortem. Et huius concatenationis initium et finis in homine est. Quare enim homo moritur? Quia Deus predestinauit. Quare Deus predestinauit? Quia iustus est, et iuste facit.  Quare iuste facit? Quia homo peccauit. Ecce ex homine peccatum, et in homine mors.

4. Est qui dicat: Quomodo possit esse peccatum causa predestinationis, cum esset predestinatio antequam peccaret homo? Ille audiat, quia omnia antequam fiant, Deus quasi iam facta pertractat; et siue sint punienda, siue muneranda, in prescientia sua diiudicat. Ecce homo infelix alligatur morti, non per Dei predestinationem, sed per suam offensionem. Quamuis enim predestinatio offensionem precurrat tempore, offensio tamen predestinationem precedit effectione. Nam predestinatio non fieret, nisi offensio futura esset: quam offensionem qui presciuit esse, offensionis ultionem ut iustus iudex predestinauit. Ex prescientia igitur offensionis, predestinatio emanauit ultionis: sicut ex prescientia uirtutis, predestinatio fieri solet remunerationis. Unde Apostolus ad Romanos: Quos presciuit, hos et predestinauit. .



CAPUT Iu.

5. Fortassis est qui dubitet ultionem offensionis a Deo esse, quia grauis est et mala; uirtutis autem remunerationem a Deo esse manifeste fateatur, quia dulcis est et bona: cum Deus nullius mali, sed totius boni sit auctor. Huic dicendum est, quia ultio offensionis etsi homini est mala, dum penam ingerit; apud Deum est iusta, dum peccata punit. Quod autem iustum est, bonum est. Predestinatio igitur ultionis, quia iusta est, et bona. Unde fons et origo boni per Isaiam sic loquitur: Ego Dominus formans lucem et creans tenebras; pacem faciens, et creans malum . Quasi dicat: Ego Dominus faciens pacem ex me, creans malum ex te tibi. Pro peccatis enim tuis bellum tibi tribuo, quod mereris: quod etsi apud me sit iustum, ex te tamen tibi fit malum; quia non ex me, sed ex te peccasti; et pro peccato penam tibi creo, que apud me est iusta, tibi autem mala. Huiusmodi ergo malum creat Deus, quod per se sibi sit iustum, ex homine fit homini malum. Una eademque res aliter atque aliter inter homines etiam accepta, bona est et mala: ut bellum de quo supra diximus, uictis est malum, uincentibus bonum. Quapropter et mors, que est ultio preuaricationis, et iusta est et mala: iusta quidem ex iusto iudice, mala autem ex misero peccatore. Hec etiam eademque mors quibusdam hominibus est mala, quibusdam autem bona: quia hos de ignominia ducit ad gloriam, illos uero de gloria ad ignominiam. Ignis quoque lignis, stipulis, uestimentis est nociuus, cupro autem et argento et auro proficuus: quia hec excoquit et puriora reddit, illa uero inflammat et penitus consumit. Cum hec ita sint, non uereamur dicere, mortem esse predestinatam a Deo: quia etsi nobis est mala, a Deo tamen propter prescientiam  preuaricationis predestinata est iusta. Unde et Psalmista: Quia tu reddis unicuique iuxta opera sua . Unde enim et bonis gloria perennis, et malis mors infelix, nisi ab eo qui reddit unicuique secundum opera sua? Non tamen pure a Deo mors, sed fit ex hominis preuaricatione per iustitiam Dei in hominis penam. Hoc ideo, quia sunt nonnulli qui diabolum sic ponunt mortis auctorem, quasi ultionis iudicem. Auctor est quidem mortis per suggestionem peccati, sed per potentiam retributionis nec auctor, nec creator. Est et penarum custos et exhibitor; nec tamen ex propria potentia, sed ex concessione diuina.



CAPUT u.

6. Sed iis que prescripsimus quidam opponunt quod scriptum est, Mortem Deus non fecit unquam . Quibus non surda aure pretereundum est, quod alias scriptum est, Mors et uita a Deo est . Nam opponenti, Mortem Deus non fecit unquam, oppono, Mors et uita a Deo est. His quippe oppositionibus in litteratura nulla reconciliatio est, in intelligentia nulla repugnantia. Mors enim sicut et uita, non tantum dupliciter, sed etiam tripliciter intelligi potest. In primo namque homine et animam et carnem Deus creauit immortalem. Ante peccatum ergo uixit anima, uixit caro, non sub interitus timore, sed sub immortalitatis conditione. At dum homo peccauit, anima obiit. Hec est mors quam  Deus non fecit. Caro tamen uixit post mortem anime, sed sub mortis exspectatione. Mors ergo anime, peccatum; mors carnis, dissolutio elementorum; mors anime et carnis, pena infernalis. Sic et uita, alia est carnis et anime ante peccatum, alia carnis post peccatum, alia anime et carnis post dissolutionem elementorum. uita quidem omnis a Deo est; sicut et mors carnis, que est dissolutio elementorum; et mors anime et carnis, que est ultio offensionis. Mortem autem anime, que est ceterarum principium et causa, nunquam fecit Deus: quia scriptum est, Qui peccatum non fecit . Sed mortem anime non sic intelligas, ut mortem carnis. Moritur namque caro, solutionem sui patiendo: moritur autem anima non sic, sed uitam mutando.

7. Iam que sint predestinationes alligationis, que conditionis; satis, ut reor, dictum est: sed earum que conditionis sunt, alie ad gloriam, alie ad penam. Quos enim Deus suos fidei opere futuros esse prenouit, hos predestinauit ad gloriam: quos absque correctione diabolice persuasioni militaturos esse presciuit, hos pro certo predestinauit ad penam. Nauis mentis nostre, nisi exercitio bone meditationis regatur, uentis uanarum cogitationum afflantibus, per diuersa fluctuabit, et demum sub periculo demersionis conquatietur.





DE LIBRO CUIUS INSCRIPTIO ERAT, S. AURELII AUGUSTINI HIPPONENSIS EPISCOPI, AD ARTICULOS SIBI FALSO IMPOSITOS RESPONSIONES.

Iste liber, incipiens in hec uerba, Quidam christiane ac fraterne caritatis obliti, in tantum existimationem nostram quoquo modo student ledere, ut suam se euertere nocendi cupiditate non uideant, nomen Augustini in ueteribus aliquot manuscriptis codicibus preferebat. Hinc errandi occasio data primis Augustinianorum operum editoribus, Amerbachio et Erasmo, qui eum librum inter Augustini polemica opera contra Pelagianos, eiusdem sancti Doctoris nomine prenotatum retulerunt. Ipse omnino est liber Prosperi refellentis obiectiones uincentianas, qui suo loco in tertia parte huius Appendicis exhibetur.



Appendicis PARS SECUNDA, CONTINENS uARIA SCRIPTA ET MONUMENTA AD PELAGIANORUM HISTORIAM PERTINENTIA; Quorum comparatione polemice in eosdem hereticos Augustini lucubrationes illustrantur.





[SCRIPTA ET MONUMENTA PERTINENTIA AD HISTORIAM PELAGIANORUM.]





GENNADIUS, IN LIBRO SCRIPTORUM ECCLESIASTICORUM.

Pelagius Brito [1 1Kb] heresiarches, antequam proderetur hereticus, scripsit studiosis necessaria, libros tres de fide Trinitatis, et pro actuali conuersatione Eulogiarum ex diuinis Scripturis librum unum, capitulorum indiciis in modum Cypriani martyris presignatum. Postquam uero hereticus publicatus est, scripsit heresi sue fauentia.


Idem, ibidem.

Celestius antequam ad Pelagium concurreret, imo adhuc adolescens, scripsit ad parentes suos de monasterio epistolas in modum libellorum tres, omni  Deum desideranti necessarias. Moralis siquidem in eis dictio nichil ibi uitii post modum proditi, sed totum ad uirtutis incitamentum tenuit.





INCIPIT COMMONITORIUM ADuERSUS HAERESIM PELAGII ET CeLESTII uEL ETIAM SCRIPTA IULIANI A MARIO MERCATORE SERuO CHRISTI. 

1. Questio contra catholicam fidem apud nonnullos Syrorum, et precipue in Cilicia a Theodoro quondam episcopo oppidi Mansisteni  iamdudum mota, nunc usque penes paucos eorum admodum  roditur, nec ea palam profertur; sed ab ipsis qui de ea fornicantur [1 1Kb] , uelut catholicis, intra Ecclesias interim retinetur: Progenitores uidelicet humani generis Adam et Euam mortales a Deo creatos, nec quemquam posterorum sui preuaricatione transgressi lesisse, sed sibi tantum nocuisse, seque mandati reos apud Deum fecisse, alterum penitus nullum.

2. Hanc ineptam et non minus inimicam recte fidei questionem, sub sancte recordationis Anastasio Romane Ecclesie summo Pontifice  Rufinus quondam natione Syrus Romam primus inuexit  ; et, ut erat argutus, se quidem ab eius inuidia muniens, per se proferre non ausus, Pelagium gente Britannum monachum tunc decepit, eumque ad predictam apprime imbuit atque instituit impiam uanitatem. Quique mox ausus in apostolum Paulum commentarios condere, cum ad illum locum notissimum ad Romanos uenisset Epistole, ubi ita continetur, Propterea sicut per unum hominem peccatum intrauit in hunc mundum, et per peccatum mors; et ita in omnes homines pertransiit , etc., ibidem »eos tantum reos« dicit, »atque obnoxios illa preuaricatione teneri, qui hunc in preuaricandis Dei mandatis uoluerint imitari; non omnes qui ex eius sunt per successionum seriem semine generati.« Atque hinc latius de sequentibus locis huius Epistole disputat; et pronuntiat, »Nullum hominum prorsus per generationem lesum fuisse, nec ledi Ade peccati transgressione, sed imitatione,« inquit, »quia prior ille in genere humano peccauit; et illum reum et obnoxium fieri, qui hunc propria uoluntate, non nascendo, sed peccando fuerit imitatus.«

3. Huic Pelagio adhesit Celestius, nobilis natu quidem, illius temporis auditorialis scholasticus  , sed nature uitio eunuchus matris utero editus. Hic a Pelagio predicto institutus, sensum istum impiissimum meracius imbibit, ac multos incredibili loquacitate amentie huius sue participes et complices fecit; aususque palam publiceque his uerborum sententiis eiusdem sensum passim disseminare per populos: id est, Adam mortalem factum, qui siue peccaret, siue non peccaret, fuisset moriturus. Quoniam peccatum Ade ipsum solum lesit, et non genus humanum. Quoniam infantes qui nascuntur, in eo statu sunt, in quo Adam fuit ante preuaricationem. Quoniam neque per mortem Ade omne genus hominum moriatur, quia nec per resurrectionem Christi omne genus hominum resurgit. Quoniam infantes, etiamsi non baptizentur, habeant uitam eternam. Que quinque capitula unam impiissimam et nefandam sententiam generant. Adiecit preterea: Posse esse hominem sine peccato, et facile Dei mandata seruare: quia et ante Christi aduentum fuerunt homines sine peccato: et quoniam lex sic mittit ad regnum celorum, sicut Euangelium.

4. Hec atque huiusmodi etiam Iuliano et ceteris  eius commanipularibus placuere  , etc.





EX LIBRO DE HAERESIBUS uULGATO PER SIRMONDUM SUB TITULO PRAEDESTINATI.

1. Octogesimam et octauam heresim in Pelagio se inuenisse Sedes apostolica sub papa sancto Innocentio docuit, dum Celestius Pelagii discipulus apud Carthaginem doceret, Posse homines sine peccato esse, natura sibi sufficiente sola humana. Restitit ei quidam Paulinus diaconus, defensor et procurator Ecclesie Mediolanensis: cuique in conuentu sacerdotum multa capitula obiecit contra fidem catholicam; que Celestius damnare neglexit, dicens, Non ad me pertinet de his que obiicitis, ubi meum nomen est, et crimen alienum. Tunc illi obtulerunt ei libros suos, ubi dicebat, Ipsam sibi hominis naturam ad perfectionem posse sufficere: hoc est, Tantam potest homo exercere iustitiam, ut etiam sine peccato possit esse si uelit. Adam mortalem factum, qui siue peccaret, siue non peccaret, esset moriturus. Sic lex misit ad regnum, sicut Euangelia. Infantes in remissionem peccatorum baptizandos esse ideo confitemur, propter regulam uniuersalis Ecclesie. Nihil obfuisse generi humano peccatum Ade. Omnia hec oppositionum genera ad damnandum obiiciebantur Celestio. Sed ille dicebat, multa esse in his que teneret fides eius, et propter ipsa cetera damnare non posse. Tunc ad relationem pene omnium Afrorum episcoporum, papa Innocentius damnationem et Pelagio et Celestio conscripsit. Illi autem, siue antequam damnarentur ab uniuersali Ecclesia, siue posteaquam damnati sunt, non cessauerunt scribere, Posse hominem sine peccato esse; et nichil obfuisse Adam humano generi; et infantes non ideo baptizandos, quia habere possint originale peccatum; et naturam tam bene factam a Deo, ut sibi sola sufficiat ad hoc ut possit carere peccato.

2. Contra hos suscepit sine scriptura quidam Constantius tractator. Post hunc autem, scripsit contra hos et Augustinus Hipponensis episcopus, et Hieronymus presbyter Bethlehemites. Pelagiani tamen, seu Celestiani, catholice plebi permixti sunt, quia Ecclesiam aliam non habent: et ideo ubi eis euenerit, communionem non renuunt. Dicunt enim unius confessionis se esse in hac parte, in qua Eucaristia conficitur: De questione enim, aiunt, non de communione discernimur. Pro hoc ausu, et a nostris, si deprehendantur, periculis subiacent, et a suis exsecrationi habentur. Habent enim et presbyteros, et episcopos suos.

3. Ipse autem Pelagius ita in Commentario suo ad Romanos scribit, dum ageret illum locum quo ait Apostolus, Quoniam per unum hominem in hunc mundum peccatum intrauit, et per peccatum mors; et ita in omnes homines pertransiit, in quo omnes peccauerunt ; tangens Celestium qui contra traducem peccati primus scripsit, his uerbis ait: Hi, inquit, qui contra traducem ueniunt, ita illam impugnare nituntur: Si Ade peccatum etiam non peccantibus obfuit, ergo et Christi gratia etiam non credentibus prodest. Addunt etiam hoc: Si baptismus tollit originale illud peccatum, de duobus baptizatis nati debent hoc carere peccato. Quomodo enim mittunt ad posteros quod ipsi in se minime habuerunt? Hec sicut ab ipso Pelagio sunt scripta, posuimus.

4. De hoc itaque quod dictum est, »Posse hominem sine peccato esse,« obiectum est illis ita: Aut potest, et adiutorium non querit; aut non potest, et adiutorium querit. A quocumque enim auxilium queritur, dicit se id quod uult facere implere non posse: alioquin irrisorie poscit, qui potest hoc solus, pro quo adiutorium postulat, adimplere. uerbi gratia, decem pondo cuiuscumque rei si leuare uoluerim, et adiutorium queram ridiculum uideor exhibere dum posco. At uero si ducentas aut amplius uelim leuare  libras, quia id implere non possum, auxilium flagito, et immensis precibus adiutorium quero, precipue si status uite mee in hoc uidetur pondere positus, ut si pondus quod memoraui non leuauero, ad uitam peruenire non possim.

5. De duobus autem baptizatis natum nichil habere de fide parentum, hec nos ratio docet; quoniam hi qui baptizati sunt duas habent natiuitates, unam qua eos generauit caro, aliam qua eos generauit Spiritus sanctus: et ex his duabus generationibus nati, duas generationes ad posteros mittunt; unam de carne, coniugii ministerio, aliam de spiritu, Baptismate consecrando. Hic ergo qui de baptizatis natus est, interrogo de qua re natus est: de carne, id est, de prima generatione, an de spiritu, id est, de secunda generatione. Si de spiritu natus est, baptizari non debet. Quare? Quia Spiritus sanctus eum fecit nasci, non libido coniugii. Sin autem de coniugio carnali, id est, de masculo et femina, restat ut unde sunt regenerati de Christo et Ecclesia, suam iterum regenerent prolem. De primo enim est Adam quod nascimur; de secundo autem Adam quod iterum recreamur: dicente sancto Apostolo, Factus est primus homo Adam in animam uiuentem, nouissimus Adam in spiritum uiuificantem. Sed non prius quod spirituale est, sed quod animale est; deinde, quod spirituale est. Primus homo de terra, terrenus; secundus homo de celo, celestis. Ergo sicut portauimus imaginem terreni, id est, sicut creauimus filios carnaliter, portemus et imaginem celestis, id est, quos creauimus carnaliter, spiritualiter recreemus, aut ipsi qui carnaliter creati sumus nutu Creatoris, iterum eius gratia spiritualiter recreemur. Hoc autem dico, dixit Apostolus, quia caro et sanguis, id est, prima tantum generatione homines nati, nisi gratiam diuinam meruerint adipisci, regnum Dei inuenire non possunt, neque corruptio incorruptionem possidebit .





TIMOTHEUS PRESBYTER CONSTANTINOPOLITANUS, IN OPUSCULO DE RECEPTIONE HAERETICORUM  .


De Pelagio et Celestio.

Isti idem senserunt cum Nestorio uani sensus uiro: quandoquidem et in synodo Ephesina plura de ipsis mala protulerunt, quasi uellet impius Nestorius Pelagii et Celestii dogma renouare. Fertur de illis, quod temporibus Theophili episcopi Alexandrini  Innocentiique Romani insurrexerint in Ecclesiam, quod predicti antistites multa certamina aduersus eos susceperint, quodque scripto fuerint condemnati. Porro hi duo heretici, Pelagius et Celestius, quemadmodum aiunt, nec episcopi, nec clerici, nec omnino ex ordine sacro fuerunt; at uelut monachi uagabantur, conspirantes aduersus ueritatem: sed et dogmata tenebant impiorum Manicheorum  .





PHOTIUS, IN BIBLIOTH. COD. 54.

1. Lectus est liber contra Pelagianam et Celestianam heresim, cuius hec inscriptio: »Exemplar actorum ab Occidentis episcopis aduersus Nestoriana dogmata.« Hic refert eamdem esse Nestorianam et Celestianam heresim: testemque laudat Cyrillum Alexandrinum episcopum Theodosio imperatori quod Nestoriana et Celestiana heresis eadem sit scribentem.  Planum id est, inquit. Celestiani enim de corpore seu membris Christi, hoc est, de Ecclesia petulanter ista iactant: »Non Deum ipsum, id est Spiritum sanctum, fidem ipsis, omniaque ad uitam, pietatem et salutem necessaria priuatim distribuere unicuique, prout uelit, sed constitutam hominis naturam,« que per transgressionem et peccatum beatitudine excidit, atque a Deo separata morti tradita est, »pro merito uoluntatis uniuscuiusque Spiritum sanctum et aduocare et repellere.« Nestoriani uero de ipso etiam corporis capite Christo eadem sentire et affirmare audent. Asserunt enim, quandoquidem nostre Christus nature sit particeps factus, et Deus omnes homines similiter saluos fieri uelit, unumquemque etiam per arbitrii sui libertatem proprium peccatum corrigere, et Deo dignum se facere. Quapropter non ipsum uerbum esse ex Maria editum, sed qui ex ea genitus est, ob naturalis uoluntatis dignitatem uerbum habere concomitans, et sola cum uerbo communicare filiationis dignitate et appellatione.

2. Porro hec quidem Pelagiana seu Celestiana heresis, in Oriente uiguit, sed in Occidente quoque propagata est, et Carthagine in Africa ab Aurelio atque Augustino deprehensa et conuicta uariisque publice conciliis damnata. Qui uero sic sentirent, eiecti tanquam heretici extra Ecclesiam, temporibus episcoporum Theophili Alexandrie, et Innocentii urbis Rome, tam a Romanis, quam Africanis, ceterisque Occidentis episcopis.

3. Ipse quidem Pelagius in Palestina synodo, cui episcopi quatuordecim aderant, absolutus fuit, cum alia quidem obiectorum capitum, ut stulta, omnino abnegasset atque damnasset; alia uero a se quidem dicta confessus esset, non eo tamen sensu, quo accusatores illa interpretarentur, at prout cum Ecclesia catholica concordarent. Accusatores erant Neporus et Lazarus, Gallicani episcopi, qui questioni de illo habite non interfuere, ob alterius eorum inualetudinem ueniam precati, ne se sisterent. Sic in iis que ad Aurelium Carthaginis episcopum scripsit Augustinus, prodit .

4. Post sancti Augustini mortem ceperunt quidam in clero impium illud dogma asserere, male etiam loqui de Augustino, atque adeo conuiciis incessere, tanquam arbitrii libertatem ablatam docuisset. uerum Celestinus Pontifex Romanus de sancto uiro, et contra eos qui hanc heresim exsuscitarent, eius regionis episcopis scribens, errorem nuper reuocatum cohibuit. Cum temporis deinde progressu, secte huius homines per heresis sue abiurationem Ecclesie restituti essent, iterum malum ab illis renouatum fuit. At Septimus [1 1Kb] episcopus pestis renascentis cursum repressit, datis ad Leonem, Rome tum Sedem apostolicam tenentem, litteris: qui Leo feruenti zelo contra impios depugnauit. Post non diu rursum ueluti existere atque renasci e mala radice impudenter cum cepisset, Rome etiam quidam pro heresi libere locuti sunt: quos Prosper homo sane diuinus libris aduersus eos in uulgus editis facile dissipauit; Leone, quem diximus, etiam tum Romanam Sedem occupante.

5. Hec eadem heresis anathemate iterum damnata est in sacra Ephesina synodo. Damnauit et Ioannes Alexandrinus episcopus in apologia ad Gelasium Romanum episcopum, non solum Pelagianam heresim, uerum etiam Pelagium ipsum, atque Celestium, una cum Iuliano, qui ipsorum sectator deprehensus est  .





PROSPER, IN LIBRO DE INGRATIS.


I. Dogma quod antiqui satiatum felle draconis,
Pestifero uomuit coluber sermone Britannus:
Hac primos homines cretos ditione ferebat,
Ut seu prescriptum mandatum transgrederentur,
 Siue inculpati seruata lege manerent,
Mortem istam prorsus, qua carnem uita relinquit,
Oppeterent: que non peccato parta, sed ipso
Instituente Deo comes esset fixa creatis.
Progenitos igitur nullum traxisse reatum
De patribus: neque dissimiles nunc nascier illo
Ortu primorum, qui libertate male usi
Peccarunt, forma nocui, non semine, proli.
Posse autem insontes omnes uirtutis in arce
uitam agere, et menti ingenitum seruare decorem:
Arbitrio quoniam subsistat recta uolentis
Naturalis honos, lexque insita cordibus intus
Hoc moneat, quod scripta foris. Cui gratia Christi
Addita, perfugium lapsis generaliter in se
Condiderit, sacro si uellent fonte nouari:
Ut sponte attractum uenia soluente reatum
Sponte sua in uires proprias natura rediret:
Quoque per errores esset spoliata uigore
Hunc seruare semel posset purgata receptum.
Tam diues uero hoc donum Baptismatis esse,
Et tam multa homini conferri federe in isto,
Ut paruis etiam, uitioque carentibus omni
Congruat, ut qui sunt geniti bene, sint meliores,
Natureque bonum adiecto illustretur honore.
Nullum autem ex cunctis exsortem muneris huius
Iudicio genitum esse Dei: sed quemque mereri
Libertate sua, ut capiat promissa uocantis.
Que sint auersis indebita, debita rectis.
II. Talia cum demens late diffunderet error,
Commentisque rudes traheret lethalibus aures,
Adfuit exhortante Deo prouisa per orbem
Sanctorum pia cura patrum, non dispare motu
Conficiens diros iaculis celestibus hostes.
Hisdem namque simul decretis Spiritus unus
Intonuit. Pestem subeuntem prima recidit
Sedes Roma Petri: que pastoralis honoris
Facta caput mundo, quidquid non possidet armis
Relligione tenet. Non segnior inde Orientis
Rectorum cura emicuit: captumque nefandi
Dogmatis auctorem constrinxit lege benigna
Commentum damnare suum, nisi corpore Christi
Abiungi, et sancto mallet grege dissociari.
Lene quidem hoc, nimiumque malos tolerasse uidetur
Iudicium: sed sancta fides examine in illo
uicit oborturam diro de semine prolem.
Prospectum namque est, diuino et munere cautum,
Ut licet instantem declinans bestia penam,
Perfidie secum sensus tenuisset eosdem,
Ipsa tamen proprium germen damnando necaret,
Ore malam exstinguens sobolem, quam protulit ore.
Tunc etiam Bethlei preclari nominis hospes,
Hebreo simul et graio, latioque uenustus
Eloquio, morum exemplum, mundique magister
Hieronymus libris ualde excellentibus hostem
Dissecuit: noscique dedit, quo turbine ueram
uellent exorte lucem obscurare tenebre.
Quid loquar et curam, magna quam gessit in urbe
Constantinopoli docto bonus ore sacerdos
Atticus, antiqua legatos hereticorum
Confutando fide; de qua tunc impia corda
Quamuis se obducta tegerent uelamine forma
Iudicii et tacite tulerant tormenta repulse?
Pretereo quanto fuerit bene mota tumultu
Clara Ephesos, non passa suis consistere tectis
uasa ire, et morbi flatus, et semina mortis.
Quaque fide tellus etiam Trinacria feruens
Agmen uipereum propriis exegerit oris.
Tu causam fidei flagrantius, Africa, nostre
Exsequeris; tecumque suum iungente uigorem
Iuris apostolici solio, fera uiscera belli
Conficis, et lato prosternis limite uictos.
Conuenere tui de cunctis urbibus almi
Pontifices; geminoque senum celeberrima cetu,
Decernis quod Roma probet, quod regna sequantur.
Nec sola est illic synodorum exserta potestas,
Ceu quos non possent ratione euincere nostri,
ui premerent: discusse artes, uirusque retectum est
Heretici sensus; nullumque omnino relictum,
Docta fides quod non dissolueret argumentum.
Condita sunt, et scripta manent, que de cataractis
Aeterni fontis fluxere undante meatu,
Et ter centenis procerum sunt edita linguis:
Sic moderante suam legem bonitate seuera,
Ut qui damnato uellent de errore reuerti,
Acciperent pacem, pulsis qui praua tenerent.
An alium in finem posset procedere sanctum
Concilium, cui dux Aurelius, ingeniumque
Augustinus erat? quem Christi gratia cornu
 Uberiore rigans, nostro lumen dedit euo,
Accensum uero de lumine. Nam cibus illi,
Et uita, et requies, Deus est; omnisque uoluptas
Unus amor Christi est, unus Christi est honor illi:
Et dum nulla sibi tribuit bona, fit Deus illi
Omnia, et in sancto regnat sapientia templo.
III. Istius ergo inter cunctos, qui de grege sancto
Insanas pepulere feras, industria maior,
Maius opus, totum prestantius imbuit orbem.
Nam quocumque gradum conuertit callidus hostis,
Quaque per ambages anceps iter egit opertas,
Huius ab occursu est preuentus, mille uiarum
Insidiis aditum non reperientibus ullum.
Cumque foris rabies auidorum exclusa luporum
Frenderet, inque omnes mendacia uerteret artes,
Ne mentes ullarum ouium corrumpere posset,
Neu dubia obliquis turbaret corda querelis,
Istius ore ueri fecit Deus: istius ore
Flumina librorum mundum effluxere per omnem,
Que mites humilesque bibunt, campisque animorum
Certant uitalis doctrine immittere riuos.





EX EODEM PROSPERO, EPITAPHIUM HAERESIS PELAGIANAE ET NESTORIANAE. 


Nestoriana lues successi Pelagiane,
   Que tamen est utero pregenerata meo.
Infelix misere genitrix et filia nate,
   Prodiui ex ipso germine quod peperi.
Nam fundare arcem meritis prior orsa superbis,
   De capite ad corpus ducere opus uolui.
Sed mea dum proles in summa armatur ab imis,
   Congrua bellandi tempora non habui.
Et consanguinee post tristia uulnera fraudis
   Aspera conserui prelia fine pari.
Me tamen una dedit uictam sententia letho,
   Illa uolens iterum surgere, bis cecidit.
Mecum oritur, mecum moritur, mecumque sepulcrum
   Intrat, et inferni carceris ima subit:
Quo nos precipites insana superbia mersit,
   Exutas donis, et tumidas meritis.
Nam Christum pietate operum et mercede, uolentes
   Esse Deum, in capitis federe non stetimus:
Sperantesque animi de libertate coronam,
   Perdidimus quam dat gratia iustitiam.
Quique igitur gemine miseraris busta ruine,
   Ne nostro exitio consociare caue.
Nam si, que Domini data munera sero fatemur,
   Hec homini credis debita, noster eris.





COMMONITORIUM ALIUD MERCATORIS CONTRA PELAGIANOS.

Exemplum Commonitorii, quod super nomine Celestii greco sermone a Mercatore datum est, non solum Ecclesie Constantinopolitane, sed etiam plurimis religiosissimis uiris; oblatum quoque piissimo principi Theodosio semper Augusto; idipsum ex greco in latinum translatum per eumdem Marium Mercatorem Christi seruum, in consulatu Florentii et Dionysii uu. CC., per quod commonitorium cognito funestissimo errore, imperiali precepto tam Iulianus defensor et sequax eius cum ceteris sociis et participibus suis, quam postea idem Celestius de Constantinopolitana urbe detrusi, in synodo quoque Ephesiensi ducentorum septuaginta quinque episcoporum sententia postmodum in presenti damnati sunt.

1. Celestius quidam eunuchus matris utero editus, ante uiginti plus minus annos  discipulus et auditor Pelagii egressus ex urbe Romana, Carthaginem Africe totius metropolim uenit, ibique de infra scriptis capitulis apud Aurelium episcopum memorate urbis per libellum a quodam Paulino diacono sancte memorie Ambrosii Mediolanensis episcopi est accusatus, sicut gestorum confectio se habet, quibus idem libellus insertus est , tanquam hec non solum ipse doceret, sed et per prouincias conspirantes sibi diuersos, qui hec per populos disseminarent, misisset: id est, »Adam mortalem factum, qui siue peccaret, siue non peccaret, moriturus fuisset.« Quoniam »peccatum Ade ipsum solum lesit, et non genus  humanum.« Quoniam »paruuli qui nascuntur, in eo statu sunt, in quo Adam fuit ante preuaricationem.« Quoniam »neque per mortem uel preuaricationem Ade omne genus hominum moriatur, neque per resurrectionem Christi omne hominum genus resurgat.« Quoniam »lex sic mittit ad regnum celorum quomodo et Euangelium.« Quoniam »et ante aduentum Domini fuerunt homines impeccabiles, id est, sine peccato.« De quibus omnibus capitulis supra scriptis septem paribus synodalium gestorum patres et episcopi regionis illius restiterunt Celestio  , et iusserunt ut eadem condemnaret, quia essent heretici sensus. Sed Celestius nullo modo acquiescens, quinimo resistens actis iisdem quibus frequenter auditus est, ecclesiastica communione priuatus est.

2. A qua sententia ad Romani episcopi examen credidit appellandum. Qua mox idem ipse appellatione neglecta, Ephesum Asie urbem contendit, ibique ausus est per obreptionem locum presbyterii petere. Inde post aliquantos annos, sub sancte memorie Attico episcopo, urbem Constantinopolitanam petiit; ubi in similibus detectus magno studio sancti illius uiri, ex predicta alma urbe detrusus est, litteris super eius nomine et in Asiam et Thessalonicam et Carthaginem ad episcopos missis, quarum exemplaria habentes proferre sumus parati.

3. Predictus tamen Celestius etiam hinc eiectus, ad urbem Romanam sub sancte memorie Zosimo episcopo tota festinatione perrexit: ubi actis, quorum exemplaria habemus, interrogatus, cum ab illo cognitore aliquatenus terreretur, crebris responsionibus et prosecutionibus suis spem preseminauit, condemnare se illa capitula, de quibus apud Carthaginem fuerat accusatus, promittens. Id enim et instantius iubebatur, ab eoque uehementius ut id faceret exspectabatur, atque ob hoc ipsum nonnulla illius sancti sacerdotis humanitate dignus est habitus; et sic epistolam quamdam benignitatis plenam ad Afros episcopos meruit; qua ille abusus est, uel adhuc abutitur ad multorum ignorantium deceptionem.

4. Episcopis uero ex Africa rescribentibus, omnemque causam que apud eos facta fuerat exponentibus, missis etiam gestis exinde, que fuerant tunc cum illo uel de illo confecta  ; uocatus ad audientiam pleniorem, ut que promiserat festinaret implere, id est, ut damnatis predictis capitulis, sententia Afrorum pontificum, qua fuerat communione priuatus, absolueretur, non solum non adfuit, sed etiam ex memorata Romana urbe profugit: atque ob hoc a beate memorie predicto Zosimo episcopo scriptis amplissimis uel longissimis perdamnatus est, in quibus et ipsa capitula de quibus accusatus fuerat continentur, et omnis causa tam de Celestio supra scripto, quam de Pelagio magistro eius prauiore, uidetur esse narrata; quorum scriptorum et nos hic habemus exemplaria, et ad Orientales Ecclesias Aegypti diecesim, et Constantinopolim, et Thessalonicam, et Ierosolymam, similia eademque scripta ad episcopos transmissa esse suggerimus.

5. Ut autem et Pelagius cum isto pariter damnaretur, istud in causa est. Ausus est memoratus ante uastationem urbis Rome  in apostolum Paulum  commentarios condere  , et his edere de quorum amicitia presumebat. Explanare autem se putauit singula Apostoli uerba uel sensus. In Epistola igitur que est ad Romanos, cum ad illa loca uenisset, ubi uas electionis ita loquitur, Propterea sicut per unum hominem in hunc mundum peccatum intrauit, et per peccatum mors; et ita in omnes homines mors pertransiit; hactenus credidit exponendum: quem librum eius habemus, et proferimus ad conuincendum inimicum eius errorem. Ita ergo idem ait: »Per unum hominem peccatum intrauit in mundum et per peccatum mors; Exemplo,« inquit, »seu imagine usus est: quia sicut cum non esset peccatum, per Adam subintrauit; sic et cum non remansisset iustitia apud aliquem, uita per Christum reparata est. Et in omnes homines mors pertransiit: Cum sic,« inquit, »qui peccant, similiter et moriuntur. Neque enim aut in Abraham aut Isaac aut Iacob mors pertransiit, de quibus Dominus ait, Hi omnes uiuunt« . »Hic autem,« inquit, »propterea dicit omnes mortuos, quoniam multitudine peccatorum non excipiuntur pauci iusti: sicut et ibi,« inquit, »Non est faciat bonitatem, non est usque ad unum« ; et iterum illud,« inquit, Omnis homo mendax . Aut certe in illos omnes pertransiit,« inquit, »qui humano ritu, non celesti sunt conuersati. Et post pauca: Sed regnauit mors ab Adam usque ad Moysen, etiam in eos qui non peccauerunt in similitudinem preuaricationis Ade: Siue cum non esset,« inquit, »qui inter iustum et iniustum discerneret, putabat mors se omnium dominari; siue in eos qui mandatum tanquam Adam preuaricati sunt, hoc est, de filiis Ne, quibus preceptum est ut animam in sanguine non manducarent, et de filiis Abraham, quibus circumcisio mandata est: sed et in eos qui preter mandatum legem contempserant naturalem. Qui est forma futuri: Quoniam,« inquit, »sicut Adam preter coitum a Deo formatus est, sic et Christus ex uirgine fabricante Spiritu sancto processit: siue, sicut quidam dicunt, forma a contrario, hoc est, ut sicut caput ille peccati, sic iste caput iustitie est. Sed non sicut delictum, ita et donum: Ne in forma,« inquit, »equalitas putaretur. Si enim in unius preuaricatione multi mortui sunt, multo magis donum et gratia Dei per unum hominem Christum in multos abundauit : Plus ualuit, inquit Apostolus, gratia in uiuificando, quam peccatum in occidendo; quia Adam se solum et suos posteros interfecit, Christus uero et eos qui tunc erant in corpore, et eos qui postea futuri erant liberauit.«

6. »Hic sollicitus catholicus lector notet quid dicat, Adam non sibi soli, sed et posteris suis nocuisse.« Tene superiorem definitionem eius. Posteros enim hic dicit, non omnes omnino et ubique totos homines lesos illius peccato; sed illos tantum qui per imitationem similiter suis peccatis et propriis facti sunt rei preuaricationis, sicut Adam; qui sine dubio ii ipsi pronepotes eius et posteri esse inueniuntur.

7. »Hi autem,« inquit, »qui contra traducem peccati sentiunt, aliter [1 1Kb] eos qui defendunt traducem impugnare conantur. Si peccatum,« inquiunt, »Ade etiam non peccantibus nocuit; ergo et Christi iustitia non credentibus prodest: quoniam similiter, imo plus dicit Apostolus per unum liberari, quam per unum ante perierunt. Deinde dicunt,« inquit, »Si Baptismus mundat antiquum illud ueternosumque peccatum, qui de duobus baptizatis nati fuerint, debent hoc carere peccato: non enim potuerunt ad posteros transmittere, quod ipsi minime habuerunt. In hoc addunt,« inquit, »Quoniam si anima non est ex traduce, sicut nec est, sed sola caro habet traducem peccati, sola et penam meretur  . Iniustum est enim, ut hodie nata anima non ex massa Ade, tam  antiquum peccatum portet alienum: quia nec rationabile est, ut Deus, qui propria peccata dimittit, unum imputet alienum.«

8. Et iterum in alio sermone suo idem Pelagius, »Si peccator,« inquit, »genuit peccatorem, ut paruulo eius peccatum originale in Baptismi acceptione soluatur; iustus ergo iustum gignere debuit. Si parentes,« inquit, »post conuersionem propria peccata non ledunt, multo magis filiis eorum per eos nocere non potuerunt. Si priorem hominem contigit causam mortis fecisse, ergo per Christi aduentum mori iam non oportebat. Si per peccatum Ade mors orta esset, nunquam post remissionem peccatorum, quam nobis liberator donauit, moreremur. Plus ergo ualuit peccatum Ade omnes omnino homines occidendo, quam Christi gratia in saluando, que non omnibus, sed tantum credentibus profuit. Neque enim omnes qui nascuntur ex Adam, ii etiam renascuntur in Christo:« et reliqua.

9. Que omnia supra scripta capitula, ut iam superius dictum est, continet illa beate memorie episcopi Zosimi epistola, que Tractoria dicitur, qua Celestius Pelagiusque damnati sunt; que et Constantinopolim, et per totum orbem missa subscriptionibus sanctorum Patrum est roborata: cui Iulianus et reliqui complices eius subscribere detrectantes, consentaneosque se nolentes iisdem patribus facere, non solum imperialibus legibus, sed et sacerdotalibus statutis depositi atque exauctorati, ex omni Italia deturbati sunt; ex quibus plurimi resipiscentes, et a predicto errore correcti, regressi sunt supplices ad Sedem apostolicam, et suscepti suas Ecclesias receperunt.

10. Predicti sane Celestius et Pelagius non tunc primo a sancte memorie Zosimo uidentur esse damnati, sed ab eius decessore sancte recordationis Innocentio, a quo et Iulianus fuerat ordinatus, quique post illorum damnationem usque ad predicti Innocentii episcopi excessum e uita in eius communione permanens et perseuerans in sincera sententia, et communicans damnatori predictorum, ipse quoque sine dubio Pelagium Celestiumque damnauit; et quid nunc desiderat, aut de quo queritur ignoramus.

11. Ut autem a sancte recordationis Innocentio damnarentur, talis exstitit causa. Post Romane urbis uastationem in Palestina degebat Pelagius. Inuenti sunt a quibusdam studiosis episcopis  libri eius, in quibus multa et uaria aduersus fidem catholicam conscripta esse uidentur. Hi cum litteris in Africam Patribus et episcopis missi sunt; ubi tribus conciliis congregatis  , memorati lecti sunt libri. Exinde relationibus Romam missis, ipsis quoque libris pariter destinatis, apostolica sententia rescribentis ad predicta concilia emanauit, que eosdem ipsos, Celestium Pelagiumque ecclesiastica communione priuauit: quorum scriptorum exemplaria habemus in manibus. Adhuc etiam Ierosolymis constitutus Pelagius accusatus fuit apud synodum  . Et primo quidem tergiuersando, ambiguis quibusdam se professionibus tegens, et prosequens dubia uel respondens, illam tunc uidetur episcoporum audientiam delusisse. Sed postmodum euidenter deprehensus, insistentibus accusatoribus a posteriore synodo, cui sancte memorie Theodotus Antiochie presedit episcopus  , atque detectus, a sanctis quoque ac uenerabilibus Ierosolymorum locis est deturbatus: eiusdemque sancti Theodoti ad reuerendissimum urbis Rome episcopum, et sancte recordationis Praylii Ierosolymitani episcopi  missa scripta testantur; quorum exemplaria ad documentum  habemus in manibus.

12. In ipsa autem accusatione capitulorum, que eidem tunc Pelagio obiecta sunt, etiam hoc continebatur, cum aliis exsecrandis que Celestius tanquam eius discipulus sentiebat; id est, »Infantes, etiamsi non baptizentur, habere uitam eternam.« Illud quoque quod superius positum est capitulum sentiri a Celestio, et esse consentaneum magistri sui doctrine memorauimus, id est, »Legem sic mittere ad regnum celorum sicut Euangelium,« Pelagius quibusdam scriptis suis aperte confirmat atque pronuntiat. Denique libellus est eius, quem habemus in manibus ad quamdam Liuaniam [1 1Kb] uiduam sermonem continens exhortatorium, in quo ita habetur: »Simplicitatem,« inquit, »sequi Christi famulam decet; non hanc que stultitia magis est quam simplicitas, sed illam de qua Scriptura dicit, Benedicta anima omnis simplex« : »dicente alibi Scriptura, Maledictus omnis homo quinon permanet in omnibus que scripta sunt in libro legis, ut faciat ea« . »Hinc,« inquit, »ostenditur hanc esse simplicitatem ueram, que Dei mandata non insensata securitate contemnit; sed eam que legis precepta sapienti timore custodit. Dicendo enim maledictum eum esse, qui non permanet in his que scripta sunt, a contrario benedictum esse non uult qui non omnia precepta seruauerit; et si omnis simplex benedictus est, ergo simplex ille est qui omnia precepta legis impleuerit.«

13. Asserere hunc illud, quod toties iam superius dictum est, »Ad regnum celorum libros Moysi sicut Euangelium mittere,« nullus Catholicorum, qui hoc capitulum legerit, dubitat, nec intelligendo difficultatem aliquam poterit sustinere. Et quia indiscrete legem in eodem impiissimo capitulo nominauit, si Mosaicam, cuius testimonium maledicti posuit, aperte nos in Iudaismum attrahere tentat. Quod si ad tegendum se per fallaciam, legis nomine Euangelium se dixerit nominasse, in eo quidem quod legem Euangelium appellat, non errat; sed in eo est impius, in quo sub simili et equali [2 1Kb] nos maledieto qui sub Euangelio sumus constituere non pertimescit, exequans legi circumcisionis et omni Iudaismo euangelicam gratiam. Unde etiam discipulus eius Celestius aperte ausus est pronuntiare, »Legem sic mittere ad regna celorum sicut Euangelium.« Manifestum est enim, secundum Pelagium, quia si sub eodem uel simili adhuc sumus uinculo, etiam sub Euangelii tempore, ut si quid tanquam homines errauerimus, aut unum de preceptis Euangelii non impleuerimus, esse nos maledictos. Quod si ita est, quod absit, tamen ut ille uult sit dictum, exequatum est legi ueteri Euangelium: et ubi erit dictum Pauli apostoli, Christus nos redemit de maledicto legis, factus pro nobis maledictum ; quia scriptum est, Maledictus omnis homo qui non permanet in omnibus que scripta sunt in libro legis, ut faciat ea? Quin etiam subdescendens hunc ipsum sensum latius in eodem sermone libelli huius exsequitur, et latius eum commendat. Post multa enim ibi ait: »Odisse, maledicere, et inuidere, mentiri, detrahere, et detrahentibus credere, leue aut nullum putatur esse peccatum: sed hi qui hoc putant obliti sunt, quoniam et leuis precepti obnoxios gehenne legimus esse mancipandos. Dixisse enim,« inquit, »Dominum manifestum est: Quicumque dixerit fratri suo, Fatue, uel, Racha, reus erit gehenne« .

14. Hos igitur in eiusmodi impiissimis erroribus deprehensos, Pelagium scilicet et Celestium, ad satisfactionem Ecclesie Iulianus et ceteri sui participes uel modo condemnent: et si quos confidunt aduersus catholicam fidem non recte sentire, nominatim designare  non dubitent; et ecclesiastico ordine a nobis accipient pro nostra possibilitate responsum, aut ab eo certe quem dicunt [1 1Kb] a sensu catholico deuiare. Sicut enim in supernis prefati sumus, iam multi qui Celestium et Pelagium cum eo fuerant secuti, Iuliani quoque participes et socii facti, derelicto eo, Pelagioque damnato, Sedi apostolice se submittentes, et penitere super his que male senserant profitentes, a sanctis Patribus digni habiti miseratione suscepti sunt.






DE PELAGIANA HAERESI EIUSQUE AUCTORE AC DEFENSORIBUS.


Prosper, in Chronico, ad annum Christi 413.

Hac tempestate Pelagius Brito dogma nominis sui contra gratiam Christi, Celestio et Iuliano adiutoribus exserit, multosque in suum errorem trahit: predicans, unumquemque ad iustitiam uoluntate propria regi: tantumque accipere gratie, quantum meruerit: quia Ade peccatum ipsum solum leserit, non etiam posteros eius obstrinxerit: unde et uolentibus possibile sit omni carere peccato: omnesque tam insontes nasci quam primus homo ante preuaricationem fuit: nec ideo baptizandos ut peccato exuantur, sed ut sacramento adoptionis honorentur.





PELAGII HAERESIS IN AUGUSTINI NOTITIAM uENIT.


Augustinus, in libro de Dono perseuerantie, n. 53.

Cum et ipsos  ediderim  antequam Pelagiana heresis exstitisset; in eis certe dixi Deo nostro, et sepe dixi: Da quod iubes, et iube quod uis. Que mea uerba Pelagius Rome, cum a quodam fratre cepiscopo meo fuissent eo presente commemorata, ferre non potuit, et contradicens aliquanto commotius, pene cum eo qui illa commemorauerat litigauit.


Idem, in libro de Gestis Pelagii, n. 46.

Prius absentis et Rome constituti Pelagii nomen cum magna eius laude cognoui: postea cepit ad nos fama perferre, quod aduersus Dei gratiam disputaret; quod licet dolerem, et ab eis mihi diceretur, quibus crederem, ab ipso tamen tale aliquid, uel in eius aliquo libro, nosse cupiebam; ut si inciperem redarguere, negare non posset. Postea uero quam in Africam uenit, me absente, nostro, id est, Hipponensi littore exceptus est; ubi omnino, sicut comperi a nostris, nichil ab illo huiusmodi auditum est: quia et citius quam putabatur, inde profectus est. Postmodum eius faciem Carthagine, quantum recolo, semel uel iterum uidi, quando cura Collationis, quam cum hereticis Donatistis habituri eramus  , occupatissimus fui: ille uero etiam ad transmarina properauit. Interea per ora eorum, qui eius discipuli ferebantur, dogmata ista feruebant: ita ut Celestius ad ecclesiasticum iudicium perueniret, et reportaret dignam sua peruersitate sententiam.





DE SYNODO CARTHAGINENSI CONTRA CeLESTIUM CIRCA INITIUM AN. 412 HABITA  .


Augustinus, in libro de Gestis Pelagii, n. 62.

Ista heresis cum plurimos decepisset, et fratres, quos non deceperat, conturbaret; Celestius quidam talia sentiens ad iudicium Carthaginensis Ecclesie perductus, episcoporum sententia condemnatus est.


 Idem, in epistola 157, ad Hilarium, n. 22.

Celestius in eiusdem ciuitatis  Ecclesia iam ad presbyterii honorem subrepere ceperat: sed fidelissima libertate fratrum propter has ipsas contra Christi gratiam disputationes usque ad iudicium episcopale perductus est. Tamen coactus est confiteri, propter baptizandos paruulos, quod et ipsis redemptio sit necessaria, etc. Sed quia magis conuictus et ab Ecclesia detestatus, quam correctus et pacatus, abscessit, etc.


Idem, in libro de Peccato Originali, nn. 2, 3.

De Gestis ecclesiasticis Carthaginensibus hec eius uerba descripsimus: Aurelius episcopus dixit: Sequentia recitentur. Et recitatum est, Quod peccatum Ade ipsi soli obfuerit, et non generi humano. Et cum recitatum esset, Celestius dixit: Dixi de traduce peccati dubium me esse; ita tamen ut qui donauit Deus gratiam peritie consentiam; quia diuersa ab eis audiui, qui utique in Ecclesia catholica constituti sunt presbyteri. Paulinus diaconus dixit: etc. 


Idem, in libro de Gestis Pelagii, n. 23.

Hec ita obiecta sunt, ut etiam apud Carthaginem a Sanctitate tua  et ab aliis tecum episcopis dicerentur audita atque damnata. Ubi quidem, ut recolis, ipse non fui: sed postea cum uenissem Carthaginem, eadem gesta recensui.





PELAGIANA DOGMATA CUM EORUM REFUTATIONE.


Ex Hieronymi epistola ad Ctesiphontem [1 1Kb] .

1. Non audacter, ut falso putas, sed amanter studioseque fecisti, ut nouam mihi ex ueteri mitteres questionem, que ante litteras tuas plerosque in Oriente decepit, ut per simulatam humilitatem superbiam discerent, et dicerent cum diabolo, In celum ascendam, supra celi sidera ponam thronum meum, ero similis Altissimo . Que enim potest admissa maior esse temeritas, quam Dei sibi, non dicam similitudinem, sed equalitatem uindicare, et breui sententia omnium hereticorum uenena complecti, que de philosophorum, et maxime Pythagore et Zenonis principis Stoicorum fonte manarunt? Illi enim que Greci appellant , nos perturbationes possumus dicere, egritudinem uidelicet et gaudium, spem et metum, quorum duo presentia, et duo futura sunt, asserunt exstirpari posse de mentibus, et nullam fibram radicemque uitiorum in homine omnino residere, meditatione et assidua exercitatione uirtutum, etc. Pulchre quidam nostrorum ait: Philosophi patriarche hereticorum, Ecclesie puritatem peruersa maculauere doctrina : ut nesciant illud dictum de humana fragilitate, Quid gloriaris, terra et cinis ? presertim cum illud quidem Apostolus dicat, uideo aliam legem in membris meis repugnantem legi mentis mee, et ducentem me in captiuitatem; et iterum, Non enim quod uolo, hoc ago; sed quod nolo, id operor . Si quod non uult operatur, quomodo stare potest hoc quod dicitur, Posse hominem sine peccato esse, si uelit? Qua ratione potest esse quod uelit, cum Apostolus asserat, se quod cupiat implere non posse? Cumque ab eis querimus, qui sint illi quos absque peccato putent; noua stropha eludere cupiunt ueritatem, se non eos dicere qui sint uel fuerint, sed qui esse possint, etc. Dauid dicit, Ecce enim in iniquitatibus conceptus sum , etc. Et in alio psalmo, Non iustificabitur in conspectu tuo omnis uiuens . Quod testimonium sub nomine pietatis noua argumentatione eludunt: aiunt enim ad comparationem Dei nullum esse perfectum, etc.

 2. Nihil noui asserunt, qui in huiuscemodi applaudentes sibi perfidia simplices quidem et indoctos decipiunt, sed ecclesiasticos uiros, qui in lege Dei die ac nocte meditantur, decipere non ualent. Pudeat ergo eos principum et sociorum suorum, qui aiunt, Posse nominem sine peccato esse, si uelit, quod Greci dicunt . Et quia hoc Ecclesiarum per Orientem aures ferre non possunt, simulant se, sine peccato quidem dicere, sed dicere non audere: quasi aliud sit sine peccato, aliud , et non grecum sermonem, qui apud illos compositus est, duobus uerbis sermo latinus expresserit. Si absque peccato dicis, et dicere te diffiteris, damna eos ergo qui predicant. Sed non facis. Nosti enim quid intrinsecus discipulos tuos doceas, aliud ore commemorans, et aliud celans conscientia; nobisque alienis et indoctis loqueris per parabolas, tuis autem mysteria confiteris; et hoc iuxta Scripturam te facere iactas, quia dictum est, Turbis iehsu in parabolis loquebatur; et ad discipulos in domo dicit, uobis datum est scire mysteria regni celorum, illis autem non est datum . Sed, ut dicere ceperam, exponam breuiter principum et sociorum tuorum nomina, ut animaduertas qualium consortio gloriaris. Manicheus Electos suos, quos inter apsidas [1 1Kb] Platonis in celestibus collocat, dicit omni carere peccato, nec si uelint posse peccare. Ad tanta enim eos uirtutum culmina transcendisse, ut carnis operibus illudant Priscillianus in Hispania pars Manichei, de turpitudine cuius te discipuli diligunt plurimum, uerbum perfectionis et scientie sibi temere uindicantes, etc. Unde et uos asseritis, Eos qui absque legis scientia sint, peccata uitare non posse: etc. Euagrius Iberita [2 1Kb] , etc., edidit librum et sententias , quam nos impassibilitatem uel imperturbationem possumus dicere, etc. Huius libros per Orientem grecos, et interpretante discipulo eius Rufino latinos plerique in Occidente lectitant, etc. uis adhuc et alium nosse tui erroris principem? Doctrina tua Origenis ramusculus est, etc. Nec erubescas de societate talium, renuens eorum nomina quorum blasphemiis iungeris. Iouiniani secunda questio, tui ingenii disciplina est. Quidquid illi responsum est, tibi responsum credito, etc.

3. Illud uero quod ad decipiendos homines quosque postea huic sententie coaptarunt, »Non absque Dei gratia,« cum prima legentes fronte decipiat, introspectum et diligentissime uentilatum, decipere non potest. »Ita« enim »Dei gratiam« ponunt, »ut non per singula opera eius nitamur et regamur auxilio, sed ad liberum referant arbitrium, et ad precepta legis:« ponentes illud Isaïe, Legem enim in adiutorium dedit eis Deus ; ut in eo Deo referende sint gratie, quod tales nos condiderit, qui nostro arbitrio possimus et eligere bona et uitare mala. Et non intelligunt ista dicentes, quod per os eorum intolerabilem blasphemiam diabolus sibilet, etc. Unus discipulorum eius, imo iam magister et totius ductor exercitus, et contra Apostolum uas perditionis, per solecismorum, et non, ut sui iactitant, syllogismorum, spineta decurrens, sic philosophatur et disputat: Si nichil ago absque Dei auxilio, et per singula opera eius est omne quod gessero; ergo non ego qui laboro, sed Dei in me coronabitur auxilium; frustraque dedit arbitrii potestatem, quam implere non possum, nisi ipse me semper adiuuerit. Destruitur enim uoluntas, que alterius ope indiget. Sed liberum dedit arbitrium Deus, quod aliter liberum non erit, nisi fecero quod uoluero. Ac per hoc, aut utor semel potestate que mihi data est, ut liberum seruetur arbitrium: aut si alterius ope indigeo, libertas in me arbitrii destruetur. Qui hec  dicit, quam non excedit blasphemiam? que hereticorum uenena non superat? Asserunt se per arbitrii libertatem nequaquam ultra necessarium habere Deum, etc.

4. Quod autem sursum deorsum iactitant, Liberum a nobis arbitrium destrui: audiant e contrario, eos arbitrii libertatem destruere, qui male eo abutuntur aduersum beneficium largitoris, etc. Audite, queso, audite sacrilegum. Si, inquit, uoluero curbare digitum, mouere manum, sedere, stare, ambulare, discurrere, sputa iacere, duobus digitulis narium purgamenta decutere, releuare aluum, urinam digerere; semper mihi auxilium Dei erit necessarium? etc. Iniuriam tibi fieri putas et destrui arbitrii libertatem, si ad Deum semper auctorem recurras, si ex illius pendeas uoluntate, et dicas, Oculi mei semper ad Dominum, quoniam ipse euellet de laqueo pedes meos ? Unde et audes lingua proferre temeraria, Unumquemque suo arbitrio regi. Si suo regitur arbitrio, ubi est auxilium Dei? si Christo rectore non indiget, quomodo scribit Ieremias, Non est in homine uia eius ; et, A Domino gressus hominis diriguntur ?

5. Facilia dicis Dei esse mandata. Et tamen nullum proferre potes, qui uniuersa compleuerit, etc. Soletis et hoc dicere: Aut possibilia esse mandata, et recte a Deo data; aut impossibilia, et non in iis esse culpam qui accepere mandata, sed in eo qui dedit impossibilia. Numquid precepit mihi Deus, ut essem quod Deus est; ut nichil inter me esset et Dominum creatorem, ut maior essem Angelorum fastigio, ut haberem quod Angeli non habent? De illo scriptum est quasi proprium, Qui peccatum non fecit , etc. Alioquin per se tua sententia destruetur. Asseris, Posse hominem esse sine peccato, si uelit: et post grauissimum somnum ad decipiendas rudes animas frustra conaris adiungere, non absque Dei gratia. Si enim semel per se homo potest esse sine peccato, quid necessaria est Dei gratia? Sin autem sine illius gratia nichil potest facere, quid necesse fuit dicere posse quod non potest? Potest, inquit, esse sine peccato, potest esse perfectus, si uoluerit. Quis enim Christianorum non uult esse sine peccato? aut quis perfectionem recusat? etc. Possibilia, inquit, mandata dedit Deus. Et quis hoc negat? Sed quomodo hec intelligenda sit sententia, uas electionis apertissime docet, etc.

6. Reclamabis et dices, Manicheorum dogma nos sequi, et eorum qui de diuersis naturis Ecclesie bella concinnant, asserentium malam esse naturam qui immutari nullo modo possit. Et hoc non mihi, sed Apostolo imputa, qui nouit aliud esse Deum, aliud hominem; aliam carnis fragilitatem, aliam spiritus fortitudinem. Caro enim desiderat contra spiritum, et spiritus contra carnem; et hec inuicem sibi aduersantur, ut non que uolumus, illa faciamus . A me nunquam audies, malam esse naturam: sed quomodo sit carnis fragilitas disserenda, ipso qui scripsit docente discamus, etc.

7. Frustra blasphemas, et ignorantium auribus ingeris, nos liberum arbitrium condemnare. Damnetur ille qui damnat. Ceterum nos ex eo differimus a brutis animalibus, quod liberi arbitrii conditi sumus: sed ipsum liberum, ut diximus, arbitrium Dei nititur auxilio, illiusque per singula ope indiget: quod uos non uultis; ut qui semel habet liberum arbitrium, Deo adiutore non egeat.

8. Illud quoque argumentum uestrum ferre quis possit? Dicitis his uerbis: Aliud est esse, aliud esse posse. Esse non est in nostra positum potestate: esse autem posse generaliter dici; quod licet alius non fuerit, tamen possit esse qui esse uoluerit. Rogo, que est ista argumentatio, posse esse quod nunquam fuerit? etc.

9. Loquere quod credis, publice predica quod secreto discipulis loqueris. Qui dicis te habere arbitrii libertatem, quare non libere quod sentis loqueris? Aliud audiunt cubiculorum tuorum secreta, aliud  rostrorum populi: etenim uulgus indoctum non potest arcanorum tuorum onera sustentare, nec capere solidum cibum, quod infantie lacte contentum est. Necdum scripsi, et comminaris mihi rescriptorum tuorum fulmina; ut scilicet hoc timore perterritus non audeam ora reserare: et non animaduertis, idcirco nos scribere, ut uos respondere cogamini, et aperte aliquando dicere, quod pro tempore, personis, et locis, uel loquimini, uel tacetis. Nolo uobis liberum esse negare quod semel scripseritis. Ecclesie uictoria est, uos aperte dicere quod sentitis. Aut enim idem responsuri estis, quod et nos loquimur; et nequaquam eritis aduersarii, sed amici: aut si contraria nostro dogmati dixeritis, in eo uincemus, quod omnes cognoscent Ecclesie quid sentiatis. Sententias uestras prodidisse, superasse est. Patet prima fronte blasphemia: non necesse habet conuinci, quod sua statim professione blasphemum est, etc. Eunomiani, Ariani, Macedoniani, nominibus separati, impietate concordes, nullum nobis laborem faciunt: loquuntur enim quod sentiunt. Sola hec heresis est, que publice erubescit loqui, quod secreto docere non metuit, magistrorum silentia profert rabies discipulorum: quod audierunt in cubiculis, in tectis predicant; ut si placuerit auditoribus quod dixerint, referatur ad gloriam magistrorum; si displicuerit, culpa sit discipuli, non magistri, etc.

10. Nullius in hoc opusculo nomen proprie tangitur: aduersus magistrum peruersi dogmatis locuti sumus. Qui si iratus fuerit atque rescripserit, suo quasi mus prodetur indicio, ampliora in uero certamine uulnera suscepturus, etc. Ergo, doctor egregie, aut defende quod locutus es, et sententiarum acumina astrue eloquio subsequenti; ne, quando tibi placuerit, neges quod locutus es: aut si certe errasti quasi homo, libere confitere, et discordantium inter se redde concordiam. In mentem tibi ueniat, tunicam Saluatoris nec ac militibus fuisse conscissam. Fratrum inter se cernis iurgia: et rides atque letaris, quod alii tuo nomine, alii Christi appellentur. Imitare Ionam, et dicito: Si propter me ista tempestas, tollite me et mittite in mare , etc.

11. Quod autem in Scripturis sanctis iusti appellantur, ut Zacarias, et Elisabeth, Iob, Iosaphat, et Iosias, et multi quorum nominibus sacra Scriptura contexta est: quanquam in promisso opere plenius, si gratiam Dominus dederit, dicturus sim, tamen in presenti epistola hoc breuiter perstrinxisse sufficiat, quod iusti appellentur, non quod omni uitio careant, sed ex maiori parte uirtutum, etc.

12. Illud quod te per sancte et illustris domus conciliabulum precor atque commoneo, ne per unum, aut ut multum, tres homunculos suscipiant tantarum feces hereseon, aut ut parum dicam, infamiam: ut ubi primum uirtus et sanctitas laudabatur, ibi presumptionis diabolice et sordidissime societatis turpitudo uersetur. Sciantque qui huiuscemodi hominibus opes suggerunt, hereticorum multitudinem congregare, et Christi hostes facere, et enutrire aduersarios eius, frustraque aliud lingua pretendere, cum manu aliud sentire comprobetur.





DE PELAGIO.


Hieronymus, in Prefatione libri 1 in Ieremiam.

Nuper indoctus calumniator erupit, qui Commentarios meos in Epistolam Pauli ad Ephesios reprehendendos putat. Nec intelligit, nimia stertens uecordia, leges commentariorum; in quibus multe diuersorum ponuntur opiniones, uel tacitis, uel expressis auctorum nominibus; ut lectoris arbitrium sit, quid potissimum eligere debeat, decernere. Quanquam et in primo eiusdem operis libro prefatus sim, me uel propria uel aliena dicturum, et ipsos commentarios tam ueterum scriptorum esse, quam nostros. Quod non uidens precursor eius Grunnius  , olim nisus  est carpere. Cui duobus respondi libris, que iste quasi sua profert, et alio iam calumniante purgata sunt: ut preteream contra Iouinianum uolumina, in quibus dolet uirginitatem nuptiis, et nuptias digamie, digamiam polygamie esse prelatam. Nec recordatur stolidissimus et Scotorum pultibus pregrauatus  , nos in ipso dixisse opere: Non damno digamos, imo nec trigamos, et si fieri potest, octogamos: plus aliquid inferam, etiam scortatorem recipio penitentem: quidquid equaliter licet, equali lance pensandum est. Legat eiusdem operis apologiam, quam ante annos plurimos aduersus magistrum eius gaudens Roma suscepit: et tunc animaduertet alienis se uocibus blasphemare, et in tantum esse imperitum, ut ne maledicta quidem habeat propria, sed inimicorum etiam olim sepultorum contra nos utatur rabie.


Eiusdem Prefatio libri 2 in Ieremiam.

Secundum, frater Eusebi, in Ieremiam librum celeri sermone dictamus, auertentes parumper aures, ne audiamus iudicium sanguinis, et interfectorum animas deploremus; qui opinione uirtutum quotidie corruunt in superbiam, et Deo se similes arbitrantur: ut equalitatem, quam impia Arianorum heresis in Filio negat, cunctis hominibus tribuant; et ponant in celum os suum; et nichil future sanctorum beatitudini amplius derelinquant. Quorum furori respondimus, ut potuimus: et si Dominus uitam dederit, plenius responsuri sumus.


Idem, in Prefatione libri 3 in Ieremiam.

Non est passus diabolus, me optata quiete contentum, Scripturarum sanctarum explanationi insistere, et hominibus lingue mee, Hebreorum Grecorumque eruditionem tradere: sed id agit diebus et noctibus, et aperte et per insidias, ueris falsa miscendo, imo uniuersa mendacia subdolo melle circumliniens; ut qui audit uerborum dulcedinem, uenena pectoris non formidet. Pacem pollicetur, ut grauiora bella exerceat: ridet, ut mordeat: manum offert, ut ex improuiso simplicem interficiat Abner. Nimirum hoc illud est quod et Apostolus loquebatur: Non enim eius ignoramus astutias . Hic tacet, alibi criminatur; mittit in uniuersum orbem epistolas biblinas, prius auriferas, nunc maledicas, et patientiam nostram de Christi humilitate uenientem, male conscientie signum interpretatur: ipseque mutus, latrat per Albinum [1 1Kb] canem, grandem et corpulentum, et qui calcibus magis possit seuire quam dentibus: habet enim progeniem Scotice gentis, de Britannorum uicinia: qui iuxta fabulas petarum, instar Cerberi, spirituali percutiendus est claua, ut eterno cum suo magistro Plutone silentio conticescat.


Eiusdem Prefatio libri 4 in Ieremiam.

Semper diabolus bono operi imminet, ubique gradientibus ponit laqueos, etc. Multis et de toto huc orbe confluentium turbis, et sanctorum fratrum monasteriique curis occupatus, commentarios in Ieremiam per interualla dictabam; ut quod deerat otio, superesset industrie: cum subito heresis Pythagore et Zenonis , id est, impassibilitatis et impeccantie, que olim in Origene, et dudum in discipulis eius, Grunnio, Euagrioque Pontico, et Iouiniano iugulata est, cepit reuiuiscere, et non solum in Occidentis, sed et in Orientis partibus sibilare, et in quibusdam insulis, precipueque Sicilie et Rhodi, maculare plerosque, et crescere per dies singulos, dum secreto docent, et publice negant. Cui respondere, diu tacens et dolorem silentio deuorans,  crebra fratrum expostulatione compulsus sum: nec tamen huc usque prorupi, ut autorum nomina ponerem; malens eos corrigi quam infamari. Nec enim hominum, sed erroris inimicus sum: qui mihi ut uicem talionis et genuinum sui doloris illiderent, ueteres magistrorum suorum calumnias concinnantes, in tantum elingues et miseri demonstrati sunt, ut ne maledicere quidem suis uerbis potuerint. Quorum tunc temporis, editis aduersus eos libris, nenie confutate sunt: quos qui legere uoluerint, liquido peruidebunt canes eos iuxta Isaiam esse mutos, qui latrare nesciant ; habentes quidem uoluntatem et rabiem mentiendi, sed artem fingendi et latrandi non habentes. Quibus loquar compendio: Aut bona sunt que docetis, aut mala. Si bona, defendite libere; si mala, quid occulte miseros errore iugulatis, rectaque fidei ad decipiendos simplices quosque lactatis expositione [1 1Kb] ? que si uera est, cur absconditur? si falsa, cur scribitur? Rogo, que est ista insania? Precipiente apostolo, ut parati simus ad satisfaciendum omni poscenti nos rationem de ea que in nobis est spe ; et propheta clamante, Loquebar de testimoniis tuis in conspectu regum, et non confundebar : isti publicum fugiunt, et susurrant in angulis perditorum; dolentque quasi pro suis, que sua metuunt confiteri. Cumque generaliter aduersum uitia quid et hereticos dixerimus, se peti queruntur: malumque conscientie dissimulata diu indignatione pronuntiant. Quod si cauendum nobis est, ne ueterem ledere uideamur necessitudinem, si superbissimam heresim spirituali mucrone truncemus: ergo sustinende erunt nobis cruces prodite fidei, et dicendum cum propheta: uersatus sum in miseria, dum mihi infigitur spina . Quin potius audiant illud apostolicum, Obedire Deo magis oportet, quam hominibus ; et iterum, Si hominibus placerem, Christi seruus non essem . uerum hec in proprio, nisi tacuerint, opere plenius exsequemur.





DE IEROSOLYMITANO CONuENTU IN CAUSA PELAGII PER IOANNEM EPISCOPUM HABITO IN FINE IULII, ANNO CHRISTI 415  .
Ex Pauli Orosii Apologetico libro, cap. 2-4.

1. Mihi necessitas est iniuriam manifestare, quam passus sum; cunctis pateat quid fecerunt. Dei enim et uoluntas et ordinatio est, ut malum quod per patientiam tolerabatur, necessarie proderetur, et per contentionem furoris eorum ipsis dignam mercedem quam oportuit erroris sui recipientibus, non solum pessimorum denotatio fieret dogmatum, sed corripiendarum manifestatio personarum. Patres enim et qui iam quieuerunt martyres et concordes [2 1Kb] , Cyprianus, Hilarius, et Ambrosius, et quibus etiam nunc permanere adhuc in carne necessarium est, qui sunt columne et firmamenta Ecclesie catholice, Aurelius, Augustinus, et Hieronymus, multa iam aduersus hanc nefariam heresim absque designatione nominum hereticorum scriptis probatissimis ediderunt; quanquam et hec uenenatissimorum dogmatum abominatio habet etiam nunc uiuentes mortuos, mortuosque uiuentes. Nam Origenes et Priscillianus et Iouinianus olim apud se mortui, in his uiuunt; et non solum uiuunt, uerum etiam loquuntur. Nunc uero Pelagius et Celestius, si in his perseuerauerint, uiuentes mortui: ecce aduersus  Ecclesiam, quod miserum est, et quod multo miserius est, in Ecclesia palam sibilant, impiique serpentes uibrantibus infecta linguis ora lambentes, dum sanctam et munitissimam sedem, cui subtiliter irrepsere obsident; cunctos fideles, ne ad illud firmissimum quondam in Sion refugium conuolemus, exterrent. Fetor siquidem oris eorum longe lateque diffusum uirus, omnium, quibus odor uite in uitam erat, odorem uertit in mortem. Contra hunc serpentem suffocantemque halitum multa utique beatissimi, quos supra memorauimus, uiri, et multifaria suaueolentia Scripturarum unguenta conficiunt, et ad reficienda estuantium corda populorum, fragrantissimum thymiama cum oblatione orationis incendunt. Sed hoc parum est, incerto propemodum auctore contendere, et contraria substituendo contrariis, infectum pestifero halitu erem temperare, nisi ipsi in medium protrahantur proteranturque serpentes. Qui cum tuendi solius capitis causa reliquum concisioni atque iniurie corpus exponunt, nichil damni arbitrantur, ea tantum sui parte a periculo libera, que multimodas uenenatasque in se obtinet linguas, si etiam membris omnibus amputentur: nobis sufficere uidetur, temperando saltem putori satisfacere, ipsos autem a penetralibus non mouere, quasi ullus exhalationis fetide finis sit, nisi auctore finito. Et inter hec illud Salomonis testimonium nunc occurrit: Unus edificans, alius destruens, quis eorum proficiet nisi labor ? Stat etiam immanissimus superbia Goliath, carnali potentia tumidus, omnia se per se posse confidens; caput, manus, totum insuper corpus plurimo apparatu uestitus, habens post se armigerum suum: qui etsi ipse non dimicat, cuncta tamen eris et ferri suffragia subministrat. Et non mirum est, si competenter hunc locum prouidens Scriptura pronuntiat, ubi ait, Philistiim stabant super montem ex hac parte . Ab Ecclesia siquidem hereseos impugnator expellitur, et nutriri in sinu Ecclesie hereticus inuenitur: et propter hoc per Spiritum sanctum inde Isrel stare pronuntiatur, hinc hostis. Et hoc sepe. Nam et rex Dauid usque ad impium filium pius pater ab Ierusalem deposito regis habitu fugatur: ubi protinus Absalon tyrannus ingreditur. Stat ergo Goliath, proh dolor! ex hac parte, id est, in Ecclesia: et non solum stat, uerum et prouocat; simulque per dies plurimos sanctum Isrel manifesti timoris exprobrat.

2. Ne, queso, beatissimi sacerdotes, quisquam me arbitretur sub pretextu speciei Goliath, Dauid nomine gloriari. uos me participem certaminis uestri esse uoluistis, ut auxiliator, non auctor accederem. Latebam siquidem in Bethlehem, ignotus, aduena, pauper. Quid miser ego sic loquor, iterum forsitan iactantie notandus? Quoniam quidem et ipse Dauid, et talis, et inde processit. Latebam ergo in Bethlehem traditus a patre Augustino, ut timorem Domini discerem, sedens ad pedes Hieronymi: inde Ierusalem uobis accersientibus uocatus adueni. Dehinc in conuentum uestrum una uobiscum, Ioanne episcopo precipiente, consedi. Illico a pusillitate mea postulastis uniuersi, ut si quid super hac heresi, quam Pelagius et Celestius seminarunt, in Africa gestum esse cognoscerem, fideliter ac simpliciter indicarem. Exposui corone uestre breuiter, ut potui, Celestium iam ad honorem presbyterii subrepentem, apud Carthaginem plurimis episcopis iudicantibus proditum, auditum, conuictum, confessum, detestatumque ab Ecclesia, ex Africa profugisse: contra librum uero Pelagii beatum Augustinum, discipulis ipsius Pelagii prodentibus ac petentibus  , plenissime respondere. Exstare etiam in manibus meis epistolam supra memorati episcopi, quam nuper ad Siciliam ordinasset, in qua multas questiones hereticorum retulit  : quam etiam ibidem ut legerem precepistis; et legi. Ad hec Ioannes  episcopus, ut Pelagius coram intromitteretur expetiit. Cui et propter Paternitatis ipsius reuerentiam, et propter actionis utilitatem, dum presentem ab episcopo rectius crederetis confutandum, intromittendi conniuentia prestita est. Intromissum Pelagium unanimiter omnes interrogastis, an hec quibus Augustinus episcopus respondisset, se docuisse cognosceret. Illico ille respondit: »Et quis est mihi Augustinus?« Cumque uniuersi acclamarent, blasphemantem in episcopum, ex cuius ore Dominus uniuerse Africe unitatis indulserit sanitatem, non solum a conuentu illo, uerum ab omni Ecclesia pellendum: episcopus Ioannes illico cum, hominem uidelicet laicum in consessu presbyterorum, reum hereseos manifeste in medio catholicorum sedere precepit; et deinde ait, Augustinus ego sum: ut scilicet persona quasi presentis assumpta, liberius ex auctoritate eius qui ledebatur ignosceret, et dolentium animos temperaret. Cui mox a nobis dictum est: Si Augustini personam sumis, Augustini sequere sententiam. Tunc idem episcopus nobis omnibus ait: Hec que leguntur, in alios dicta sunt, aut de Pelagio suggerendum putatis? In ipsum ergo Pelagium quid dicatis expromite. Ego autem uobis annuentibus dixi: Pelagius mihi dixit, docere se, »Hominem posse esse sine peccato, et mandata Dei facile custodire, si uelit.« Respondit Pelagius audientibus uobis: »Hoc et dixisse me et dicere, negare non possum.« Ego illico prosecutus sum: Hoc in Celestio Africana synodus detestata est; hoc Augustinus episcopus scriptis suis, sicut audistis, exhorruit; hoc in ipsius nunc Pelagii scriptis sua responsione condemnat; hoc et beatus Hieronymus, cuius eloquium uniuersus Occidens, sicut ros in uellus, exspectat , in epistola sua, quam nuper ad Ctesiphontem [1 1Kb] edidit, condemnauit. Similiter et in libro quem nunc scribit, collata in modum dialogi altercatione, confutat. Hoc est enim lubricum in ancistro draconem tenere, ne possit effugere .

3. Porro autem episcopus Ioannes nichil horum audiens, a nobis exigere conabatur, ut accusatores nos ipso iudice fateremur. Responsum sepissime est ab uniuersis: Nos accusatores huius non sumus, sed quid fratres tui patres nostri senserint et decreuerint super hac heresi, quam nunc laicus uulgo predicat, intimamus; ne Ecclesiam tuam presertim, ad cuius sinum conuolauimus, te ignorante conturbet. At ille cum sepe nos docendi simulatione in aliquam professionis speciem tentaret inducere, dicens quia ad Abraham dictum esset a Domino, Ambula coram me, et esto sine macula ; et Zacariam et Elisabeth pronuntiatos esse iustos ambos ante Dominum, incedentes in omnibus iustificationibus Domini sine querela : quod quidem ab Origene dictum, ab eo proferri compluribus nobis notum erat. Cui responsum per me est: Nos filii Ecclesie catholice sumus; non exigas a nobis, pater, ut doctores super doctores esse audeamus, aut iudices super iudices. Patres quos uniuersa per orbem Ecclesia probat, quorum communioni nos [2 1Kb] adherere gaudetis, damnabilia hec esse dogmata decreuerunt: illis probantibus, nos obedire dignum est. Cur interrogas filios quid sentiant, cum patres audias quid decernant? Ad quod ille diu disputans, et nostris propter imperitiam ignoti nobis interpretis, quem sepissime uiri primarii et religiosi Passerius et Auitus presbyteri et Dominus ex duce, uel praue interpretantem, uel plura supprimentem, uel alia ex aliis suggerentem confutauerunt; nostris, ut dixi, actionibus uel interpolatis plerumque uel tacitis: episcopus Ioannes ait, Si sine adiutorio Dei hoc hominem posse diceret, pessimum et damnabile erat; nunc autem cum adiiciat, »Posse hominem esse sine peccato, non sine  adiutorio Dei,« uos quid dicitis? An forte uos Dei adiutorium denegatis? Cui respondi ego: Testibus et testificantibus etiam nunc uobis et supra memoratis uiris, anathema ei qui negat adiutorium Dei. Ego certe non nego: precipue cum e contrario in hereticos confutarim. Deinde cum intellecto iudice, et interprete prodito, clamaremus Latinum esse hereticum, nos Latinos, heresim Latinis magis partibus notam Latinis iudicibus differendam: ac se pene impudenter ad iudicandum, cum quidem nos accusatores non essemus, et unus esset suspectus, ingereret; dici a pluribus necessarium fuit, Non potest quisquam idem et hereticus esse, et aduocatus, et iudex. Multisque aliis actitatis, Ioannes episcopus nouissimam sententiam protulit, confirmans tandem postulationem intentionemque nostram, ut ad beatum Innocentium papam Romanum fratres et epistole mitterentur, uniuersi quod ille decerneret secuturi. Sed ut hereticus Pelagius imposito sibi eatenus silentio conticesceret, et ut nostri ab insultatione conuicti Ioannis confusique temperarent, uniuersi in hanc sententiam consensimus: gratiarum actione celebrata, pace facta, et consummata ad pacis testimonium oratione discessimus.

4. Nunc autem post dies quadraginta et septem, cum primo Enceniorum die, ut solitus eram, quando aderam, ad obsequium Ioannis episcopi cucurrissem, statim ab eo notam falsi criminis pro gratia salutationis [1 1Kb] accepi. Ait enim mihi: Quare ad me uenis, homo qui blasphemasti? uolens, ut credo, intelligi, Noli me tangere, quia mundus sum et absque peccato . At ego nichil mihi conscius, interrogaui quando aut quo audiente, aut cuiusmodi illud est dictum, quod blasphemie possit adscribi? Episcopus respondit: Ego te audiui dixisse, quia nec cum Dei adiutorio possit esse homo sine peccato. Ego quidem, beatissimi sacerdotes, sicut et uos testes estis, et uniuersa fraternitas, et preterea sancti uiri qui huic testimonio amore ueritatis assistunt, statim testificatus sum, dicens quia eiusmodi uerbum, quod nunc a me dictum episcopus intenderit, nunquam de ore meo antea processisset: quanquam hanc incontinentiam misere falsitatis ruminare sepius crebra expositione, non tam probasse me, quam alium uidear prodidisse. Concedo enim, ut qualecumque dictum illud est dixerim, quomodo Latinum expers latinitatis Grecus audiuit? Aut si audiuit sacrilegum uerbum, cur non statim coarguit blasphemantem, uel ut lenius ageret quasi incautum filium pius pater de cohibenda licentia periculosi sermonis admonuit? Sed contrario post plurimam magni temporis obliuionem ipse per se accusationem intulit, ipse testimonium perhibuit, ipse iudicium promulgauit, omnium scelerum officia in sue persone auctoritatem suscipiens: presertim euangelica lectione diligenter instructus, Dominum nostrum Iesum nisi testimonio principis non fuisse damnatum. Ex alio mihi latere fratres mei assistebant, ex alio falsi fratres. Deinde in consessu eodem, ex una mecum parte consederant Auitus et uitalis presbyteri, ex alia nescio quis ignotus interpres, et deinde probati et seculo et Deo uiri Passerius presbyter et Dominus ex duce: qui ambo ut pro experientia ac fide sua adesse interpretes dignarentur, ipso conueniente episcopo Ioanne a corona uestra conrogati deductique conuenerant. Medius quoque uobis ipse fuit, quem in illa tunc circumstantia non minus audisse, quam uidisse mirandum est, quomodo sermo dimissus tantos aduersarios, collegas, auditoresque preterierit, et inscias aures gnari auditoris intrauerit. Sed ego calore ueritatis [2 1Kb] impulsus satis urgeor: excedo professionis modum. Concedendum est magis, ut interpres errasse dicendo, quam episcopus audiendo finxisse uideatur, et nunc ad uicem mercedis  quam hereticis prestitit exigende, falsos in adiutorium sui testes querere.





PELAGII DOGMATA SUB CRITOBOLI NOMINE PROFERUNTUR, ET AB ATTICO CATHOLICORUM CAUSAM AGENTE DISCUTIUNTUR.
Ex Hieronymi dialogo contra Pelagianos primo  .

ATTICUS. Dic mihi, Critobole, uerum est quod a te scriptum audio, »Posse hominem sine peccato esse, si uelit, et facilia Dei esse precepta?«

CRITOBOLUS. uerum, etc. Dixi, hominem posse absque peccato esse, si uelit: non ut quidam maledici calumniantur, absque Dei gratia, quod etiam cogitare sacrilegium est; sed simpliciter posse, si uelit, ut subaudiatur, cum Dei gratia, etc. Qui Dei tollit gratiam, errat: quin potius arbitrandus est impius; cum Dei nutu omnia gubernentur, et hoc quod sumus et habemus appetitum proprie uoluntatis, Dei conditoris sit beneficium. Ut enim liberum possideamus arbitrium, et uel ad bonam uel ad malam partem declinemus propria uoluntate, eius est gratie, qui nos ad imaginem et similitudinem sui tales condidit.

ATT. Sed quero, hoc ipsum quod Dei asseris gratie, utrum ad conditionis referas beneficium, an in singulis rebus putes esse quas gerimus, etc.

CRIT. A me utrumque dicitur, ut et Dei gratie sit quod tales conditi sumus, et per singula opera illius adminiculo fulciamur?

ATT. Male ergo sentiunt, qui per singulas res quas agimus, Dei auferunt adiutorium, etc.

CRIT. Si in singulis rebus quas gerimus, Dei utendum est adiutorio: ergo et calamum temperare ad scribendum, et temperatum pumice terere manumque aptare litteris, tacere, loqui, sedere, stare, ambulare, currere, comedere, ieiunare, flere, ridere, et cetera istiusmodi, nisi Deus iuuerit, non poterimus, etc. In quo igitur liberum habemus arbitrium, et Dei in nos gratia custoditur, si ne hoc quidem absque Deo possumus facere.

ATT. Numquid sic donata est liberi arbitrii gratia, ut Dei per singula tollatur adminiculum?

CRIT. Non tollitur Dei adiutorium, cum creature hec semel dati liberi arbitrii gratia conseruetur [1 1Kb] . Si enim absque Deo, et nisi per singula ille me iuuerit, nichil possum agere; nec pro bonis me iuste operibus coronabit, nec affliget pro malis, sed in utroque suum uel recipiet uel damnabit auxilium, etc. Quomodo in ceteris creaturis conditionis ordo seruatur: sic concessa semel liberi arbitrii potestate, nostre uoluntati omnia derelicta sunt, etc.

ATT. Dic mihi, si tibi uidetur, hoc quod cum Dei adiutorio paulo ante dicebas, posse hominem non peccare, si uelit, in perpetuum dicas, an ad tempus breue.

CRIT. Ego hoc assero, qui potest uno die abstinere a peccato, posse et altero; qui duobus, posse et tribus; qui tribus, posse et triginta, atque hoc ordine posse trecentis, et tribus millibus, et quamdiucumque se uoluerit obseruare [2 1Kb] .

ATT. Quomodo cum uelim et satis cupiam non peccare delinquo?

CRIT. Quia uoluntas imperfecta est. Si enim uere uelles, uere utique non peccares.

ATT. Ergo qui me arguis non uere cupere, sine peccato es, quia uere cupis?

CRIT. Quasi ego de me dicam quem peccatorem esse confiteor, et non de paucis et raris, si qui uoluerint non peccare.

ATT. Quomodo igitur quod uterque uolumus, uterque non possumus?

CRIT. Quia plene non uolumus.

 ATT. Da ergo qui maiorum nostrorum plene uoluerint, et potuerint.

CRIT. Hoc quidem non facile est ostendere. Neque enim quando dico, posse hominem sine peccato esse si uelit, aliquos fuisse contendo: sed simpliciter, posse esse si uelit. Aliud namque est esse posse, quod grece dicitur , aliud est esse, quod ipsi appellant . Possum esse medicus, sed interim non sum: possum esse faber, sed necdum didici. Quidquid igitur possum, licet necdum sim, tamen ero si uoluero, etc. Oro te, hoc mihi respondeas: Possibilia Deus mandata dederit, an impossibilia? etc. Quando dicit [Dominus], Si uis perfectus esse, uende omnia que habes, et da pauperibus; et ueni, sequere me , ostendit, hominem, si uoluerit et fecerit que precepta sunt, posse esse perfectum, etc. Nonne in his duobus testimoniis tibi imponetur silentium, in quibus Iob et Zacarias Elisabethque laudantur? etc. Si [Iob] uerus Dei cultor est, et immaculatus ac sine crimine ; et [Zacarias et Elisabeth] qui ambulant in cunctis iustificationibus Domini, iusti sunt in conspectu eius ; puto quod peccato careant, et nulla re indigeant, que iustitiam pertinet, etc. Quid respondebis ad illud exemplum quod ponit euangelista Ioannes? Scimus quoniam omnis qui natus est ex Deo, non peccat , etc. Moyses loquitur ad populum: Perfecti estote in conspectu Domini Dei uestri . Et Saluator ad Apostolos: Estote perfecti sicut Pater uester celestis perfectus est . Aut enim possibile est audientibus facere quod Moyses et Dominus preceperunt; aut si impossibile, non est culpa eorum qui obedire non possunt, sed eius qui impossibilia precepit, etc. Neque ego hominem Deo comparo, sed aliis hominibus, quorum collatione, qui studium dederit, potest esse perfectus. Ac per hoc, quando dicitur, Homo potest esse sine peccato, si uoluerit; iuxta mensuram hominis, non iuxta Dei dicitur maiestatem, cuius comparatione nulla creatura potest esse perfecta.

ATT. Et ego hoc sentio, nullam creaturam, secundum ueram consummatamque iustitiam, posse esse perfectam. Ceterum alium differre alio [1 1Kb] , et diuersas esse in hominibus iustitias, nichil dubium est, etc.

CRIT. Et quomodo, Attice, ad perfectionem diuinus sermo prouocat?

ATT. Hac ratione qua dixi, ut secundum uires nostras unusquisque [2 1Kb] quantum ualuerit extendatur; si quo modo possit peruenire et comprehendere brauium superne uocationis, etc. Quamdiu habemus thesaurum istum in uasis fictilibus, et fragili carne circumdamur, imo mortali et corruptibili, beatos esse nos credimus, si in singulis uirtutibus partibusque uirtutum Deo subiecti sumus. Cum autem mortale hoc indutum fuerit immortalitate, etc. 6, tunc Deus erit omnia in omnibus; ut non sit tantum in Salomone sapientia, in Dauid animi mansuetudo, in Elia et Phinees zelus, in Abraham fides, in Petro cui dictum est, Simon Ioannis, amas me ? perfecta dilectio, in electionis uase studium predicandi, et in ceteris uel bina, uel terna; sed ut totus in cunctis sit, et omni uirtutum choro sanctorum numerus glorietur, et sit Deus omnia in omnibus.

CRIT. Nullus ergo sanctorum, quamdiu in isto corpusculo est, cunctas potest habere uirtutes? etc. Et quomodo legimus, Qui unam habuerit, omnes habere uirtutes?

ATT. Participatione, non proprietate. Necesse est enim ut singuli excellant in quibusdam. Et tamen hoc quod legisse te dicis, ubi scriptum sit nescio.

CRIT. Ignoras hanc philosophorum esse sententiam?

 ATT. Sed non Apostolorum. Neque enim cure mihi est quid Aristoteles, sed quid Paulus doceat.

CRIT. Obsecro te, nonne Iacobus apostolus scribit, Qui in uno offenderit, esse omnium reum ? etc. Esto, ut nullus sanctorum omnes uirtutes habeat: hoc certe dabis, in eo quod potest facere, si fecerit, esse perfectum.

ATT. Non tenes quid supra dixerim?

CRIT. Quidnam illud est?

ATT. Perfectum esse in eo quod fecit, et imperfectum in eo quod facere non potuit.

CRIT. Sed sicut perfectus est in eo quod fecit, quia facere uoluit: ita et in eo per quod imperfectus est, quia non fecit, perfectum esse potuisse, si facere uoluisset, etc. Nimius es in una atque eadem questione, ut persuadere coneris, hominem uniuersa simul habere non posse, quasi aut inuiderit, aut non potuerit Deus prestare imagini et similitudini sue, ut in omnibus suo respondeat Creatori, etc.

ATT. Nisi fallor, de possibilibus mandatis dilata responsio est. Pone igitur ut uolueris.

CRIT. Aut possibilia Deus mandata dedit, aut impossibilia. Si possibilia, in nostra est potestate ea facere si uolumus: si impossibilia, nec in hoc rei sumus, si non facimus quod implere non possumus. Ac per hoc, siue possibilia dedit Deus mandata, siue impossibilia, potest homo sine peccato esse, si uelit, etc. Si non potest homo esse sine peccato, quomodo Iudas scribit apostolus, Ei autem qui potens est uos conseruare sine peccato, et constituere ante conspectum glorie sue immaculatos ? etc. Non dico, hominem esse sine peccato, quod tibi forsitan impossibile uideatur; sed posse esse, si uelit. Aliud est enim esse, aliud posse. Esse querit exemplum, posse ostendit imperii ueritatem, etc.

ATT. Libet sententias tuas parumper discutere, ut intelligant sectatores tui, quam diuinum in te mirentur ingenium. Dicis, »Sine peccato esse non posse, nisi qui scientiam legis habuerit:« per quod magnam partem Christianorum excludis a iustitia; et qui predicator es impeccantie, omnes prope peccatores esse pronuntias, etc. uerum tu tante es liberalitatis, ut fauorem tibi apud Amazonas tuas concilies, ut in alio loco scripseris, »Scientiam legis etiam feminas habere debere:« cum Apostolus dicat, tacendum esse mulieribus in ecclesia , etc. Nec sufficit tibi dedisse agmini tuo scientiam Scripturarum, nisi earum uoce et canticis delecteris, Iungis enim et ponis in titulo, »Quod et femine Deo psallere debeant.« Quis enim ignorat, psallendum esse feminis in cubiculis suis, et absque uirorum frequentia et congregatione turbarum? etc. [1 1Kb] Addis preterea, »Seruum Dei nichil amarum de ore suo, sed semper quod dulce et suaue est debere proferre.« Et quasi alius sit seruus Dei, alius doctor et sacerdos Ecclesie, oblitus prioris sententie ponis in alio titulo [2 1Kb] , »Sacerdotem siue doctorem omnium actus speculari debere, et fiducialiter corripere peccantes; ne pro iisdem rationem reddat, et eorum sanguis de suis manibus requiratur.« Nec semel dixisse contentus, idipsum replicas et inculcas: [3 1Kb] »Sacerdotem siue doctorem nemini adulari debere, sed audenter omnes corripere, ne et se et eos qui eum audiunt perdat,« etc. Illud uero quod in alio ponis loco, »Omnes uoluntate propria regi;« quis Christianorum possit audire? etc. Qua sententia temeritate aufers Dei omne presidium: et quod in alio loco frustra conaris adiungere, »non absque Dei gratia,« quomodo sentire uelis, ex hoc loco intelligitur, dum gratiam eius non ad singula refers opera, sed ad conditionis ac  legis et liberi arbitrii potestatem. [1 1Kb] Illud uero quod in consequenti ponis capitulo, »In die iudicii iniquis et peccatoribus non parcendum, sed eternis eos ignibus exurendos,« ferre quis possit, et interdicere te misericordiam Dei, et ante diem iudicii de sententia iudicis iudicare, ut si uoluerit iniquis et peccatoribus parcere, te prescribente non possit? Dicis enim: »Scriptum est in centesimo tertio Psalmo, Deficiant peccatores a terra et iniqui, ita ut non sint . Et in Isaia, Comburentur iniqui et peccatores simul, et qui reliquerunt Dominum consummabuntur« . Et non intelligis, comminationem Dei interdum sonare clementiam? Non enim dicit eos eternis ignibus exurendos, sed a terra deficere et iniquos esse cessare, etc. Si autem Origenes omnes rationabiles creaturas dicit non esse perdendas, et diabolo tribuit penitentiam; quid ad nos, qui et diabolum et satellites eius omnesque impios et preuaricatores dicimus perire perpetuo; et Christianos, si in peccato preuenti fuerint saluandos esse post penas? [2 1Kb] Iungis preterea duo capitula inter se discrepantia, que si uera sunt, os aperire non poteris, »Sapientiam et intellectum Scripturarum, nisi qui didicerit, scire non posse:« [3 1Kb] Et iterum, »Scientiam legis non usurpare debere indoctum,« etc. Nec hoc sufficit: sed repente mutaris in Stoicum, et de Zenonis nobis tonas supercilio, [4 1Kb] »Christianum illius debere esse patientie, ut si quis sua auferre uoluerit, gratanter amittat,« etc. Adiungis, »Gloriam uestium et ornamentorum Deo esse contrariam.« Que sunt, rogo, inimicitie contra Deum, si tunicam habuero mundiorem? si episcopus, presbyter, diaconus, et reliquus ordo ecclesiasticus in administratione sacrificiorum candida ueste processerint? etc. [5 1Kb] Audiamus et cetera. »Inimicos ut proximos diligendos:« statimque oppressus grauissimo lethargo ponis ac dicis, [6 1Kb] »Inimico nunquam esse credendum;« quod sibi esse contrarium, etiam me silente, perspicuum est: etc. [7 1Kb] Addis preterea, »Regnum celorum etiam in Testamento ueteri repromitti;« ponisque testimonia de apocryphis: cum perspicuum sit regnum celorum primum in Euangelio predicari per Ioannem Baptistam, et Dominum Saluatorem, et Apostolos, etc. Tu autem nos Manicheos uocas, quia legi Euangelium preferentes, in illa umbram, in hoc ueritatem esse dicamus, etc. Centesimus titulus est, »Posse hominem sine peccato esse, et Dei mandata facile custodire, si uelit« : cumque se imitatorem, imo expletorem operis beati martyris Cypriani scribentis ad Quirinum esse fateatur, non intelligit in eo opere ei dixisse contraria. Ille enim in quinquagesimo quarto titulo tertii libri ponit, »Neminem sine sorde et sine peccato esse [8 1Kb] ,« etc. Tu e diuerso asseris, »Posse hominem sine peccato esse,« etc. Atque ut hoc augeas, et magnitudinem tue uirtutis ostendas, quo scilicet de bono conscientie thesauro eructuare credaris, ponis in titulo [9 1Kb] , »Ne leuiter quidem esse peccandum.« Et quid sic hoc »leuiter,« ne forte in opere te aliquis dixisse estimaret, annectis, [10 1Kb] »Malum nec cogitandum.« Neque illius sententie recordaris, Delicta quis intelligit? Ab occultis meis munda me, Domine, et ab alienis parce seruo tuo  Cum Ecclesia etiam ea que per ignorantiam delinquimus, et sola cogitatione peccamus,  delicta esse fateatur, in tantum ut hostias pro errore iubeat offerri, etc.

CRIT. Obsecro te, nonne legisti, Qui uiderit mulierem ad concupiscendum eam, iam mechatus est eam in corde suo ? Non ergo solus aspectus et incentiua uitiorum reputantur in peccatum; sed et quibus tribuimus assensum. Aut enim uitare possumus malam cogitationem, et consequenter possumus carere peccato: aut si uitare non possumus, non reputatur in peccatum quod caueri non potest.


Ex dialogo Hieronymi contra Pelagianos secundo.

CRITOBOLUS. Multa quidem de Scripturis sanctis memoriter copioseque dixisti, etc. Sed quid ad rem? His enim cunctis testimoniis uideris hominum accusare naturam, ac per hoc inuidiam referre ad Deum, si tales homines condidit, ut obliuione et ignorantia et peccato carere non possint. Ex quo perspicuum est, hominem posse, si uoluerit, non peccare. Id enim fecit, quod uitare non potuit. Ubi autem aufertur possibilitas, aufertur et uitium. Nemo enim in eo condemnatur, quod facere non potuit, etc. Da testimonium noui Instrumenti ubi error et ignorantia et impossibilitas mandati teneatur in crimine.

ATTICUS. uas electionis perspicue loquitur? Consentio enim legi Dei iuxta interiorem hominem: uideo autem aliam legem in membris meis, repugnantem legi mentis mee, et captiuantem me in lege peccati, que est in membris meis. Miser ego homo, quis me liberabit de corpore mortis huius? Gratia Dei per Iesum Christum Dominum nostrum.

CRIT. Protulisti testimonium quod pro me facit. Liberati ergo de corpore huius mortis per gratiam Domini nostri Iesu Christi, nequaquam ultra peccare debemus.

ATT. Liberati quidem sumus Baptismo Saluatoris [1 1Kb] : sed mihi edissere quare dixerit, uideo aliam legem in membris meis, etc. Audi eumdem apostolum apertissime predicantem: Quod enim operor non cognosco: non enim quod uolo, hoc operor; sed quod odi, illud facio , etc.

CRIT. Miror te hominem prudentem sic intelligere Apostolum, ut eum ex persona sua, et non ex aliorum hec dicere sentias, etc. Ergo non ex sua persona hec dicit, sed ex persona generis humani, que uitiis subiacet ob carnis fragilitatem, etc., ex persona peccatoris.

ATT. Et quis tibi hoc concedet, ut ex persona peccatoris hec loquatur Apostolus? etc.

CRIT. Saltem hoc mihi concedes, iustos in Scripturis plurimos appellari.

ATT. Non solum plurimos, sed et innumerabiles.

CRIT. Si innumerabiles iusti sunt, et hoc negari non potest; quid mali locutus sum, posse hominem sine peccato esse si uelit? etc.

ATT. Iustos esse concedo; sine omni autem omnino peccato, non assentior. Etenim absque uitio, quod grece dicitur , hominem posse esse aio: , id est, sine peccato esse nego. Id enim soli Deo competit [2 1Kb] , omnisque creatura peccato subiacet, et indiget misericordia Dei, Scriptura dicente, Misericordia Domini plena est terra , etc. Ridiculam illam expositionem Demosthenis uestri, »non dixisse Iob, Quis erit mundus a peccato? sed, Quis mundus a sorde« ? pretereo: qua probare conatur, »sordes pannorum significari in infantia, non uitia peccatorum.« Aut certe si non sic intelligit, dicite uos quid sentiat. Tam enim inuolutus dictor est, et nimio uerborum squalore coopertus, ut suspicionem magis quam intelligentiam lectori prebeat, etc. Responde, queso, ubi sunt facilia mandata? Nolite, inquit, esse solliciti  de crastino, etc. . uos de crastino non cogitatis, et instar auium presentibus contenti estis? quorum epistole bibline uolitant trans flumina Aethiopie, ut inter simias et pauos noua de Ophir Salomoni dona mittantur, etc. iehsu filius Iosedech, quod interpretatur Iustus Domini, sacerdos magnus, indutus describitur uestibus sordidis, etc.; diciturque ad eum post pugnam atque uictoriam, Auferte uestimenta sordida ab eo; et, Ecce abstuli a te iniquitatem tuam . Et heres Iouiniani loquitur: »Sine omni omnino peccato sum, sordida uestimenta non habeo, proprio regor arbitrio, maior Apostolo sum. Ille facit quod non uult, et quod uult non facit: ego facio quod uolo, et quod nolo non facio. Preparata sunt mihi regna celorum: imo ipse ea mihi meis uirtutibus preparaui. In quo Adam tenetur obnoxius, et alii qui reos se putant in similitudinem preuaricationis Ade, ego solus cum mea caterua non teneor. Alii clausis cellulis et feminas non uidentes, quia miseri sunt et uerba mea non audiunt, torquentur desideriis: ego etiamsi mulierum ualler agminibus, nullam habeo concupiscentiam. De me enim dictum est, Lapides sancti uoluuntur super terram . Et idcirco non sentio, quia liberi arbitrii potestate Christi tropea circumfero,« etc. Illud autem quod Daniel in oratione sua loquitur, Peccauimus, inique egimus, iniuste gessimus, et recessimus a mandatis et iustitiis tuis, et cetera istiusmodi, soletis dicere, »quod et Daniel et omnes prophete, non pro se qui sancti erant, sed ex persona populi sint locuti.« Aduersus quam opinionem ipse respondebit et dicet, Cum adhuc orarem, et confiterer peccata mea et peccata populi mei Isrel , etc. Queris »ubi Abel, ubi Enoch, ubi iehsu filius Naue, ubi Eliseus ceterique sanctorum peccauerint.« Non necesse est nodum in scirpo querere: utinam possem et manifesta reticere peccata, etc.


Ex dialogo eiusdem tertio.

CRITOBOLUS. Certe hoc fateberis, eos qui Christi Baptisma consecuti sunt, non habere peccatum: et si absque peccato sunt, iustos esse: cumque semel iusti fuerint, si egerint sollicite, posse in sempiternum iustitiam custodire, ac per hoc omne uitare peccatum.

ATTICUS. Non erubescis, explosam atque damnatam Iouiniani sententiam loqui? Et ille enim bis testimoniis tuisque nititur argumentis: imo tu illius inuenta sectaris, in Oriente docere desiderans, que olim Rome, et dudum in Africa condemnata sunt, etc.

CRIT. Frustra ergo dantur precepta, si ea implere non possumus, etc. Argumentare ut libet, nunquam mihi liberum extorquebis arbitrium, quod semel concessit Deus; nec ualebis auferre, quod mihi tribuit posse si uoluero, etc. Omnis disputatio tua illuc delabitur, ut naturam accuses, et culpam referas ad Deum, qui talem condidit, etc. Hoc doleo, cur uiri ecclesiastici, et qui magistrorum sibi usurpant uocabulum, tollant liberum arbitrium, quo sublato Manichei secta construitur, etc.

ATT. Hoc longa disputatione conclusum est, ut gratia sua Dominus, qua nobis liberum concessit arbitrium, in singulis operibus iuuet atque sustentet, etc.

CRIT. Ergo si non fecimus quod precepit, aut uoluit nos adiuuare Deus, aut noluit. Si uoluit et adiuuit, et tamen fecimus quod noluimus, non nos, sed ille superatus est. Sin autem noluit adiuuare, non est culpa eius qui uoluit facere, sed illius qui adiuuare potuit, et noluit facere.

ATT. Non intelligis dilemma tuum in grande blasphemiarum decidere barathrum, ut ex utraque parte aut inualidus sit Deus aut inuidus, et non tantum ei laudis sit quod bonorum auctor est et adiutor, quantum uituperationis quod mala non cercuit? etc.

CRIT. Tota argumentatio tua huc tendit, ut quod  Greci dicunt , et nos liberum appellamus arbitrium, uocabulo tribuas, re auferas. Tu enim auctorem peccatorum facis Deum, dum asseris nichil hominem per se posse facere, sed adminiculo Dei, cui imputetur omne quod facimus, etc.

ATT. Hoc modo etiamsi ipse non adiuuat, tamen iuxta te auctor erit malorum; quia potuit prohibere, et non prohibuit, etc.

CRIT. Apparet disputationem tuam non ex fontibus ueritatis et christiana simplicitate, sed ex philosophorum minutiis et arte descendere.

ATT. uis igitur me Scripturarum uti rursum testimoniis? Et quomodo iactant discipuli tui, nullum argumentationi tue posse et problematibus respondere? etc.

CRIT. Esto, ut nullus potuerit omne uitare peccatum in pueritia, adolescentia, iuuentute: numquid negare potes plurimos iustos et sanctos uiros post uitia omni se ad uirtutes animo contulisse, et per has caruisse peccato? etc. Et quare in Scripturis sanctis ad perfectam iustitiam prouocamur? etc.

ATT. Si immaculatus est ille atque perfectus qui adhuc ambulat in uia et graditur in lege, quid plus habebit ille qui ad terminum uie legisque peruenerit? etc. Audire meremini cum Corinthiis: Iam perfecti estis, iam diuites facti estis, etc. De hoc superbie tumore et illa orandi prorumpit audacia, qua scribens ad uiduam quomodo sancti debeant orare pronuntias. »Ille enim,« inquis, »ad Deum merito extollit manus, ille preces bona conscientia fundit, qui potest dicere, Tu enim nosti, Domine, quam sancte, quam innocentes, quam pure sint ab omni fraude et iniuria et rapina, quas ad te expando manus; quam iusta, quam immaculata labia et ab omni mendacio libera, quibus tibi, ut mihi miserearis, preces fundo.« Christiani hec est, an Pharisei superbientis oratio? etc. Eidem adulans uidue non erubescis dicere, pietatem que nusquam reperiatur in terra, et ueritatem que ubique peregrina sit, in illa potissimum commorari, etc. Laudasque eam Dei uocibus, et dicis: »O te felicem nimium, o beatam, si iustitia que esse iam nonnisi in celo creditur apud te solam inueniatur in terris!« Docere est hoc, an occidere? etc. Que duo capitula orationis et laudis, soles cum tuis iurare discipulis, non esse tua: cum perspicue in eis stili tui splendor eluceat, et tanta sit uenustas eloquii Tulliani, ut testudineo incedens gradu, que secreto doces, mittisque uenalia, publice non audeas profiteri. O te felicem, cuius preter discipulos nemo describit libros, ut quidquid uideris displicere, non tuum, sed alienum esse contendas! Et quis ille tanti erit ingenii, ut leporem sermonis tui possit imitari? etc.

CRIT. Oro te, quid infantuli peccauerunt? Nec conscientia eis delicti imputari potest, nec ignorantia; qui iuxta Ionam prophetam, manum dexteram nesciunt et sinistram . Peccare non possunt, et possunt perire? Genua labant, uagitus uerba non explicant, balbutiens lingua uidetur, et eterni cruciatus miseris preparantur!

ATT. Nimium disertus esse cepisti, ut non dicam eloquens, postquam discipuli tui uersi sunt in magistros, etc. Noli igitur mihi oratorum et non tuis floribus ludere, etc.

CRIT. Concede mihi, saltem eos esse absque peccato, qui peccare non possunt.

ATT. Concedam, si in Christo fuerint baptizati, etc.

CRIT. Cogis me ut ad inuidiosum illud ueniam, et dicam tibi, Quid enim peccauerunt? ut statim in me populorum lapides coniicias, et quem uiribus non potes, uoluntate interficias, etc. Si nos scitis hereticos, cur non accusatis?

ATT. Quia Apostolus me docet, hereticum post unam et secundam correptionem deuitare , non accusare, etc.

CRIT. Dic, queso, et me omni libera questione, quare infantuli baptizentur.

ATT. Ut eis peccata in Baptismate dimittantur, etc. Scripsit dudum uir sanctus et eloquens episcopus  Augustinus ad Marcellinum, qui postea sub inuidia tyrannidis Heracliane ab hereticis  innocens cesus est, duos libros de infantibus baptizandis contra heresem uestram, per quam uultis asserere, »Baptizari infantes, non in remissionem peccatorum, sed in regna celorum; iuxta illud quod scriptum est in Euangelio, Nisi quis renatus fuerit ex aqua et Spiritu, non potest intrare in regna celorum.« Tertium quoque ad eumdem Marcellinum, contra eos qui dicunt , »Posse hominem sine peccato esse, si uelit, absque Dei gratia [1 1Kb] .« Et quartum nuper ad Hilarium contra doctrinam tuam multa peruersa fingentem. Alios quoque specialiter tuo nomine cudere dicitur, qui nondum in nostras uenere manus. Unde supersedendum huic labori censeo, ne dicatur mihi illud Horatii, »In siluam ne ligna feras« . Aut enim eadem diceremus ex superfluo: aut si noua uoluerimus dicere, a clarissimo ingenio occupata sunt meliora.





DE PALAESTINA SYNODO APUD DIOSPOLIM IN CAUSA PELAGII CELEBRATA MENSE DECEMBRI, ANNO CHRISTI 415  .


Augustinus, in libro 2 Retractationum, cap. 47.

In Oriente, hoc est in Syria Palestina, Pelagius a quibusdam catholicis fratribus ad episcopalia Gesta perductus, eisque absentibus qui de illo libellum dederant, quoniam ad diem synodi non potuerunt occurrere, ab episcopis quatuordecim auditus est, ubi eum dogmata ipsa damnantem, que inimica gratie Dei aduersus eum de libello legebantur, catholicum pronuntiarunt.


Idem, in libro de Gestis Pelagii, nn. 2, 5.

Denique in his que de libello quem dederant sancti fratres Heros et Lazarus, qui propter grauem  unius eorum egritudinem, presentes esse minime potuerunt, recitata sunt obiecta Pelagio, illud est primum, quod in libro suo quodam scribit, »Non posse esse sine peccato, nisi qui legis scientiam habuerit.« Quo recitato Synodus dixit: »Tu hoc edidisti, Pelagi?« At ille respondit: »Ego quidem dixi, sed non sicut illi intelligunt: non dixi, non posse peccare qui scientiam legis habuerit; sed adiuuari per legis scientiam ad non peccandum, sicut scriptum est, Legem in adiutorium dedit illis« . Hoc audito Synodus dixit: »Non sunt aliena ab Ecclesia que dicta sunt a Pelagio.« Legatur aliud capitulum. Et lectum est in eodem libro suo posuisse Pelagium, »Omnes uoluntate propria regi  , etc.


Idem, in libro contra Iulianum primo, n. 19.

Habemus alios orientales episcopos quatuordecim, Eulogium, Ioannem, Ammonianum, Porphyrium, Eutonium, Porphyrium, Fidum, Zoninum, Zobennum, Nymphidium, Chromatium, Iouinum, Eleutherium, Clematium, quos in uno loco simul inuentos in istum concessum introducere ualeamus; illos ipsos qui Pelagio  iudices presederunt, eumque ut homines, nullo ex altera parte urgente aduersario putantes catholicum, tanquam catholicum pronuntiarunt. Nisi enim in eorum conspectu audituque damnasset eos qui dicunt, »quod peccatum Ade ipsum solum leserit, et non genus humanum; et quod infantes nuper nati in eo statu sint, in quo Adam fuit ante peccatum; et infantes etiamsi non baptizentur, habere uitam eternam;« nullo modo inde nisi damnatus exisset.





SCRIPTIO CONTRA PELAGII ERRORES, EX AUGUSTINI EPISTOLA 186, NN. 31-33, AD PAULINUM, DECERPTA.

Necnon a Nicolao Carbachio ex Moguntiensi Ms. anno 1523, postque a Iacobo Sirmondo uulgata ex Corbeiensi codice, ubi exstat sub hocce titulo CAPITULA EXCERPTA EX GESTIS HABITIS CONTRA PELAGIUM HAERETICUM, et alia de libellis eius, que in PALAESTINA SYNODO sibi obiecta ipse damnare compulsus est.

Quod ad Ierusalem nolentem colligi filios suos Dominus clamabat, hoc nos clamamus aduersus eos qui filios Ecclesie colligi nolunt; nec saltem post iudicium quod de ipso Pelagio in Palestina factum est, corriguntur; de quo damnatus exisset, nisi obiecta sibi contra gratiam Dei dicta, que obscurare non potuit, ipse damnasset.

Preter illa enim que quomodo potuit, ausus est qualicumque ratione defendere, obiecta sunt quedam, que nisi remota omni tergi uersatione anathematizasset, ipse anathema factus esset. Obiectum est enim eum dicere: »1o Adam mortalem factum, qui siue peccasset, siue non peccasset, moriturus esset. 2o Et quod peccatum eius ipsum solum leserit, et non genus humanum. 3o Et quod infantes nuper nati in illo statu sint, in quo Adam fuit ante preuaricationem. 4o Et quod neque per mortem uel per preuaricationem Ade omne genus humanum moriatur, neque per resurrectionem Christi omne genus humanum resurgat. 5o Et infantes, etiamsi non baptizentur, habere uitam eternam. 6o Et diuites baptizatos, nisi omnibus abrenuntient, si quid boni uisi fuerint facere, non reputari illis, nec eos habere posse regnum Dei. 7o Et gratiam Dei atque adiutorium non ad singulos actus dari, sed in libero arbitrio esse, uel in lege atque doctrina. 8o Et Dei gratiam secundum merita nostra dari. 9o Et filios Dei non posse uocari, nisi omni modo absque peccato fuerint effecti. 10o Et non esse liberum arbitrium, si Dei indiget auxilio; quoniam in propria uoluntate habet unusquisque facere aliquid aut non facere. 11o Et uictoriam nostram non ex Dei adiutorio esse, sed ex libero arbitrio. 12o Et quod penitentibus uenia non detur secundum gratiam et misericordiam Dei, sed secundum meritum et laborem eorum, qui per penitentiam fuerint digni misericordia.«

Hec omnia Pelagius sic anathematizauit, quod satis Gesta ipsa testantur, ut nichil ad ea quoquo modo defendenda disputationis attulerit; unde fit consequens, ut quisquis sequitur illius episcopalis auctoritatem iudicii et ipsius Pelagii confessionem, hec tenere debeat, que semper tenuit catholica Ecclesia: 1o Quod Adam, nisi peccasset, non fuisset moriturus. 2o Quod peccatum eius non ipsum solum leserit, sed et genus humanum 3o Quod infantes nuper nati non sint in illo statu, in quo Adam fuit ante preuaricationem. 4o Ut ad ipsos pertineat etiam quod beatus ait Apostolus: Per unum hominem mors, et per unum hominem resurrectio mortuorum. Sicut enim in Adam omnes moriuntur, ita et in Christo omnes uiuificantur (I Cor. Xu, 21, 22. 5o Unde fit ut infantes non baptizati, non solum regnum celorum, uerum etiam uitam eternam habere non possint. 6o Ut confiteatur etiam diuites baptizatos, etiamsi diuitiis suis non careant, et sint tales quales ad Timotheum describit Apostolus dicens, Precipe diuitibus huius mundi, non superbe sapere neque sperare in incerto diuitiarum suarum, sed in Deo uiuo, qui prestat nobis omnia abundanter ad fruendum; diuites sint in operibus bonis, facile tribuant, communicent,  thesaurizent sibi fundamentum bonum in futurum, ut apprehendant ueram uitam : non eos regno Dei posse priuari. 7o Ut fateatur gratiam Dei et adiutorium etiam ad singulos actus dari. 8o Eamque non dari secundum merita nostra, ut uera sit gratia, id est, gratis data, per eius misericordiam qui dixit: Miserebor cui misertus ero, et misericordiam prestabo cui misericors fuero . 9o Ut fateatur filios Dei uocari posse illos qui quotidie dicunt, Dimitte nobis debita nostra : quod utique non ueraciter dicerent, si essent omnino absque peccato. 10o Ut fateatur esse liberum arbitrium, etiamsi diuino indiget auxilio. 11o Ut fateatur, quando contra tentationes concupiscentiasque illicitas dimicamus, quamuis et illic habeamus propriam uoluntatem, non tamen ex illa, sed ex adiutorio Dei nostram prouenire uictoriam. Non enim aliter uerum erit quod Apostolus ait: Non uolentis, neque currentis, sed miserentis est Dei . 12o Ut fateatur secundum gratiam et misericordiam Dei ueniam penitentibus dari, non secundum merita eorum; quandoquidem etiam ipsam penitentiam donum Dei dixit Apostolus, ubi ait de quibusdam, Ne forte det illis Deus penitentiam . Hec omnia simpliciter sine ullis fateatur ambagibus, si quis in auctoritatem catholicam et in ipsius Pelagii expressa ecclesiasticis gestis uerba consentit. Neque enim illa, que his sunt contraria, ueraciter anathematizata esse credendum est, nisi hec quibus sunt contraria, fide et corde teneantur, et aperta confessione promantur  .






DE CATHOLICORUM QUI SUB CURA HIERONYMI uIuEBANT uEXATIONE INCREDIBILI, A PELAGII FAUTORIBUS, POST ILLIUS IN IUDICIO PALAESTINO DAMNATIONEM FACTA.


Augustinus, in fine libri de Gestis Pelagii, n. 66.

De his autem que post hoc iudicium ibi a nescio quo cuneo perditorum, qui ualde in peruersum perhibentur Pelagio suffragari, incredibili audacia perpetrata dicuntur, ut Dei serui et ancille ad curam sancti Hieronymi presbyteri pertinentes, sceleratissima cede afficerentur, diaconus occideretur, edificia monasteriorum incenderentur, uix ispum ab hoc impetu atque incursu impiorum in Dei misericordia turris munitior tueretur; tacendum nobis potius uideo, et exspectandum quid illic fratres nostri episcopi de his tantis malis agendum existiment, a quibus eos dissimulare posse, quis credat? Impia quippe dogmata huiuscemodi hominum a quibuslibet Catholicis, etiam qui ab illis terris longe absunt, redarguenda sunt; ne ubicumque nocere possint, quo peruenire potuerint: impia uero facta, quorum cercitio ad episcopalem pertinet disciplinam, ubi committuntur, ibi potissimum a presentibus uel in proximo constitutis, diligentia pastorali et pia seueritate plectenda sunt.





DE EADEM, UT CREDITUR, uEXATIONE CATHOLICORUM A PELAGIANIS.


Innocentius papa, Ioanni episcopo Ierosolymitano.

Direptiones, cedes, incendia, omne facinus extreme dementie, generosissime sancte uirgines Eustochium et Paula deplorauerunt in locis Ecclesie tue perpetrasse diabolum: nomen enim hominis, causamque reticuerunt. Quod etsi ambiguum non sit a quo commissum, oportuit tamen custodire Germanitatem tuam, et gregi illius sollicitius prouidere, ne quid huiusmodi oriretur, quod cum aliorum periculo tua lacessit negligentia admittere in gregem Domini, et tales agnas incendio, armis et persecutionibus nudas, debiles, post suorum cedes et mortes uix uiuere audiuimus. Nihil mouet pietatem illam sacerdotii tui de tanta diaboli in te atque in tuos potestate admissa:  in te, inquam; prorsus enim sacerdotis grauitatem condemnat tantum nefas in Ecclesia fuisse completum. Ubi prouisiones tue? ubi certe, si casus euenerant, auxilia uel consolationes? Cum plus se adhuc metuere dicant, quam conqueruntur esse perpessas. Altius censerem, si essent aliquid de hac re mecum apertius collocute. uide, frater, antiqui hostis insidias; et spiritu boni rectoris peruigila, ut hec, que ad nos opinione magis quam accusatione manifesta delata sunt, uel corrigantur, uel retundantur; ne ius ecclesiasticum de labefactatis causis eum qui non defenderit, prestare compellat.


Idem, Hieronymo presbytero.

Nunquam boni aliquid contentionem fecisse in Ecclesia testatur Apostolus: et ideo hereticorum correptiones primum fieri iubet , magisque diuturna duci collatione. Que regula dum negligenter aspicitur, malum non uitatur, quod cauendum est; sed augetur. Tamen quoniam dolor gemitusque tuus ita quatit uiscera nostra, ut ratio non tractandi consulendique sit; primum constantie tue alloquor fidem. Pro ueritate quisque iniuria, aut, ut dicis, periculo percelletur, qui exspectat beatitudinem, multis sepe narrastis, et tue uerbis predicationis bene memorem commonemus. Itaque excitati tanta malorum scena, arripere auctoritatem Sedis apostolice ad omne comprimendum nefas festinauimus: sed in quem insurgeremus, nec nomine appellatum legimus, nec criminis aliqua ratione taxatum. Quod ergo possumus, condolemus. Si deposueris autem apertam manifestamque in homines aliquos accusationem, aut iudices competentes tribuam; aut si aliquid urgentius sollicitiusque a nobis fieri potest, non retardabo, fili dilectissime: tamen episcopo fratri meo Ioanni scripsi, ut circumspectius agat, ne quid circa Ecclesiam sibi creditam adhuc tale aliquid fiat, quale preuidere et propellere ne accideret, uel ne accidat, etiam ipsi fit et postea molestissimum.





SYNODI CARTHAGINENSIS, CONTRA PELAGII AC CeLESTII ERRORES AB EPISCOPIS PLUS SEXAGINTA NOuEM, AURELIO, NUMIDIO, ETC., CELEBRATAE, EPISTOLA AD INNOCENTIUM  SCRIPTA ANNO 416  .

1. Cum ex more ad Carthaginensem Ecclesiam solemniter uenissemus, atque ex diuersis causis congregata ex nobis synodus haberetur, compresbyter noster Orosius nobis litteras sanctorum fratrum et consacerdotum nostrorum dedit, Herotis et Lazari, quarum formam his constituimus esse subdendam. His ergo lectis Pelagium et Celestium auctores argui nefarii prorsus et ab omnibus nobis anathemandi erroris aduertimus. Unde factum est, ut recensendum peteremus, quid ante ferme quinquennium super Celestii nomine hic apud Carthaginem fuerit agitatum. Quo recitato, sicut ex subditis aduertere poterit Sanctitas tua, quamuis et iudicatio manifesta constaret, qua illo tempore episcopali iudicio excisum hoc tantum uulnus ab Ecclesia uideretur: nichilominus tamen id communi deliberatione censuimus, huiusmodi persuasionis auctores, quamuis et ad presbyterium idem Celestius postea peruenisse dicatur, nisi hec apertissime anathemauerint, ipsos anathemari oportere; ut si ipsorum non potuerit, saltem eorum qui  ab eis decepti sunt, uel decipi possunt, cognita sententia que in eos lata est, sanitas procuretur.

2. Hoc itaque gestum, domine frater, sancte Charitati tue intimandum duximus, ut statutis nostre mediocritatis etiam apostolice Sedis adhibeatur auctoritas, pro tuenda salute multorum, et quorumdam peruersitate etiam corrigenda. Id enim agunt isti damnabilibus disputationibus suis, ut non defendendo, sed potius in superbiam sacrilegam extollendo liberum arbitrium, nullum relinquant locum gratie Dei, qua Christiani sumus, qua et ipsum nostre uoluntatis arbitrium uere fit liberum, dum a carnalium concupiscentiarum dominatione liberatur, etc. Crebrius eos patimur in nos, et audacius insurgentes.

3. Si ergo Pelagius episcopalibus gestis, que in Oriente confecta dicuntur, etiam tue uenerationi iuste uisus fuerit absolutus; error tamen ipse et impietas, que iam multos assertores habet, per diuersa dispersos, etiam auctoritate apostolice Sedis anathemanda est, etc.

4. Paruulos etiam, propter salutem que per saluatorem Christum datur, baptizandos negant, ac sic eos mortifera ista doctrina in eternum necant, etc. Quanquam per Baptismum Christi etiam paruulorum fieri redemptionem, libello suo Celestius in Carthaginensi Ecclesia iam confessus est: sed multi qui eorum perhibentur esse uel fuisse discipuli, hec mala, quibus fundamenta christiane fidei euertere conantur, quacumque possunt, affirmare non cessant.

5. Unde etiamsi Pelagius Celestiusque correcti sunt, uel se ista nunquam sensisse dicunt, et quecumque scripta contra eos prolata fuerint sua esse negant, nec est quemadmodum de mendacio conuincantur: generaliter tamen quicumque dogmatizat et affirmat, humanam sibi ad uitanda peccata et Dei mandata facienda sufficere posse naturam, et eo modo gratie Dei, que sanctorum euidentius orationibus declaratur, aduersarius inuenitur; et quicumque negat paruulos per Baptismum Christi a perditione liberari, et salutem percipere sempiternam, anathema sit.





SYNODI MILEuITANAE, CONTRA EAMDEM PELAGII ET CeLESTII HAERESIM EODEM ANNO 416 HABITAE, A SEXAGINTA ET UNO EPISCOPIS, SILuANO, uALENTINO, ETC., EPISTOLA AD INNOCENTIUM PAPAM  .

1. Quia te Dominus gratie sue precipuo munere in Sede apostolica collocauit, talemque nostris temporibus prestitit, ut nobis potius ad culpam negligentie ualeat, si apud tuam uenerationem, que pro Ecclesia suggerenda sunt, tacuerimus, quam ea tu possis uel fastidiose uel negligenter accipere; magnis periculis infirmorum membrorum Christi pastoralem diligentiam, quesumus, adhibere digneris.

2. Noua quippe heresis et nimium perniciosa tentat assurgere inimicorum gratie Christi, etc.

3. Huius autem perniciosissimi erroris auctores esse perhibentur Pelagius et Celestius, quos quidem in Ecclesia sanari malumus, quam desperata salute ab Ecclesia resecari, si necessitas nulla compellat. Quorum unus, id est Celestius, etiam ad presbyterium in Asia dicitur peruenisse, etc. Pelagius uero, sicut a quibusdam fratribus nostris misse loquuntur epistole, Ierosolymis constitutus nonnullos fallere asseritur: uerumtamen multo plures qui eius sensus diligentius indagare potuerunt, aduersus eum pro gratia Christi et catholice fidei ueritate confligunt; sed precipue sanctus filius tuus, frater et compresbyter noster Hieronymus.

4. Hec ad Sanctitatem tuam de concilio Numidie scripta direximus, imitantes Carthaginensis Ecclesie et Carthaginensis prouincie cepiscopos nostros, quos ad Sedem apostolicam, quam beatus illustras, de hac causa scripsisse comperimus, etc.





QUINQUE EPISCOPORUM AURELII, ALYPII, AUGUSTINI, EuODII ET POSSIDII, EPISTOLA AD EUMDEM INNOCENTIUM  , SCRIPTA EODEM TEMPORE.


1. De conciliis duobus, prouincie Carthaginensis atque Numidie, ad tuam Sanctitatem a non paruo episcoporum numero subscriptas litteras misimus contra inimicos gratie Christi, qui confidunt in uirtute sua, et Creatori nostro quodammodo dicunt, Tu nos fecisti homines, iustos autem ipsi nos fecimus, etc. Familia ergo Christi que dicit, Quando infirmor, tunc fortis sum : et cui dicit Dominus eius, Salus tua ego sum ; suspenso corde, cum timore et tremore adiutorium Domini etiam per caritatem tue uenerationis exspectat.

2. Audiuimus enim esse in urbe Roma, ubi ille  diu uixit, nonnullos qui diuersis causis ei faueant; quidam scilicet quia eis talia persuasisse perhibetur; plures uero qui eum talia sentire non credunt; presertim quia in Oriente, ubi degit, gesta ecclesiastica facta esse iactantur, quibus putatur esse purgatus: ubi quidem si episcopi eum catholicum pronuntiarunt, non ob aliud factum esse credendum est, nisi quia se dixit Dei gratiam confiteri, etc.

3. Non agitur de uno Pelagio, qui iam forte correctus est, quod utinam ita sit; sed de tam multis, quibus loquaciter contendentibus, et infirmas aque ineruditas animas uelut uinctas trahentibus, firmas autem et in fide stabiles ipsa contentione fatigantibus, usquequaque iam plena sunt omnia. Aut ergo a tua ueneratione acciendus est Romam, et diligenter interrogandus, quam dicat gratiam, qua fateatur, si tamen iam fateatur, ad non peccandum iusteque uiuendum homines adiuuari; aut hoc ipsum cum eo per litteras agendum: et cum inuentus fuerit hanc dicere, quam docet ecclesiastica et apostolica ueritas, tunc sine ullo scrupulo Ecclesie, sine latibulo ambiguitatis ullius absoluendus est, tunc est reuera de eius purgatione gaudendum, etc.

4. Misimus Reuerentie tue librum, quem dederunt quidam religiosi et honesti adolescentes, serui Dei, quorum etiam nomina non tacemus; nam Timasius et Iacobus uocantur: qui, sicut audiuimus, et etiam nosse dignaris, ipsius Pelagii exhortatione, spem quam habebant in seculo reliquerunt, et nunc continentes Deo seruiunt. Qui cum eodem errore tandem aliquando per qualemcumque operam nostram Domino inspirante caruissent, protulerunt eumdem librum, Pelagii esse dicentes, et ut ei responderetur, impendio rogauerunt. Factum est; ad eosdem rescripta est ipsa responsio: agentes gratias rescripserunt. Utrumque misimus, et cui responsum est, et quod responsum est: et ne nimium essemus onerosi, signa fecimus his locis, ubi petimus inspicere non graueris, quemadmodum sibi obiecta questione, quod gratiam Dei negaret, ita respondit, ut eam esse non diceret, nisi naturam in qua nos condidit Deus, etc.

5. Unde et ad ipsum scriptam ab uno nostrum epistolam, ad quem per quemdam orientalem diaconum, ciuem autem Hipponensem, tanquam purgationis sue quedam scripta transmisit, tue Beatitudini potius credidimus dirigendam, melius iudicantes et petentes, ut eam ei mittere ipse digneris: sic enim eam legere potius non dedignabitur, magis in illa eum qui misit, quam qui scripsit attendens.

6. Illud uero quod dicunt, posse hominum esse sine peccato, et mandata Dei facile custodire si uelit, etc., quoquo modo se habeat ista questio, quia etsi non inuenitur homo in hac uita sine peccato, id tamen dicitur posse fieri per adiutorium gratie et Spiritus Dei, quod ut fiat conandum atque poscendum est, tolerabiliter in eo quisque fallitur, nec diabolica impietas, sed error humanus est, elaboranda et optanda affirmare, etiamsi quod affirmat non possit ostendere: id enim credit fieri posse, quod certe laudabile est uelle, etc.





INNOCENTII EPISTOLA  AURELIO ET CAETERIS EPISCOPIS CARTHAGINENSIS CONCILII RESCRIPTA DIE 27 IAN. AN. 417. 


1. In requirendo de his rebus, quas omni cum sollicitudine decet a sacerdotibus, maximeque a uero iustoque et catholico tractari concilio, antique traditionis exempla seruantes, et ecclesiastice memores discipline, nostre religionis uigorem non minus nunc in consulendo, quam antea cum pronuntiaretis, uera ratione firmastis, qui ad nostrum referendum approbastis esse iudicium, scientes quid apostolice Sedis. cum omnes hoc loco positi ipsum sequi desideremus Apostolum, debeatur, a quo ipse episcopatus et tota auctoritas nominis huius emersit, etc.

2. Gratulor igitur, fratres karissimi, quod per fratrem et cepiscopum nostrum Iulium litteras ad nos destinastis, etc.

3. Quisquis ergo huic assentiens uidetur esse sententie, qua dicat adiutorio nobis non opus esse diuino, inimicum se catholice fidei et Dei beneficiis profitetur ingratum. Nam nec nostra communione sunt digni, quam predicando taliter polluerunt, etc. Qui auellendi sunt longius, et ab Ecclesie procul remouendi uisceribus, ne diu inultus multa occupans, insanabilis post error increscat, etc. Separetur ergo a sano corpore uulnus insanum, etc.


Bene ualete, fratres.

Data sexto kalendas februarias  , post consulatum Theodosii Augusti septies, et Iunii Quarti uiri clarissimi.





EIUSDEM EPISTOLA RESCRIPTA SILuANO SENI, uALENTINO, ET CAETERIS EPISCOPIS SYNODI MILEuITANAE  .

1. Inter ceteras Romane Ecclesie curas et apostolice Sedis occupationes, quibus diuersorum consulta fideli ac medica disceptatione tractamus, frater et cepiscopus noster Iulius Dilectionis uestre litteras, quas ex Mileuitano concilio cura fidei propensiore misistis, mihi inopinanter ingessit; Carthaginensis etiam synodi querele parilis scripta subiungens, etc.

2. Noue hereseos nimirum fugiantur auctores. Quid enim acerbius in Deum fingere potuerunt, quam cum adiutoria diuina cassarent, causamque quotidiane precationis auferrent? Hoc est dicere, Quid mihi opus est Deo? etc.

3. Illud uero quod eos uestra Fraternitas asserit predicare, paruulos eterne uite premiis etiam sine Baptismatis gratia posse donari, perfatuum est. Nisi enim manducauerint carnem Filii hominis et biberint sanguinem eius, non habebunt uitam in semetipsis . Qui autem hanc eis sine regeneratione defendunt, uidentur mihi ipsum baptismum uelle cassare, cum predicant hos habere, quod in eos creditur nonnisi Baptismate conferendum, etc.

4. Quare Pelagium Celestiumque, id est, inuentores uocum nouarum, que, sicut dixit Apostolus, edificationis nichil, sed magis uanissimas consueuerunt parere questiones , ecclesiastica communione priuari, apostolici uigoris auctoritate censemus, etc. Simul autem precipimus, ut quicumque id pertinacia simili defensare nituntur, par eos uindicta constringat, etc. Hec igitur, fratres karissimi, in supra dictos maneat fixa sententia, etc.

5. Bene ualete, fratres. Datum sexto kalendas februaria  Honorio et Constantio uiris clarissimis consulibus.





EIUSDEM EPISTOLA RESCRIPTA QUINQUE EPISCOPIS, AURELIO, ALYPIO, AUGUSTINO, EuODIO ET POSSIDIO  .

1. Fraternitatis uestre litteras, plenas fidei, totoque  religionis catholice uigore firmatas, a duobus missas conciliis per fratrem et cepiscopum nostrum Iulium pergrato suscepimus animo, quod earum tenor omnisque contextio in consideratione quotidiane gratie Dei, et in eorum correctione qui contra sentiunt, integra ratione consistit; ut et illis omnem tollere possit errorem, et idoneum dato quouis nostre legis exemplo, quem sequi debeant, dignum possint prebere doctorem, etc.

Nam si Pelagius, quocumque restitit loco, eorum animos, qui facile uel simpliciter crederent disputanti, hac affirmatione decepit: seu hac illi in urbe sint , siue in quouis terrarum loco degant; Dei nostri misericordia gratiaque credimus quod facile corrigantur, audita eius damnatione qui fuerit pertinax et resistens huius dogmatis auctor inuentus, etc.

2. Nobis tamen nec persuaderi potest, eum esse purgatum; quamuis ad nos a nescio quibus laicis sint Gesta perlata, quibus ille et auditum se crederet et absolutum: que utrum uera sint dubitamus, etc. uerum cum sint aliqua in ipsis posita Gestis, que obiecta partim ille uitando suppressit, partim multa in se uerba retorquendo tota obscuritate confudit; aliqua magis falsis argumentis quam uera ratione, ut ad tempus poterat uideri, purgauit, negando alia, alia falsa interpretatione uertendo, etc. Unde non possumus illorum, nec culpare, nec approbare iudicium, cum nesciamus utrum uera sint Gesta, aut si uera sunt, illum constet magis subterfugisse, quam se tota ueritate purgasse, etc.

3. Librum sane, qui eius esse diceretur, nobis a uestra Charitate transmissum, euoluimus: in quo multa contra Dei gratiam legimus esse conscripta, multa blasphema, nichil quod placeret, et nichil pene quod non penitus displiceret, a quouis damnandum atque calcandum: cuius similia, nisi qui ista scripserat, nemo alter in mentem reciperet, atque sentiret, etc. Anathematizet ergo ista que sensit, etc.

4. Deus uos incolumes custodiat, fratres karissimi. Data sexto kalendas februarias  , post consulatum gloriosissimi Theodosii Augusti septies, et Iunii Quarti Palladii uiri clarissimi.





DE PELAGIANIS AB APOSTOLICA SEDE DAMNATIS.


Gennadius, in libro de Scriptoribus ecclesiasticis.

Innocentius urbis Rome episcopus scripsit decretum Occidentalium et Orientalium Ecclesiis aduersus Pelagium datum. Post quem successor eius papa Zosimus latius promulgauit.


Prosper, in Chronico, ad annum 416  .

Romane Ecclesie episcopatum trigesimus nonus suscipit Zosimus, anno uno, mensibus nouem, diebus nouem. Quo tempore Pelagianis iam a papa Innocentio predamnatis, Afrorum uigore et maxime Augustini episcopi scientia [1 1Kb] resistebatur.





DE PELAGII LITTERIS CUM LIBELLO FIDEI AD INNOCENTIUM PAPAM AB IPSO MISSIS, SED ZOSIMO REDDITIS.


Augustinus, in libro de Gratia Christi, nn. 32, 35, 36.

Pelagius et litteras nuper et libellum Romam fidei sue misit, scribens ad beate memorie papam Innocentium, quem defunctum esse nesciebat  . In his ergo litteris dicit, »Esse de quibus eum homines infamare  conantur: unum, quod neget paruulis Baptismi sacramentum, et absque redemptione Christi aliquibus celorum regna promittat; aliud. quod ita dicat posse hominem uitare peccatum, ut Dei excludat auxilium; et in tantum libero confidat arbitrio, ut gratie repudiet adiutorium,« etc. Sed ab his litteris Pelagius ad fidei sue librum uult transire lectorem . . . in quo ea de quibus non interrogabatur, multa disseruit . . . . Cum enim ab unitate Trinitatis usque ad resurrectionem carnis, quod ab illo nemo querebat, disputationem quantam uoluit terminasset: »Et Baptisma,« inquit, »unum tenemus, quod iisdem sacramenti uerbis in infantibus, quibus etiam in maioribus dicimus esse celebrandum,« etc. Sed de adiutorio gratie potius, etiam in libello fidei sue, quem Romam misit, quid Pelagius senserit attendamus. »Liberum,« inquit, »sic confitemur arbitrium, ut dicamus nos indigere Dei semper auxilio.«


Idem, in libro de Peccato Originali, nn. 19, 24.

Quomodo autem Pelagius tentauerit obrepere ad fallendum etiam apostolice Sedis episcopale iudicium in hac ipsa questione de Baptismate paruulorum, diligenter attendite. In litteris enim, quas Romam misit ad beate memorie papam Innocentium, quoniam in corpore eum non inuenerunt, et sancto pape Zosimo date sunt, atque ad nos inde directe, dicit »se ab hominibus infamari, quod neget paruulis Baptismi sacramentum, et absque redemptione Christi aliquibus celorum regna promittat,« etc. Iam uero in libro fidei sue, quem Romam cum ipsis litteris misit ad eumdem papam Innocentium, ad quem etiam epistolam scripserat, multo euidentius se ipsum tegendo nudauit, dicens: »Baptisma unum tenemus, quod iisdem sacramenti uerbis in infantibus, quibus etiam in maioribus dicimus esse celebrandum,« etc.; tanquam infantibus remissio peccatorum uerborum sonitu diceretur, non rerum ageretur effectu. uisus est tamen ad tempus, aliquid dicere quod fidei catholice conueniret: sed illam sedem usque in finem fallere non preualuit.





LIBELLUS FIDEI PELAGII, AD INNOCENTIUM AB IPSO MISSUS, ZOSIMO REDDITUS  . 

1. Credimus in Deum Patrem omnipotentem, cunctorum uisibilium et inuisibilium conditorem.

2. Credimus et in Dominum nostrum Iesum Christum, per quem creata sunt omnia, uerum Deum, unigenitum, et uerum Dei Filium, non factum, non adoptiuum; sed genitum, et unius cum Patre substantie, quod Greci dicunt , atque ita per omnia equalem Deo Patri, ut nec tempore, nec gradu, nec potestate possit esse inferior: tantumque confitemur esse illum qui est genitus, quantus est ille qui genuit. Non autem quia dicimus genitum a Patre Filium diuina et ineffabili generatione, aliquod ei tempus adscribimus; sed nec Patrem aliquando cepisse, nec Filium. Nec enim aliter confiteri possumus eternum Patrem, nisi confiteamur etiam ceternum Filium: ex Filio enim Pater dicitur, et qui semper pater fuit, semper Filium habuit.

3. Credimus et in Spiritum sanctum, uerum Deum ex Patre procedentem, equalem per omnia Patri et Filio uoluntate, potestate, eternitate, substantia. Nec est prorsus aliquis in Trinitate gradus, nichil quod inferius superiusue dici possit, sed tota Deitas sui perfectione equalis est; ut exceptis uocabulis que proprietatem personarum indicant, quidquid de una persona dicitur, de tribus dignissime possit intelligi.  Atque ut confutantes Arium unam eamdemque dicimus Trinitatis esse substantiam, et unum in tribus personis confitemur Deum; ita impietatem Sabelli declinantes, tres personas expressa sui proprietate distinguimus, non ipsum sibi Patrem, ipsum sibi Filium, ipsum sibi Spiritum sanctum esse dicentes; sed aliam Patris, aliam Filii, aliam Spiritus sancti esse personam: non enim nomina tantummodo, sed etiam nominum proprietates, id est, personas, uel, ut Greci exprimunt, , hoc est, subsistentias, confitemur. Nec Pater Filii aut Spiritus sancti personam aliquando excludit; nec rursus Filius aut Spiritus sanctus Patris nomen personamque suscipit: sed Pater semper Pater est, Filius semper Filius est, Spiritus sanctus semper Spiritus sanctus est. Itaque substantia unum sunt, personis e nominibus distinguuntur.

4. Ipsum autem Dei Filium, qui absque initio eternitatem cum Patre et Spiritu sancto possedit, dicimus in fine seculorum perfectum nostre nature hominem suscepisse ex Maria semper uirgine; et uerbum carnem esse factum, assumendo hominem, non permutando Deitatem; nec ut quidam sceleratissime opinantur, Spiritum sanctum dicimus fuisse pro semine, sed potentia ac uirtute Creatoris operatum. Sic autem confitemur in Christo unam Filii esse personam, ut dicamus duas esse perfectas atque integras substantias, id est, Deitatis et humanitatis, que ex anima continetur et corpore. Atque ut condemnamus Photinum, qui solum et nudum in Christo hominem confitetur; ita anathematizamus Apollinarem et eius similes, qui dicunt Dei Filium minus aliquid de humana suscepisse natura, et uel in carne, uel in anima, uel in sensu assumptum hominem his, propter quos assumptus est, fuisse dissimilem, quem absque sola peccati macula, que naturalis non est, nobis confitemur esse conformem. Illorum quoque similiter exsecramur blasphemiam, qui nouo sensu asserere conantur, a tempore sucepte carnis, omnia que erant Deitatis in hominem demigrasse; et rursum que erant humanitatis in Deum esse transfusa: ut  uideatur hac confusione utraque exinanita substantia, Deitatis scilicet et humanitatis, et a proprio statu in aliud esse mutata: qui tam Deum imperfectum in Filio, quam hominem confitentur; ut nec Deum uerum, nec hominem tenere credantur.

5. Nos autem dicimus susceptum ita a Deo Filio passibile nostrum, ut Deitas impassibilis permaneret. Passus est enim Dei Filius non putatiue, sed uere, omnia que Scriptura testatur, id est, esuriem, sitim, lassitudinem, dolorem, mortem, et cetera huiusmodi. Secundum illud passus est, quod pati poterat, id est, non secundum illam substantiam quam assumpsit, sed secundum illam que assumpta est. Ipse enim Dei Filius secundum Diuinitatem impassibilis est ut Pater, incomprehensibilis ut Pater, inuisibilis ut Pater, inconuertibilis ut Pater. Et quamuis propria persona Filii, id est, Dei uerbum suscepit passibilem hominem; ita tamen eius habitatione secundum suam substantiam Deitas uerbi nichil passa est, ut tota Trinitas, quam impassibilem confiteri necesse est. Mortuus est ergo Dei Filius secundum Scripturas, secundum id quod mori poterat. Resurrexit tertia die. Ascendit in celum. Sedet ad dexteram Dei Patris, manente eadem natura carnis, in qua natus et passus est, in qua etiam resurrexit: non enim exinanita est humanitatis substantia, sed glorificata, et in eternum cum Deitate mansura. Accepta ergo a Patre omnium potestate que in celo sunt et in terra, uenturus est ad iudicium uiuorum ac mortuorum, ut et iustos remuneret, et puniat peccatores.

6. Resurrectionem etiam carnis confitemur et credimus, ut dicamus, nos in eadem in qua nunc sumus ueritate membrorum esse reparandos; qualesque semel post resurrectionem fuerimus affecti, in perpetuum permansuros. Unam esse uitam sanctorum omnium,  sed premia pro labore diuersa; e contrario pro modo delictorum, peccatorum quoque esse supplicia.

7. Baptisma unum tenemus, quod iisdem sacramenti uerbis in infantibus, quibus etiam in maioribus, asserimus esse celebrandum. Hominem, si post Baptismum lapsus fuerit, per penitentiam credimus posse saluari.

8. Nouum et uetus Testamentum recipimus in eo librorum numero, quem sancte catholice Ecclesie tradit auctoritas.

9. Animas a Deo dari credimus, quas ab ipso factas dicimus; anathematizantes eos qui animas quasi partem diuine dicunt esse substantie. Eorum quoque condemnamus errorem, qui eas ante peccasse uel in celis conuersatas fuisse dicunt, quam in corpora mitterentur.

10. Exsecramus etiam eorum blasphemiam, qui dicunt, impossibile aliquid homini a Deo preceptum esse, et mandata Dei non a singulis, sed ab omnibus in commune posse seruari: uel qui primas nuptias cum Manicheo, uel secundas cum Cataphrygis damnant.

11. Anathematizamus etiam illos qui Dei Filium necessitate carnis mentitum esse dicunt, et eum propter assumptum hominem non omnia facere potuisse que uoluit.

12. Iouiniani quoque damnamus heresim, qui dicit nullam in futuro meritorum esse distantiam, nosque eas ibi habituros esse uirtutes, quas hic habere neglexerimus.

13. Liberum sic confitemur arbitrium, ut dicamus nos semper Dei indigere auxilio; et tam illos errare qui cum Manicheis dicunt hominem peccatum uitare non posse, quam illos qui cum Iouiniano asserunt hominem non posse peccare; uterque enim tollit libertatem arbitrii. Nos uero dicimus, hominem semper et peccare, et non peccare posse; ut semper nos liberi confiteamur esse arbitrii.

14. Hec est fides, papa beatissime, quam in Ecclesia catholica didicimus, quamque semper tenuimus et tenemus. In qua si minus perite, aut parum caute aliquid forte positum est, emendari cupimus a te, qui Petri et fidem et sedem tenes. Sin autem hec nostra confessio Apostolatus tui iudicio comprobatur; quicumque me maculare uoluerit, se imperitum, uel maleuolum, uel etiam non catholicum, non me hereticum comprobabit.





DE CeLESTII LIBELLO, QUEM ROMAE ZOSIMO DEDIT,


Augustinus, in libro de Peccato Originali, n. 26, et nn. 5, 7.

1. In libello quem Rome dedit, cum fidem suam a Trinitate unius Deitatis usque ad resurrectionem qualis futura est mortuorum, de quibus eum nullus interrogauerat, et unde illi nulla questio mouebatur, quantum dicere libuit, explicasset; ubi ad id quod agebatur eius sermo peruenit: Si que uero, inquit, preter fidem questiones nate sunt, de quibus esset inter plerosque contentio; non ego quasi auctor alicuius dogmatis definita hec auctoritate statui, sed ea que de Prophetarum et Apostolorum fonte suscepi, uestri Apostolatus offerimus probanda esse iudicio; ut si forte ut hominibus quispiam ignorantie error obrepsit, uestra sententia corrigatur. Nempe perspicitis id eum egisse hac prelocutione premissa, ut si quid in illo apparuisset erroris, non in fide, sed in questionibus que sunt preter fidem, uideretur errasse.

2. In libello autem quem Rome edidit, qui gestis ibi ecclesiasticis allegatus est . . . uerba eius ista sunt: Infantes autem, inquit, debere baptizari in remissionem peccatorum, secundum regulam uniuersalis Ecclesie, et secundum Euangelii sententiam confitemur: quia Dominus statuit regnum celorum nonnisi baptizatis posse conferri;  quod quia uires nature non habent, conferri necesse est per gratie largitatem.

3. Celestius adiungit et dicit: In remissionem autem peccatorum baptizandos infantes non idcirco diximus, ut peccatum ex traduce firmare uideamur: quod longe a catholico sensu alienum est. Quia peccatum non cum homine nascitur, quod postmodum exercetur ab homine: quia non nature delictum, sed uoluntatis esse monstratur. Et illud ergo confiteri congruum, ne diuersa Baptismatis genera facere uideamur; et hoc premunire, necessarium est, ne per mysterii occasionem, ad Creatoris iniuriam malum, antequam fiat ab homine, tradi dicatur homini per naturam, etc. Sed multum misericors memorate  Sedis antistes  , ubi eum uidit ferri tanta presumptione precipitem, tanquam furentem, donec si fieri posset, resipisceret, maluit eum sensim suis interrogationibus et illius responsionibus colligare, quam districta feriendo sententia in illud abruptum, quo iam propendere uidebatur, impellere. Ideo autem non dixi aperte, ceciderat; sed, propendere uidebatur; quia superius in eodem libello suo de huiusmodi questionibus locuturus ante predixerat: Si forte ut hominibus quispiam ignorantie error obrepsit, uestra sententia corrigatur.





ZOSIMI PAPAE EPISTOLA AD AFRICANOS EPISCOPOS DE CAUSA CeLESTII.

ZOSIMUS, AURELIO et uniuersis episcopis per Africam constitutis, dilectissimis fratribus, in Domino salutem.

1. Magnum pondus examinis magna desiderant, ut non sit rebus ipsis que geruntur, inferior libra iudicii. His accedit apostolice Sedis auctoritas, cui in honorem beatissimi Petri Patrum decreta peculiarem quamdam sanxere reuerentiam. Orandum igitur, et incessanter orandum, ut continua gratia perennique adiutorio Dei, ex hoc fonte in totum orbem pax fidei et catholice societatis nullis nubibus interfuscata mittatur: caritas enim, que, sicut scriptum est, Deus est , perfecta plenitudinis abundantia gratulatur, cum, si quid suspicionis habuerit, uel fidei intentione sollicita, uel in longum producta contentione, aut emendatione corrigitur.

2. Celestius presbyter nostro se ingessit examini, expetens ea que de se apostolice Sedi aliter quam oportuit essent inculcata, purgari. Et licet multe occupationes maioribus uinculis ecclesiasticorum negotiorum curam nostram sollicitudinemque distraherent: tamen ne Fraternitatis [1 1Kb] uestre de aduentu ac discussione predicti diutius penderet exspectatio, posthabitis omnibus, die cognitionis resedimus in sancti Clementis basilica , scilicet ut ad salutiferam castigationem, tanti sacerdotis auctoritas presenti cognitioni esset exemplo.

3. Omnia igitur, que prius fuerant acta discussimus, sicut Gestorum huic epistole coherentium instructione discetis. Intromisso Celestio, libellum eius, quem dederat, fecimus recitari: nec hoc contenti, utrum hec que scripsisset, corde loqueretur, an labiis, sepenumero explorauimus; cum de occultis animorum solius Dei nostri possit esse iudicium, cui non tantum cogitata, sed cogitanda iam presto sunt. Quid uoces eius contineant, compendiosius duximus a Sanctitate uestra legendo cognosci. Unum sane mouet nos, ut cum in presenti ibi Celestium habueritis, nichil liquido iudicatum sit. Ad litteras Herotis et Lazari priori relatione destinatas, equidem ob feruorem  fidei prefestinatum esse, promptissimum est. Sed cum de his interrogaretur, asseruit nullum sibi de talibus contentionibus unquam cum ante dictis fuisse sermonem; nec ante sibi, quam de se scriberent, uisu fuisse compertos; Lazarum sane in transitu cognitum; Herotem uero, etiam satisfactione interposita, quod secus de ignoto et absente sensisset, cum gratia recessisse. Tam caduco ac nullo fundamine criminationis ignote, procul dubio e re fuit [1 1Kb] , ut de persona talium, que tam uentosa et leuis exstiterat, quereretur, si saltem illis loci sui ratio uiteque constaret, ut fides absentibus in absentes debuerit adhiberi, tantumque pondus in litteris eorum esset, ut auctoritatem testimonii mererentur. Patuit hos inobseruatis ordinationibus, plebe cleroque contradicente, ignotos, alienigenas, intra Gallias sacerdotia uindicasse, quibus se ipsi propria abdicauere sententia; nosque, licet et alia, tamen eorum de se penitudinem secuti sacerdotali eos loco et omni communione submouimus. Satis urget causam a talibus processisse per litteras, in absentis eius accusationem, qui se presens tuetur, qui exponit fidem, qui prouocat accusantem.

4. Nunquam piguit in melius retorsisse iudicium. Adolescens et sancti Spiritus exsecutor, Susannam seniorum falsitate damnatam inuenit innocentem: reducitur a suppliciis casta per puerum, que per grandeuos fingitur impudica . Non ergo omni, sicut cautum est, spiritui credendum : sed diu appensius examinandum est, presertim de fide hominis, ubi status eius et uita perpetua est. Nec Salomonem fefellit in puerperii rixamentis indago: non enim duabus feminis inter se iurgantibus, unum pignus induxit; sed ibi arbiter fide cunctabundus inuenit, ubi uere pietatis affectum intellexit . Per quam rarum sit, ut longa et castigata cunctatio non ad ueri cubile perueniat. Optime mentis indicium est, praua difficilius credere: nam plerique quorum de se bone confessioni pigrius adhibetur fides, in illius erroris abruptum necessitate coguntur; et irremediabile uulnus efficitur, quod desperatur sanari.

5. Unde in presenti causa nichil precox immaturumque censuimus, sed innotescere Sanctitati uestre, super absoluta Celestii fide, nostrum examen: cui etiam prior libellus ab eo intra Africam testimonio apud uos esse debuisset, ne inexploratis famaque iactantibus tam facile crederetur. Quare intra secundum mensem aut ueniant, qui presentem redarguant aliter sentire, quam libellis et confessione contexuit; aut nichil, post hec tam aperta et manifesta que protulit, dubii Sanctitas uestra resedisse cognoscat. Ipsum sane Celestium, et quoscumque qui eo tempore ex diuersis regionibus aderant sacerdotes, admonui, has tendiculas questionum et inepta certamina, que non edificant, sed magis destruunt, ex illa curiositatis contagione profluere, dum unusquisque ingenio suo et intemperanti eloquentia, seu scriptura abutitur, cum in hoc etiam magnorum uirorum nonnunquam, cum ipsis auctoribus, scripta periclitentur post permultam temporum seriem interpretantis arbitrio, ut diuine predictum sit, Ex multiloquio non uitari peccatum : et sanctus Dauid postularet circumstantiam labiis suis, orique custodiam .

6. Charitatem uestram tam apostolice Sedis auctoritate, quam mutua amoris affectione commoneo, ut iam ingenia uestra se sanctarum omnium Scripturarum que secundum traditionem Patrum atque maiorum prescripte sunt, preceptis obseruationibusque subiiciant. Quid illic non abundans? quid non Dei spiritu et uocibus plenum sit? nisi libet unumquemque plus sibi credere, suoque de se uti iudicio. Data . . . . . .  Honorio Augusto undecies et Flauio Constant. consulibus  .





ZOSIMI PAPAE EPISTOLA AD AFRICANOS EPISCOPOS DE CAUSA PELAGII.

ZOSIMUS epscopus, AURELIO et uniuersis episcopis per Africam constitutis, dilectissimis fratribus, in Domino salutem.

1. Postquam a nobis Celestius presbyter auditus est, et quid de fide sentiret euidenter expressit, eademque, que in libello contulerat repetitis crebro professionibus roborauit, de eius nomine plenius ad Dilectionem uestram scripta direximus. Ecce epistolam Ierosolymitani episcopi Praylii  , qui in locum quondam sancti Ioannis  episcopus est ordinatus, accepimus, qui cause Pelagii enixius astipulator interuenit. Litteras quoque suas idem Pelagius purgationem continentes abundantissime misit, quibus et professionis sue fidem quid sequeretur, quidue damnaret, sine aliquo fuco, ut cessarent totius interpretationis insidie, cumulauit. Harum recitatio publica fuit: omnia quidem paria, et eodem sensu sententiisque formata, que Celestius ante protulerat, continebant. Utinam ullus uestrum, dilectissimi fratres, recitationi litterarum interesse potuisset. Quod sanctorum uirorum qui aderant gaudium fuit? que admiratio singulorum? uix fletu quidam se et lacrymis temperabant, tales etiam absolute fidei infamari potuisse. Estne ullus locus, in quo Dei gratia uel adiutorium pretermissum sit? quod quisquis potest preterea dicere, uel mente concipere; nec illi superne sententie subiectus, que de sancto Spiritu lata est, quod neque hic, neque in futuro uenia uel remissione donetur .

2. uideo etiam hunc Pelagium, Herote et Lazaro scribentibus, infamari. Itane, fratres dilectissimi, ad aures uestras, qui sint isti turbines Ecclesie uel procelle, nec opinione peruenit? Itane uos latuit uita horum atque damnatio? Sed quanquam specialis illos apostolice Sedis auctoritas omni communione submouerit, discite et in hac epistola, licet strictim, hominum mores. uetus Lazaro consuetudo est innocentiam criminandi. Per multa concilia in sanctum Britium cepiscopum nostrum Turonice ciuitatis diabolicus accusator inuentus est. A Proculo Massiliensi in synodo Taurini oppidi sententiam calumniatoris excepit. Ab eodem Proculo fit post multos annos sacerdos tyrannici iudicii defensor ciuitatis Aquensium, cum contrairet afflicto, in ipsum penetrale et sacerdotale solium sanguine innocentis pene respersum irrupit: stetitque in eo hactenus umbra sacerdotii donec in tyranno  imago staret imperii: quo loco post internecionem patroni sponte se exuit et propria cessione damnauit. De Herote uero omnia similia  , idem tyrannus  patronus, cedes turbe, presbyterorum contradicentium uincula et custodie, et totius ciuitatis afflictio [1 1Kb] , similis penitentia de abdicatione sacerdotii.

2. Mirum est, si isti laicum uirum ad bonam frugem longa erga Deum seruitute nitentem falsis litteris percellere noluerunt, qui in fratres et cepiscopos tanta machinati sunt, qui tot tempestates Ecclesie reddiderunt. Non decet episcopalem auctoritatem et precipue prudentiam uestram ad leuium susurronum scripta pendere. Ecce Pelagius Celestiusque apostolice  Sedi in litteris suis et confessionibus suis presto sunt. Ubi Heros? ubi Lazarus? erubescenda factis et damnationibus nomina  . Ubi illi adolescentes, Timasius et Iacobus, qui scripta quedam, ut asserebatur, protulerunt? uos coniicite, si qui talia in Sede apostolica confitentur, illa que de iisdem a prauis ac leuibus auctoribus, ac dubio rumore iactata sunt, oporteat credi. Amate pacem, diligite caritatem, studete concordie. Nam scriptum est: Diliges proximum tuum tanquam te ipsum . Qui magis alter alteri proximi sumus quam omnes qui in Christo unum esse debemus? Non omnis qui aures uestras uentus ingreditur, nuntius est ueri. Ideoque animo presule et in excubiis constituto semper opus est, ne totum fame, totum testibus liceat. Recensete sacras Litteras et diuina tabularia; maximam partem falsi testes occupauere, ubi sanctorum aut accusationem aut pericula reperimus: maximam dico, imo totam, cum in ipsum Dominum nostrum Saluatorem, totius mundi hostiam et pontificem salutarem, falsi testes insurrexerint, qui se eius blasphemiam audisse confingerent. Aestimate quid iam possit preterire fallacia, que in Deum fidei, imo in ipsam fidem ac ueritatem periuriis impetum fecit.

3. Hec ideo scripsimus, ut de cetero, si qui absentes minusque noti de quolibet talia ex libidine mentientur, fixi sint pedes uestri aduersus arietem fraudulentie. Unde et lucernam pedibus suis ac lumen semitis suis uir sanctus exorat : scilicet ne inter fallaces tenebras sint ceca nobis et errabunda uestigia. Et in Euangelio: Numquid lex nostra iudicat hominem, nisi ab ipso audierit prius et cogitauerit ? Etiam in ueteri Testamento: Non credas auditui uano, et non consenseris cum iniquo fieri testis iniustus. Et ne forte multitudini detrahentium ante examinationem iudicii crederetur, addit dicens: Non eris cum pluribus in malitia, et non accipies per eos peccatum . Et iterum alibi: Priusquam interroges, ne uituperes quemquam; et cum interrogaueris, corripe iuste . Et iterum: Que uiderint oculi tui loquere . Et in Actibus Apostolorum aduersus principes sacerdotum et seniores Iudeorum postulantes absentis Pauli apostoli damnationem, iustissimam sententiam gentilis Festus tribunus protulit, quam conuenit etiam nos in faciem credentium obiicere ad uerecundiam, dicens: Non est consuetudo Romanis, damnare aliquem hominem, priusquam is qui accusatur, presentes habeat accusatores, locumque defendendi accipiat ad abluenda crimina . Si hanc igitur moderationem extra septum fidei nostre positus tenuit; contra socerdotalem pudorem, indigna omnino credulitas est absentibus in absentes. Quotusquisque immunis inuenietur a uulnere, si ad omnem ferientis ictum credulum pectus aperitur? Doceat nos terrena moderatio, que secularibus arbitriis et causis primum de ipsis iudicibus eligendis repudiandisque sit et quanta cunctatio. Quot interposite dilationes? quoties adhibita comperendinatio, etiam sub ipso fine certaminis ampliare iudicia concessit innocenti reo? Confugitur ad mare et extramarina documenta, ut fides que in presenti plerumque arctioribus strangulatur angustiis, saltem eminus ueniat. Hec omnia mentior, nisi in patrocinium tuende innocentie reperta sint. Tolerabilius est enim innocentem quemlibet tardius inueniriquam cito pro nocente damnari.

4. Graue fuit Lazaro et Heroti, litterarum suarum pedissequos esse. An nesciebant Dilectionem uestram ad Sedem apostolicam relaturam? Huc certo calumnie compendio nauigassent. Ubi de episcopatu abdicando agitur, maria terraque lustrantur, nec ulla suffragia pretermittunt. Ubi uero innocentium fama percellitur. otiosi et delicati, siue accusatores, siue testes  in cubilibus  et lectulis suis litteris abutuntur; et totam Africam, uniuersumque tranquillum catholice serenitatis innubilant ad libidines suas due pestes. Ante tribunal Christi omnes stabimus: nemo illic abesse poterit, nec Domini, cuius immensitas omnibus locis ac rebus interuenit, declinare iudicium.

5. Si Deo nostro cordi fuit, propter oues perditas, uerbum carnem fieri, et ex Domino formam seruientis induere, ut diu interceptam redderet libertatem: sit uobis gaudium, eos quos falsi iudices criminabantur, agnoscere a nostro corpore et catholica ueritate nunquam fuisse diuulsos. Certe hoc quod nostra exspectatio desiderabat eluxit, ut damnanda damnarent et sequenda sequerentur. Si paterfamilias reditu filii gratulabatur, qui mortuus fuerat, et reuixit; perierat, et inuentus est; et iubebat in usum eius stolam mundam, hoc est, insigne candide mentis afferri et uitulum saginatum : quantum hec uberior exsultatio est fidei, non mortuos esse, nec periisse, de quibus falsa uulgata sunt? Misimus igitur ad Dilectionem uestram exemplaria scripturarum, quas Pelagius misit: quarum lectionem non ambigimus parituram esse uobis in Domino de absoluta eius fide letitiam. Data undecimo kalendas octobris.





DE ERRORE PALAESTINORUM EPISCOPORUM ET IPSIUS ZOSIMI PAPAE IN IUDICIO PELAGII SIuE CeLESTII.


Facundus episcopus Hermianensis, lib. 7, cap. 3.

Inuenient etiam Pelagium heresiarcham, a quo Pelagiani dicuntur, in iudicio Palestinorum episcoporum, que contra Christi gratiam sentiebat operientem, prauasque sententias suas uersutia interpretantem, per eamdem ignorantiam absolutum. Inuenient postremo beatum quoque Zosimum apostolice Sedis antistitem, contra sancti Innocentii decessoris sui sententiam, qui primus Pelagianam heresim condemnauit, fidem ipsius Pelagii, eiusque complicis Celestii, quem in Ecclesia Carthaginensi conuictum, atque appellantem apostolicam Sedem, et ipse gestis discusserat, tanquam ueram et catholicam laudantem, insuper etiam Africanos culpantem episcopos, quod ab illis heretici crederentur: cum, necdum ipsis Africanis episcopis dolos eorum multo manifestius detegentibus, memoratos Pelagium et Celestium putaret orthodoxos. Et tamen . . . . nec illos Palestinos episcopos et Zosimum hereticos credit Ecclesia, quia de hereticis bene senserunt; sed potius pro merito sue fidei catholicos iudicat et honorat: quoniam non debet crimini deputari simplicium non intellecta uersutia malignorum.





DE AFRICANO CONCILIO  DUCENTORUM QUATUORDECIM EPISCOPORUM CONTRA HAERESIM PELAGII ET CeLESTII, HABITO, UT CREDITUR, SUB FINEM AUTUMNI ANNI 417.


Prosper, in libro Responsionum ad Obiecta Gallorum, ad obiect. 8.

Et cum ducentis quatuordecim sacerdotibus, quorum constitutionem contra inimicos gratie Dei totus mundus amplexus est, ueraci professione, quemadmodum ipsorum habet sermo, dicamus, gratiam Dei per Iesum Christum Dominum, non solum ad cognoscendam, uerum etiam ad faciendam iustitiam, nos per actus singulos adiuuare; ita ut sine illa nichil uere sancteque pietatis habere, cogitare, dicere, agere ualeamus.


Idem, in libro contra Collatorem, n. 15.

Errauerunt  ducenti quatuordecim sacerdotes, qui in epistola quam suis constitutionibus pretulerunt, ita apostolice Sedis antistitem beatum Zosimum sunt allocuti: »Constituimus in Pelagium atque Celestium per uenerabilem episcopum Innocentium  de beatissimi apostoli Petri Sede prolatam manere sententiam, donec apertissima confessione fateantur, gratia Dei per Iesum Christum Dominum nostrum, non solum ad cognoscendam, uerum etiam ad faciendam iustitiam, nos per actus singulos adiuuari; ita ut sine illa nichil uere sancteque pietatis habere, cogitare, dicere, agere ualeamus.«


Prosper, in Chronico, ad annum 418.

Hoc tempore Constantius  seruus Christi ex uicario Rome habitans, et pro gratia Dei deuotissime Pelagianis resistens, factione eorumdem multa pertulit, que illum sanctis confessoribus sociauerunt. Concilio apud Carthaginem habito ducentorum quatuordecim episcoporum ad papam Zosimum synodalia decreta perlata: quibus probatis  per totum mundum heresis Pelagiana damnata est.





PAULINI DIACONI LIBELLUS ZOSIMO PAPAE OBLATUS CONTRA CeLESTIUM  .

1. Beatitudinis tue iustitiam obsecro, domine Zosime, papa uenerabilis. Nunquam fides uera turbatur, et maxime in Ecclesia apostolica, in qua praue fidei doctores, ut deprehenduntur facile, ita ueraciter puniuntur, ut moriantur in illis, nisi correxerint, quod deterius perpetrarant; ut in illis uera sit fides, quam Apostoli docuerunt et Romana cum omnibus catholice fidei doctoribus tenet Ecclesia. Quod si, ut ceteri auctores hereseos, qui, iamdudum ab apostolica Sede uel a Patribus iudicati, et extra sinum matris catholice Ecclesie effecti, perpetua morte pereunt; etiam hi qui nunc deprehensi sunt uel deprehendentur, in perfidia sua permanent; spirituali gladio, quo interimantur, tradantur: ut nunc Pelagius Celestiusque, qui a beate memorie precessore tue Beatitudinis papa Innocentio  damnati sunt.

2. Cuius sententiam secuta Beatitudo tua, Celestio, cum a Sede apostolica audiretur, inter cetera precepit his uerbis: »Damnas ergo illa omnia que in libello Paulini continentur, hoc est, de questionibus?« Et in alio loco: »Cognouisti quales litteteras dederit Sedes Apostolica ad fratres et cepiscopos Africane prouincie?« Et adiectum: »Damnas illa omnia que damnauimus, et tenes que tenemus?« Et iterum: »Illa omnia damnas, que iactata sunt de nomine tuo?« Et iterum: »uel ea que in libello suo exposuit Paulinus?« Et cum me, diceret, posse ex his que illi obiecta sunt, hereticum approbari: sancto repletus Spiritu, apostolica auctoritate respuisti insanientis et calumniantis uerba, huiusmodi proferendo sententiam, qua ipse catholicus approbarer, illum si sanari uellet, curares; que huiusmodi est: »Nolo nos circuitu ducas: damnas ea omnia que tibi obiecta a Paulino, siue per famam iactata sunt?« Cui non sufficit ita sententia? Quis hanc tam salubrem, tam amplectibilem, tam piam respueret alius, nisi qui a fide deuius est? Et ille qui superius professus fuerat, se quecumque illi obiecta fuerant, si contra fidem uindicares, esse damnaturum; audit, Damna: et non solum non damnat, sed ad iniuriam tantam Sedis contendit. Unde non ignorat iam Ecclesia Romana reum suum, qui tam audaci spiritu ausus est contradicere, et non damnare que Beatitudo tua damnari decreuit.

3. Ego tamen Deo et Christo Domino gratias ago, quod Ecclesie sue causam ita agi uoluit, ut Sedes apostolica, a qua oportuit ore duorum Pontificum heresim condemnari, ea damnanda precepit, que a me Celestio fuerant obiecta: cuius ego non damnationem, sed correctionem semper optaui et opto: cui  nunc iam non mecum, sed cum uniuersa Dei Ecclesia causa est, sicut data ad Beatitudinem tuam scripta testantur; cum contra apostolicam sententiam uenire nititur, negando originale peccatum, quod in omnes homines pertransiit, et usque ad finem mundi tenet hereditatem Ade illius, qui primus peccauit: quod in infantibus nisi per sacramentum Baptismi dimittitur, uitam eternam et regnum celorum habere non possunt. Contra que etiam magister suus litigat Pelagius, qui illa ipsa damnauit in iudicio Orientali, que iste in Sedis apostolice cetu conatur astruere. Habet aduersum se etiam ueteres Ecclesiarum doctores catholicos plurimos, orientales et occidentales, meridiane partis et septentrionalis, qui in libris suis illum de originali peccato  possunt docere. Habet beatum Cyprianum martyrem, beatum Ambrosium confessorem, Gregorium Nazianzenum, beatum papam Innocentium. Habet etiam nunc, qui in corpore sibi colluctentur, si ille tamen hos tanto certamini habiles iudicat, aut certe qui uos sequi debeat, si uult magis recta discere, quam praua docere, habet  Beatitudinem tuam, cuius illum oportuerat obedire sententie, cum audiret, Damna. Habet postremo ipsos lactentes, quibus misereri debeat, si sibi non uult; quibus, ut uerbis martyris utar, non propria, sed aliena dimittuntur peccata .

4. Unde oro beatum Apostolatum tuum, ut hunc meum libellum suscipi iubeas, quo gratias referam tante Sedi, et sententiis iustissimis pro parte mea latis: quem idcirco direxi, quia me licet [1 1Kb] sermone Basiliscus subdiaconus a tua Beatitudine cum Gestis Sedis apostolice directis, Carthagine conuenit quarto nonas nouembris die, ut adessem ad apostolicam Sedem, et tue iudicio Sanctitatis: ad quam me fugisse, suggestum est; nec defuturum fore, promittere, si aduersum me et non pro me fuisset lata sententia. Ubi tunc igitur nichil agere potui, quia is qui ad Sedem apostolicam prouocauerat, defuit, quem oportuerat utique merita sue appellationis astruere: maxime cum nichil agente appellatore, secundum etiam humanas leges, superior est semper ille qui uicit. Quid enim iam mea intererat, ut etiam apud uestram Reuerentiam praue eius doctrine astipulator existeret, de quo congaudere possem, si damnatis his que illi a me obiecta fuerant, sic ea per apostolice Sedis iudicium roborari, meruisset absolui, nec prius se ordinari quam purgari pateretur? Sed uulpecula fraudibus fuit semper studens, ingenium suum mutare nescit. Non se credidit posse deprehendi; quoniam confidentiam semper in foueis habuit, in quibus demersum caput conscientie sue nititur occultare. Quod iam diutius latere non potuit; sed manifestius publicatum, spirituali per tuam Beatitudinem gladio resecatur, ne amplius ferinis dentibus grex Domini secetur in partes, quem pastor bonus sollicita et peruigili cautela custodis. Hunc autem libellum direxi Beatitudini tue per Marcellinum subdiaconum Ecclesie Carthaginensis. Dat. sexto idus nouembris.





ZOSIMI PAPAE EPISTOLA AD AFRICANOS EPISCOPOS DE CAUSA CeLESTII.

ZOSIMUS, AURELIO ac ceteris qui in concilio Carthaginensi adfuerunt, dilectissimis fratribus, in Domino salutem.

1. Quamuis Patrum traditio apostolice Sedi auctoritatem tantam tribuerit, ut de eius iudicio disceptare nullus auderet, idque per canones semper regulasque seruauerit, et currens adhuc suis legibus ecclesiastica disciplina Petri nomini, a quo ipsa quoque descendit, reuerentiam quam debet exsoluat: tantam enim huic apostolo canonica antiquitas per [2 1Kb] sententias omnium uoluit esse potentiam, ex ipsa quoque Christi Dei nostri promissione, ut et ligata solueret, et soluta uinciret;  par potestatis data conditio in eos qui Sedis hereditatem, ipso annuente, meruissent. Habet enim ipse, cum omnium Ecclesiarum, tum huius maxime ubi sederat, curam, nec patitur aliquid priuilegii aut aliqua titubare aura sententie, cui ipsa sui nominis firma et nullis hebetata motibus constituit fundamenta, et que sine suo periculo temere nullus incesset. Cum ergo tante auctoritatis Petrus caput sit, e. sequentia omnium maiorum studia firmauerit, ut tam humanis quam diuinis legibus et disciplinis omnibus firmetur Romana Ecclesia, cuius locum nos regere et potestatem nominis obtinere non latet uos, sed nostis, fratres karissimi, et quemadmodum sacerdotes, scire debetis: tamen cum tantum nobis esset auctoritatis ut nullus de nostra possit retractare sententia, nichil egimus, quod non ad uestram notitiam nostris ultro litteris referremus; dantes hec fraternitati, ut in commune consulentes, non quia quid deberet fieri nesciremus, aut faceremus aliquid quod contra utilitatem Ecclesie ueniens displiceret; sed pariter uobiscum uoluimus habere tractatum de illo qui apud uos  fuerit accusatus, et ad nostram qui se assereret innocentem, non refugiens iudicium ex appellatione pristina, uenerit Sedem; accusatores suos ultro deposcens, et que in se crimina per rumorem falso dicebat illata condemnans. Omnem eius petitionem prioribus litteris, quas uobis misimus, putauimus ac nouimus explicatam; satisque illis scriptis, que ad illas rescripseratis, credimus esse responsum.

2. Sed post misse per Marcellinum subdiaconum uestrum epistole omne uolumen uoluimus: quo aliquando perlecto, ita totum litterarum comprehendistis textum, quasi nos Celestio commodauerimus in omnibus fidem, uerbisque eius non discussis, ad omnem, ut ita dicam, syllabam prebuerimus assensum. Nunquam temere, que sunt diu tractanda, sinuntur; nec sine magna deliberatione statuendum est, quod summo debet disceptari iudicio. Idcirco nouerit uestra Fraternitas, nichil nos post illas quas superius uel litteras [1 1Kb] uestras accepimus immutasse, sed in eodem cuncta reliquisse statu, in quo dudum fuerant, cum hoc nostris litteris uestre indicauimus Sanctitati, ut illa que a uobis ad nos missa erat obtestatio, remaneret. Subscripsi. Bene ualete. Data duodecimo kalendas apriles, Honorio Augusto duodecies consule. Accepta tertio kalendas maias  .





SACRUM RESCRIPTUM  CONTRA PELAGIUM ET CeLESTIUM.

Imperatores HONORIUS et THEODOSIUS Augusti, PALLADIO prefecto pretorio.

1. Ad conturbandam catholice simplicitatis lucem puro semper splendore radiantem, dolose artis ingenio nouam subito emersisse [2 1Kb] uersutiam peruulgata opinione cognouimus: que fallacis scientie obumbrata mendaciis et furioso tantum debacchata est luctamine, ut stabilem quietem celestis attrectaret fidei, dum noui criminis commenta inuenit, insignem notam plebeie estimans uilitatis sentire cum cunctis [3 1Kb] , ac prudentie singularis palmam fore communiter approbata destruere. Cuius impie commentationis auctores Pelagium Celestiumque percrebuit  exstitisse. Hi parenti cunctarum rerum Deo precipueque semper maiestati, intermine potenti, et ultra omne principium transeunti, tam trucem inclementiam sceue uoluntatis assignant, ut cum formandi mundi opificem curam sumeret, qualitatemque hominis struendi profunda spiritus conceptione libraret, fundati muneris fedum anteferret exordium et mortem promitteret nascituro [1 1Kb] . Non hanc insidiis uetiti fluxisse peccati, sed egisse penitus legem immutabilis constituti: ad declinandum lethi exitialis incursum nichil prodesse abstinentiam delinquendi, cuius uis ita putaretur adscripta, ut non possit aboleri deinceps. Primitiui hominis errorem, in quem capte mentis inops rationis cecitas irruisset, delapsum ad posteros non fuisse: tantumque apud eum, quem malesuade gratie infelix rapuisset illecebra, transgressionem interdicti exstitisse discriminis: cum euidens catholice legis omnifaria testetur auctoritas, illum interitus omnium fuisse uestibulum, quem diuine preceptionis sedulum liquet corrupisse mandatum; aliaque quam plurima, que sermo respuit, lex refutat, que pertesum sit recordari, etiam sub dispositione plectendi. Que maturato remedio et celeritate festina oportet intercipi; ne corroborato usu nequitie adolescentes uix ualeant cerceri. Siquidem aures mansuetudinis nostre recens fama perstrinxerit, intra sanctissimam urbem nostram, aliaque loca, ita pestiferum uirus quorumdam inoleuisse pectoribus, ut interrupto directe credulitatis tramite scissis in partes studiis asserendi, materia impacate dissensionis inducta sit; nouoque scandali fomite concitato, beatissime Ecclesie nutet attentata [2 1Kb] tranquillitas, aliis id, aliis aliud ancipiti interpretatione sectantibus: et absoluta sanctorum apicum claritas, ac dilucide quid sequi uniuersitas debeat explanans, pro captu uersipellis ingenii conturbat, quibusdam nouorum auctorum profanam mouentibus questionem: Palladi parens carissime atque amantissime.

2. Ob quam rem illustris auctoritas tua, uictura in omne euum lege nos statuisse cognoscat, ut pulsis ex urbe primitus capitibus dogmatis exsecrandi, Celestio atque Pelagio, si qui huiusce de cetero sacrilegii sectatores quibuscumque locis potuerint reperiri, aut de prauitate damnata aliquem proferre sermonem; a quocumque correpti ad competentem iudicem protrahantur. Quos, siue clericus, siue laicus fuerit, deferendi habeat potestatem, et sine proscriptione aliqua perurgendi, quos relicta communis scientie luce noue disputationis tenebras introferre deprehenderit contra apostolicam scilicet disciplinam euangelicamque claram et sine errore sententiam, uafra rudis secte calliditate pugnantes, inuoluentesque splendentem fidem ueri ambagibus disserendo. Hos ergo repertos ubicumque de hoc tam nefando scelere conferente, a quibuscumque iubemus corripi, deductosque ad audientiam publicam promiscue ab omnibus accusari; ita ut probationem conuicti criminis stilus publicus insequatur, ipsis inexorati exsilii deportatione damnatis. Decet enim originem uitii a conuentu publico sequestrari, nec in communi eos celebritate consistere, qui non solum facto nefario detestandi, uerum etiam exemplo uenenati spiritus sunt cauendi. Iuuat autem per omne imperium nostrum, qua mundus extenditur [3 1Kb] , huiusmodi promulgata diffundi: ne scientie fortasse dissimulatio pastum prestet errori atque impune se quisquam putet audere, quod condemnatum uigore publico se finxerit ignorare. Datum pridie kalendas maias, Rauenne D. D. N. N. Honorio duodecies, et Theodosio octies, Augustis consulibus  .





EXEMPLAR EDICTI IUNII QUARTI PALLADII.

Iunius Quartus Palladius, Monaxius, et Agricola  iterum prefecti pretorio edixerunt  . In Pelagium atque Celestium catholici dogmatis fidem sceuis tractatibus destruentes sententia principalis incaluit [1 1Kb] , ut uenerabili urbe submoti bonorum concilio mulctarentur. Hoc igitur omnes admoneri oportet edicto, ne quis sinistre persuasionis erroribus credulum prestet assensum. Et si sit ille plebeius ac clericus qui in caliginis huius obscena reciderit, a quocumque tractus ad iudicem sine accusatricis discretione persone, facultatum publicatione nudatus, irreuocabile patietur exsilium. Nam superna maiestas, ut colligit ex secreti ignoratione reuerentiam, ita ex inepte disputationis presumptione iniuriam.





CONCILIUM AFRICAE UNIuERSALE CARTHAGINE HABITUM ANNO 418 CONTRA HAERESIM PELAGII ET CeLESTII.

Gloriosissimis imperatoribus Honorio duodecies et Theodosio octies consulibus, calendis maiis, Carthagine in secretario Basilice Fausti, cum Aurelius episcopus in uniuersali concilio consedisset [2 1Kb] , astantibus diaconis, placuit omnibus episcopis, quorum nomina et subscriptiones indicte sunt, in sancta synodo Carthaginensis Ecclesie constitutis.

1o Ut quicumque dixerit, Adam primum hominem mortalem factum, ita ut, siue peccaret, siue non peccaret, moreretur in corpore, hoc est, de corpore exiret, non peccati merito, sed necessitate nature, anathema sit.

2o Item placuit, ut quicumque paruulos recentes ab uteris matrum baptizandos negat, aut dicit in remissionem quidem peccatorum eos baptizari, sed nichil ex Adam trahere originalis peccati, quod lauacro regenerationis expietur, unde sit consequens ut in eis forma Baptismatis in remissionem peccatorum non uera, sed falsa intelligatur, anathema sit. Quoniam non aliter intelligendum est, quod ait Apostolus, Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt , nisi quemadmodum Ecclesia catholica ubique diffusa semper intellexit. Propter hanc enim regulam fidei etiam paruuli, qui nichil peccatorum in semetipsis adhuc committere potuerunt, ideo in remissionem peccatorum ueraciter baptizantur, ut in eis regeneratione mundetur, quod generatione traxerunt.

3o Item placuit [3 1Kb] , ut si quis dicit, ideo dixisse Domiminum, In domo Patris mei mansiones multe sunt , ut intelligatur, quia in regno celorum erit aliquis medius, aut ullus alicubi locus, ubi beate uiuant paruuli, qui sine Baptismo ex hac uita migrarunt, sine quo in regnum celorum, quod est uita eterna, intrare non possunt, anathema sit. Nam cum Dominus dicat, Nisi quis renatus fuerit ex aqua et Spiritu sancto, non intrabit in regnum celorum ; quis catholicus dubitet, participem fieri diaboli eum, qui coheres esse non meruit Christi? Qui enim  dextera caret, sinistram procul dubio partem incurret.

4o Item placuit, ut quicumque dixerit, gratiam Dei, qua iustificamur per Iesum Christum Dominum nostrum, ad solam remissionem peccatorum ualere, que iam commissa sunt, non etiam ad adiutorium ut non committantur, anathema sit.

5o Item, quisquis dixerit, eamdem gratiam Dei per Iesum Christum Dominum nostrum propter hoc tantum nos adiuuare ad non peccandum, quia per ipsam nobis reuelatur et aperitur intelligentia mandatorum, ut sciamus quid appetere, et quid uitare debeamus, non autem per illam nobis prestari, ut quod faciendum cognouerimus, etiam facere diligamus, atque ualeamus, anathema sit. Cum enim dicat Apostolus, Scientia inflat, caritas uero edificat ; ualde impium est ut credamus, ad eam que inflat, nos habere gratiam Christi, et ad eam que edificat, non habere; cum sit utrumque donum Dei, et scire quid facere debeamus, et diligere ut faciamus, ut edificante caritate scientia non possit inflare. Sicut autem de Deo scriptum est, Qui docet hominem scientiam ; ita etiam scriptum est, Charitas ex Deo est .

6o Item placuit, ut quicumque dixerit, ideo nobis gratiam iustificationis dari, ut quod facere per liberum iubemur arbitrium, facilius possimus implere per gratiam, tanquam etsi gratia non daretur, non quidem facile, sed tamen possimus etiam sine illa implere diuina mandata, anathema sit. De fructibus enim mandatorum Dominus loquebatur, ubi non ait, Sine me difficilius potestis facere; sed ait, Sine me nichil potestis facere .

7o Item placuit, quod ait S. Ioannes apostolus, Si dixerimus quia peccatum non habemus, nos ipsos seducimus, et ueritas in nobis non est: quisquis sic accipiendum putauerit, ut dicat propter humilitatem non oportere dici, nos non habere peccatum, non quia uere ita est, anathema sit. Sequitur enim Apostolus, et adiungit: Si autem confessi fuerimus peccata nostra, fidelis est et iustus, qui remittat nobis peccata, et mundet nos ab omni iniquitate . Ubi satis apparet, hoc non tantum humiliter, sed etiam ueraciter dici. Poterat enim Apostolus dicere, Si dixerimus quia non habemus peccatum, nos ipsos extollimus, et humilitas in nobis non est: sed cum ait, Nos ipsos decipimus, et ueritas in nobis non est: satis ostendit eum qui dixerit se non habere peccatum, non uerum loqui, sed falsum.

8o Item placuit, ut quicumque dixerit, in oratione dominica ideo dicere sanctos, Dimitte nobis debita nostra , ut non pro se ipsis hoc dicant, quia non est eis iam necessaria ista petitio, sed pro aliis, qui sunt in suo populo peccatores: et ideo non dicere unumquemque sanctorum, Dimitte mihi debita mea, sed, Dimitte nobis debita nostra; ut hoc pro aliis potius, quam pro se iustus petere intelligatur, anathema sit. Sanctus enim et iustus erat apostolus Iacobus, cum dicebat, In multis enim offendimus omnes . Nam quare additum est, omnes; nisi ut ista sententia conueniret et Psalmo, ubi legitur, Non intres in iudicium cum seruo tuo, quoniam non iustificabitur in conspectu tuo omnis uiuens : et in oratione sapientissimi Salomonis, Non est homo qui non peccet : et in libro Iob, In manu omnis hominis signat, ut sciat omnis homo infirmitatem suam ? Unde etiam Daniel sanctus et iustus, cum in oratione pluraliter diceret, Peccauimus, iniquitatem fecimus; et cetera, que ibi ueraciter, et humiliter confitetur, ne putaretur  hec non de suis, sed de populi sui potius dixisse peccatis, postea dixit, Cum orarem, et confiterer peccata mea, et peccata populi mei Domino Deo meo : noluit dicere, peccata nostra, sed populi sui dixit, et sua, quia futuros istos, qui tam male intelligunt, tanquam propheta preuidit.

9o Item placuit, ut quicumque ipsa uerba dominice  orationis, ubi dicimus, Dimitte nobis debita nostra, ita uolunt a sanctis dici, ut humiliter, non ueraciter hoc dicatur, anathema sit. Quis enim ferat orantem, et non hominibus, sed ipsi Domino mentientem, qui labiis sibi dicit dimitti uelle, et corde dicit, que sibi dimittantur, debita non habere?





DE EODEM CARTHAGINENSI CONCILIO.


Photius, in Bibliotheca, cod. 53.

1. Lectus liber seu Synodus aduersus Pelagium et Celestium Carthagine in magna ecclesia Fausti habita, Honorio Occidentis imperii clauum tenente, Presedit in ea Aurelius episcopus et Dotianus Ptentesii [1 1Kb] prime sedis Byzacene prouincie: quibus adfuerunt uariis e prouinciis episcopi numero ducenti quatuor et uiginti. Damnat hec synodus anathemate eos qui assererent, Adamum mortalem esse conditum, non autem preuaricationis causa morte mulctatum. Similiter et eos qui recens natos infantes Baptismo non indigere dicerent, quod illos peccato originis ex Adamo non putarent obnoxios. Eos quoque qui affirmarent medio quodam loco paradisum inter et inferos non baptizatos infantes beate uiuere. Sex item alia his affinia capita, que Pelagianis et Celestianis fauent, anathematizat.

2. Scripserunt uero et Theodosius et Honorius imperatores contra eosdem hereticos ad Aurelium episcopum. Post hec etiam Constantinus [2 1Kb] , Placidie coniux, ualentiniani minoris pater, de Celestio heretico in exsilium pellendo scripsit decretum ad uolusianum Urbis prefectum. Qui quidem uolusianus sancte Melene [3 1Kb] patruus, cum gentibus quidem tunc sentiebat, sed dum eum mors legatum Constantinopoli agentem inuaderet, ad orthodoxam fidem transiit, baptizatusque est a beato Proclo Constantinopolitano: quo item tempore illam sanctam mulierem forte conuenit, cum ipsa ex Ierosolymis in reginam urbium aduenisset.

3. Scripsit et Leo Romanorum pontifex de Pelagianistis conuersis, oportere, si iam redeuntes recipi uelint, scriptis tabulis errorem suum detestari. In epistola quoque Celestini Romani pontificis ad Nestorium, iidem heretici reprehenduntur. Scripsit idem et ad Galliarum episcopos de fide beati Augustini, et contra eos qui heresis licentia nimis elati insolescerent. Scripsit etiam Hieronymus presbyter ad Ctesiphontem contra asserentes , seu contra Pelagium. Hic autem Pelagius monachus fuit Celestium discipulum nactus.





DE ZOSIMI SENTENTIA ATQUE TRACTORIA CONTRA PELAGIUM ET CeLESTIUM  .


Augustinus, in Epist. 190, ad Optatum, n. 23.

Nam ut iam uerbis utar, que in ipsa epistola beatissimi antistitis Zosimi leguntur: Fidelis Dominus in uerbis suis, eiusque Baptismus re ac uerbis, id est, opere, confessione, et remissione uera peccatorum, in omni sexu, etate, conditione generis humani eamdem plenitudinem tenet. Nullus enim, nisi qui peccati seruus est, liber efficitur, nec redemptus dici potest, nisi qui uere per peccatum fuerit ante captiuus, sicut scriptum est: »Si uos Filius liberauerit, uere liberi eritis« . Per ipsum enim renascimur spiritualiter, per ipsum crucifigimur mundo. Ipsius morte mortis ab Adam omnibus nobis introducte atque transmisse uniuerse anime illud propagine contractum chirographum rumpitur, in quo nullus omnino natorum, antequam per Baptismum liberetur, non tenetur obnoxius. In his uerbis apostolice Sedis tam antiqua atque fundata, certa et clara est catholica fides, ut nefas sit de illa dubitare christiano.


Prosper, in libro contra Collatorem, n. 15.

Sacrosancta beati Petri Sedes ad uniuersum orbem  pape Zosimi sic ore loquitur: Nos tamen instinctu Dei , ad fratrum et cepiscoporum nostrorum conscientiam omnia retulimus. Africani episcopi ad eumdem papam Zosimum rescribentes, cumque in sententie huius salubritate laudantes, aiunt: Illud uero quod in litteris tuis, quas ad uniuersos curasti esse mittendas, posuisti, dicens, Nos autem instinctu Dei , ad fratrum et cepiscoporum nostrorum conscientiam uniuersa retulimus; sic accepimus dictum, ut illos qui contra Dei adiutorium extollunt humani arbitrii libertatem, districto gladio ueritatis uelut cursim transiens amputares. Quid enim tam libero fecisti arbitrio, quam quod uniuersa in nostre humilitatis conscientiam retulisti? Et tamen instinctu Dei factum esse, fideliter sapienterque uidisti, ueraciter fidenterque dixisti. Ideo utique, quia preparatur uoluntas a Domino; et ut boni aliquid agant, paternis inspirationibus suorum tangit ipse corda filiorum. Quotquot enim Spiritu Dei aguntur, hi filii sunt Dei: ut nec nostrum sentiamus deesse arbitrium, et in bonis quibusque ac uoluntatis humane singulis motibus magis illius ualere non dubitemus auxilium  .


Ibidem, n, 57.

Africanorum conciliorum decretis beate recordationis papa Zosimus sententie sue robur annexuit, et ad impiorum detruncationem gladio Petri dexteras omnium armauit antistitum.





EPISTOLA IMPERIALIS AD AURELIUM CARTHAGINENSEM EPISCOPUM  .

Imperatores HONORIUS et THEODOSIUS, AURELIO episcopo, salutem.

Dudum quidem fuerat constitutum, ut Pelagius atque Celestius nefandi dogmatis repertores ab urbe Roma, ueluti quedam catholice ueritatis contagia pellerentur; ne ignorantium mentes sceua persuasione peruerterent. In quo secuta est clementia nostra iudicium Sanctitatis tue, quo constat eos ab uniuersis iusta sententie examinatione damnatos, etc. Data quinto iduum iuniarum, Rauenne, Monaxio et Plinta consulibus  . Eodem tenore etiam ad sanctum Augustinum episcopum data.





EPISTOLA AURELII CARTHAGINENSIS EPISCOPI AD UNIuERSOS EPISCOPOS PER BYZAGENAM ET ARZUGITANAM PROuINCIAM CONSTITUTOS, DE DAMNATIONE PELAGII ET CeLESTII. *

Dilectissimis ac desiderabilibus fratribus et consacerdotibus, DONATIANO prime sedis; IANUARIO, FELICI, PALATINO, PRIMIANO, GAIANO, et alii GAIANO, IANUARIO, uICTORINO, et ceteris per tractum prouincie Byzacene et Arzugitane constitutis, AURELIUS episcopus.

Super Celestii et Pelagii damnatione, eorumque dogmatibus, participem se sancta Dilectio uestra in plenario concilio fuisse commeminit, dilectissimi ac desiderabiles fratres. Sed quoniam pro honore Dei, in cuius manu cor regis est constitutum, gloriosissimorum principum christianorum fidem rectam et catholicam custodientium accessit auctoritas, quam per humilitatem meam uniuersis meis cepiscopis uoluit intimari: idcirco honorabilem Fraternitatem uestram missis exemplaribus instruere festinaui; ne in aliqua parte prouincie, supra dictorum serpentina persuasio, ab uniuersali Ecclesia totius orbis exclusa, fortasse subrepat. Ad hoc ergo tam necessaria constitutio christianorum principum Charitatem uestram latere non debuit, et ad me ab eis date littere uobis mitti debuere: quarum simul exemplaribus lectis, quemadmodum subscribere unusquisque uestrum debeat, Dilectio uestra cognoscat, siue quorum in synodalibus gestis subscriptio iam tenetur, siue qui non potuistis eidem plenario totius Africe concilio interesse: quo cum de supra dictorum hereticorum  damnatione omnium uestrum fuerit integrata subscriptio, nichil omnino sit, unde ullius dissimulationis, uel negligentie, uel occulte forsitan prauitatis aliqua uideatur merito remansisse suspicio.

Et alia manu: Opto fratres, bene uiuatis mei memores. Data kalendis augusti, Carthagine, Monaxio et Plinta consulibus  .





LIBELLUS FIDEI S. I. C.  SCRIPTUS, UT uIDETUR, A IULIANO, ET AD APOSTOLICAM SEDEM MISSUS  , NOMINE EPISCOPORUM QUI PELAGII AC CeLESTII DAMNATIONI SUBSCRIBERE DETRECTANTES PROuOCANT AD PLENARIAM SYNODUM.

1. Credimus in Deum Patrem omnipotentem, omnium uisibilium et inuisibilium conditorem.

2. Et in Dominum nostrum Iesum Christum Filium Dei uiui, per quem creata sunt omnia; non extrinsecus natum aut factum, sed de Patris substantia generatum, ex Deo uero uerum Deum: ut hoc sit ille qui genitus est, quod est ille qui genuit. Et quia Pater Deus sine ullo sibi patre, idcirco Filius de hoc Patre progenitus Patre inferior esse non potuit; non habens initium Filius, quia nec Pater profectum.

3. Credimus et in Spiritum sanctum, Deum uerum, ex Patre procedentem, equalem per omnia Patri et Filio, uoluntate, operatione, perpetuitate, substantia. Et distinguentes personas in proprietatibus nominum, Deitatem tamen Trinitatis inseparabilem confitemur: nichilque esse in Trinitate credimus, quod superius inferiusue dicatur; quia tota Trinitas potestate Deitatis et substantie unitate coniuncta est.

4. In plenitudine uero temporum missus Filius Dei, non maioris imperio potestatis, sed communione uoluntatis, fit uerbum caro: non ut per conuersionem Deus esse desineret, sed per assumptionem carnis inciperet homo esse, quod non erat; et ut ascenderet ad Deum homo, Deus descendit ad hominem. Nascitur ergo nobis ex Spiritu sancto et Maria semper uirgine, qui secundum Diuinitatem nunquam defuit Patri. Ex duabus igitur substantiis plenissimis atque perfectis, Dei et hominis, Iesum Christum Filium Dei accepimus, quem tam secundum Deitatem Patri, quam secundum humanitatem nobis confitemur fuisse conformem, absque sola peccati macula que naturalis non est. Illa uidelicet ratione, ut uniuersum mundum a peccatis, et exemplo reuocaret, et patiendo redimeret: dum peccatum, et quasi Deus ignoscendo aufert, et quasi homo per nature similitudinem quemadmodum de cetero uinci possit, ostendit.

5. Incipiens a baptismate Ioannis, quo baptizatus est, dandi exempli gratia, non sui, sicut quidam uolunt, causa peccati, sicut ipse ait ad Ioannem, Sine modo; sic enim oportet implere omnem iustitiam : subiecit se omnibus passionibus carnis, ferendo esuriem, sitim, lassitudinem, dolorem, mortem, et cetera huiusmodi; factus obediens usque ad mortem, mortem autem crucis . Secundum quod nos beatus Petrus edocuit dicens: Christus passus est pro nobis, nobis relinquens exemplum, ut sequamur uestigia eius; qui peccatum non fecit, nec dolus inuentus est in ore eius .

6. Hunc igitur credimus ob nostram salutem secundum carnem passum et sepultum, tertia die resurrexisse, et ut mortem destrueret, et ut nobis uiam resurrectionis aperiret. Ascendens in celos sedet ad dexteram Patris, humanitatis manente substantia, que non est exinanita, sed glorificata, et in eternum  cum Deitate mansura. Quem uenturum credimus ad uiuos et mortuos iudicandos. Cuius uirtute et exemplo omnem humanam carnem in eadem membrorum ueritate, qua a Deo facta est, credimus suscitandam, ut et peccatores penas, et iusti gloriam consequantur. Unam uitam sanctorum omnium fore; sed premia pro labore diuersa, et e contrario pro modo delictorum peccantium quoque esse supplicia.

7. Baptisma secundum exemplum Ecclesie et preceptum Dei, unum fatemur, quod omnibus simul etatibus necessarium ueraciter et tradimus, et tenemus; et ueniam peccatorum, ac regnum celorum dicimus inuenire neminem posse, nisi qui Baptismum fuerit consecutus. Eum qui post Baptismum peccauerit, per penitentiam credimus posse saluari.

8. Nouum et uetus Testamentum recipimus in illo librorum numero, quem catholice Ecclesie tradit auctoritas.

9. Diuine legis mandata, ob Dei iustitiam, possibilia dicimus; et fatemur uniuersa posse compleri per gratiam Christi, que omnibus bonis actibus adiutrix semper et comes est, et per liberum arbitrium hominis, quod et ipsum donum Dei est. Quam tamen gratiam Dei ita accipimus, ut nec sequatur nolentem, nec destituat obsequentem. Ut uero alter sit iustus, alter iniustus, hoc non diuina uoluntate, sed uitio fieri arbitramur humano. Diuersitatem enim hanc negauit ex Deo esse, qui dixit, quia Deus omnes homines uult saluos fieri, et ad agnitionem ueritatis uenire . Si ergo Deus uult omnes saluare, et non est personarum acceptio apud Deum ; iustissime per liberum arbitrium imputabitur unicuique peccatum, secundum quod scriptum est, Ante hominem bonum et malum, uita et mors; quod placuerit ei, dabitur illi . Consequens ergo est, ut confiteamur quod peccatores ideo sumus, non quia non ualemus, sed quia negligimus uitare peccatum. Ideoque statuta iudicii dies est, ut et bonus de labore premium capiat, et de contemptu malus supplicium non euadat.

10. Naturam hominis bonam et integram, utpote a bono Deo factam, esse testamur. Et omnem hominem a Deo fieri confitemur, dicente patriarcha, Numquid pro Deo ego sum, ut dem tibi filios ? et sic propheta nichilominus contestante, Et nunc, Domine, Abraham nescimus; tu enim es pater noster, et opera manuum tuarum nos omnes . Unde et Deus ad Ieremiam dicit: Priusquam te formarem in utero matris tue, noui te . Item in libro Machabeorum: Nescio, inquit, qualiter in utero meo apparuistis; neque enim ego spiritum donaui uobis, sed et singulorum membraturam non ipsa compegi . Iob quoque et ipsum concepti hominis exordium ad Deum refert, et sic ait: Nonne sicut lac me mulsisti, et sicut caseum me coagulasti, ossibus et neruis inseruisti me, cute desuper operuisti me, uitam et misericordiam dedisti mihi ? Sed et omnes diuine Scripture huiusmodi testimoniis sunt referte, que nunc causa breuitatis omisimus. Ad imaginem quoque Dei non solum factum hominem, sed et fieri confitemur, dicente Domino ad Ne: Qui effuderit sanguinem hominis, pro sanguine illius effundetur sanguis eius, quia ad imaginem Dei fecit hominem . Et Paulo apostolo similiter asserente: uir autem non debet uelare caput, quoniam imago et gloria Dei est . Iacobo quoque apostolo proclamante: In ipsa lingua benedicimus Deum, et in ipsa maledicimus homines, qui ad imaginem et similitudinem Dei facti sunt .

11. Nuptias Deo auctore dicimus esse conditas atque coniunctas, dicente Deo ad Ne: uos autem crescite, et multiplicamini, et implete terram. Et ne quis allegorie nebulis simplicem obumbrare uelit historiam, adiecit: Et multi estote super eam . Unde et Dominus in Euangelio Iudeis de repudio interrogantibus respondit: Moyses propter duritiem cordis uestri scripsit uobis preceptum hoc: ab initio autem non fuit sic. Qui enim fecit, masculum et feminam fecit eos,  et dixit: Propter hoc relinquet homo patrem et matrem, et adherebit uxori sue, et erunt duo in carne una. Et ne quis errantium diceret, Usurpandum id predixit potius, quam precepit; addidit, Quod ergo Deus coniunxit, homo non separet . Sanctus quoque Apostolus Christi magisterium sequens dicit: Honorabile connubium et thorus immaculatus; fornicatores autem et adulteros iudicabit Dominus . Et alibi: Qui dat uirginem suam nuptum, bene facit; et qui non dat, melius facit . Hinc enim laudanda uirginitas est, quia nuptiis, que bone sunt, prefertur: propria enim dignitate caret quidquid mali comparatione laudatur.

12. Quoniam igitur premisimus de bono nature, et benedictione, et honore coniugii, consequenter renuimus naturale peccatum, uel si quo alio uocabulo nuncupatur; ne creatori Deo omnium irrogemus iniuriam, dum aliquid ab illo cum peccato fieri potuisse contendimus: et testimonia Scripturarum eius falsitatis arguamus, que dicunt in ueteri Testamento: Non morientur patres pro filiis, et filii non morientur pro patribus; singuli pro suo delicto morientur . Et alius propheta: Quid uobis parabola ista in terra Isrel, dicentibus, Patres manducauerunt uuam acerbam, et dentes filiorum obstupuerunt? uiuo ego, dicit Dominus, si amplius dicetur parabola hec in Isrel: quoniam omnes anime mee sunt; quemadmodum anima patris, ita et anima filii, omnes mee sunt; anima que peccauerit, ipsa morietur. Item illic: Filius non accipiet iniustitiam patris sui, nec pater accipiet iniustitiam filii sui; iustitia iusti super ipsum erit. Item illic: Unumquemque secundum uiam ipsius iudicabo uos, domus Isrel, dicit Dominus . Et Apostolus: Omnes nos manifestari oportet ante tribunal Christi, ut referat unusquisque propria corporis, prout gessit, siue bonum, siue malum . Item idem: Unusquisque nostrum pro se rationem reddet Deo . Et alibi: Unusquisque nostrum suum onus portabit .

13. Sanctos autem ueteris Testamenti a Deo iustificatos, et eius iudicio sepe laudatos accusare non possumus, dicente Apostolo, Quis accusabit aduersus electos Dei? Deus qui iustificat, quis est qui condemnat ? et Domino in Euangelio contestante, Exquiretur a uobis omnis sanguis iustus, qui effusus est super terram, a sanguine Abel iusti usque ad sanguinem Zacarie . Unde et in alio loco ipse Dominus cum Prophetarum exemplo Apostolos ad patientiam roboraret: Gaudete, ait, et exsultate, quia merces uestra magna est in celis; sic enim persecuti sunt et Prophetas, qui fuerunt ante uos . Quodque his maius est, deos illos a Dauid propheta dictos suo testimonio comprobauit, dicens: Ergo si illos dixit deos ad quos sermo fiebat Dei, et non potest solui Scriptura; quem Pater sanctificauit, et misit in hunc mundum, uos dicitis, Blasphemas; quia dixi, Filius Dei sum . Constat namque eos per laborem proprium et Christi fidem iustificatos, siquidem preuiderunt Deum in carne esse uenturum; sicut Dominus ipse asserit dicens: Abraham pater uester exsultauit ut uideret diem meum, et uidit, et gauisus est . Et Apostolus ait: Et hi omnes testimonio fidei probati sunt. Et iterum: Fide Moyses grandis factus negauit se esse filium filie Pharaonis, eligens affligi cum populo Dei, quam temporalis peccati habere iucunditatem; maiores existimans diuitias thesauro Aegyptiorum improperium Christi: aspiciebat enim in remunerationem . Unde et alius apostolus: De qua, inquit, salute inquisierunt, qui ante nos fuerunt, que Prophete scrutantes, in quod uel quale tempus annuntiaret eis Spiritus Christi eas, que in Christo sunt, passiones, et posteriores glorias . Regnum quoque illos adepturos celorum ipse Dominus probat, cum dicit: Multi uenient ab Oriente et Occidente, et recumbent cum Abraham, Isaac, et Iacob in regno celorum; filii autem regni huius mittentur in tenebras exteriores . Igitur eligimus dicere cum propheta, Mihi autem nimis honorificati  sunt amici tui, Deus, nimis confortati sunt principatus eorum : quam cum errantibus, et sanctorum meritis et testimonio Dei ore temerario derogare.

14. His omnibus secundum regulam fidei catholice, et auctoritatem diuinarum Scripturarum rite confessis, consequenter omnes hereticos condemnamus: et precipue qui apud Latinos tam nomine proprio quam errore comperti sunt, quosque impietate sue assertionis horremus, id est, Arianos diuinam substantiam impie diuidentes: Sabellianos personarum proprietatem sceleratius confundentes: Eunomianos Filium Dei factum esse nullis exstantibus asserentes [1 1Kb] : Macedonianos Deitatem sancto Spiritui denegantes: Apollinaristas, eorumque similes, qui dicunt Dei Filium minus aliquid humane suscepisse nature: Nouatianos lapsis penitentiam denegantes: Iouinianistas, qui dicunt hominem post Baptismum nullo modo posse peccare: Manicheos etiam duo principia asserentes, id est, boni et mali; quique ex bono dicunt esse animam, ex malo uero carnem, et ob hoc compugnantia semper esse in utramque naturam. Eorum quoque similes, qui sub assertione naturalis peccati asserunt, nuptias ab auctore diabolo exstitisse, et illarum filios diabolice esse arboris fructus. Quique dicunt usque ad passionem Domini omnes, propter id, quod matrimonii uoluptate suscepti sunt, a diabolo iure equissimo esse possessos. uel qui Filium Dei a tempore passionis tantummodo generi humano dicunt cepisse prodesse. Quique asserunt in Baptismo non penitus peccata deleri. uel sanctos ueteris Testamenti cum peccato de hac luce migrasse confirmant. Qui etiam dicunt, hominem in peccatum necessitate precipitari. Sed et illud similiter exsecramur. Saluatorem necessitate carnis fuisse mentitum; et quod propter impedimentum carnis non omnia potuerit facere, que uolebat. Quique primas nuptias cum Manicheis, secundas cum Cataphrygis damnant. Qui etiam, nec cum gratia Dei dicunt peccata posse uitari.

15. Sed et si quis dicit homines sine Dei gratia uel adiutorio posse peccata uitare, grauiter detestamur. uel qui negat paruulos Baptismo indigere, aut aliis Sacramenti uerbis asserit, quam in maioribus, debere celebrari. Si quis etiam dicit de duobus baptizatis natum, uel de muliere baptizata pronatum Baptismatis gratia non egere. uel quicumque asserit, quod neque per Adam omne genus bominum moriatur, neque per Christum omne genus resurgat. uel si qua sunt alia, que uel contra fidem catholicam ueniant, uel ad indisciplinatas pertineant questiones, simili exsecratione damnamus. Hec autem omnia de quibus nunc agitur, id est, que in fine damnauimus, ipsi etiam de quibus ista iactantur, falso sibi obiecta testantes, libellis propriis damnauerunt.

16. Hec, ut nobis secundum catholicam regulam uisum est, uestre Sanctitati conscripta transmisimus: que si aliter putatis tenenda, rescribite; sin autem contradici istis non potest, et tamen aliquis uoluerit contra nos scandalum concitare, certa sit Sanctitas uestra nos ad audientiam plenarie synodi prouocare.

17. Illud autem Sanctitatem uestram specialiter admonemus, ne ad uestram reprehensionem factum putetis, quod sic absentum damnationem ob Dei timorem subscribere non audemus, docti per Scripturas, humanam uoluntatem preceptis Dei non debere preferri, dicentis: Non credes auditui uano, nec consenties cum iniquo fieri testis iniustus. Et ne, multitudini quis credendum putaret adiunxit: Non eris cum pluribus in malitia . Et iterum:  Priusquam interroges, ne uituperes quemquam . Et iterum: Que uiderunt oculi tui, loquere . Item in Euangelio: Nolite iudicare, ut non iudicemini; nolite condemnare, ut non condemnemini. In quo enim iudicio iudicaueritis, iudicabitur de uobis; et qua mensura mensi fueritis, remetietur uobis . Item in alio, euangelista etiam Iudei fatentur, quod lex nostra non iudicet hominem, nisi ab ipso audierit et cognouerit quid faciat . Et in Actibus Apostolorum per gentiles Festi similes prolata sententia est, quod non sit consuetudo Romanis damnare aliquem, priusquam qui accusatur, presentes habeat accusatores, locumque defendendi accipiat ad abluendum crimina . Unde et sanctus apostolus Paulus iudicandi regulam episcopis sanciens ait: Aduersus presbyterum accusationem noli recipere, nisi sub duobus aut tribus testibus . His igitur et ceteris testimoniis confirmati metuimus in absentum et nobis inauditorum capita dictare sententiam, nisi cum presentes fuerint confutati. Quamuis igitur sacerdotalis officii sit, et christiane caritatis, eos qui se libellis purgant, catholicos confitentur, et damnabilia sibi obiecta condemnant, libera auctoritate defendere, et in dubiis rebus de unoquoque meliora sentire: tamen dudum promissam equalitatis libram mediam inter utrumque seruantes, nec damnamus inauditos, nec defensamus absentes. Certum sit igitur apud Sanctitatem uestram, quia quantumlibet hoc mare uentis flantibus intumescat, et amaris in nos fluctibus efferatur, nunquam integri iudicii domum, que supra iustitiam Christi fundata est, poterit commouere.

18. Illud etiam, sancte ac uenerabilis frater et pater Augustine [1 1Kb] , necessario repetendum putauimus, quod beate memorie episcopum Ioannem in epistola Sanctitatis tue rectissime collaudasti, non solum non destruxisse Ecclesias, sed etiam confirmasse. Is namque ad Neophytos in libello quid de Baptismate infantium sentiret, ipsius uerbis subdidimus; ut etiam uos, o sancte frater [2 1Kb] , predicti uiri super hac re sententiam cognoscatis. »Benedictus Deus,« inquit, »iterum dicamus, qui fecit mirabilia solus; qui fecit uniuersa et conuertit uniuersa. Ecce libertatis serenitate perfruuntur, qui tenebantur paulo ante captiui; et ciues Ecclesie sunt, qui fuerant in peregrinationis errore; et iustitie in sorte uersantur, qui fuerant in confusione [3 1Kb] peccati. Non enim tantum sunt liberi, sed et sancti; non tantum sancti, sed et iusti; non solum iusti, sed et filii; non solum filii, sed et heredes; non solum heredes, sed et fratres Christi; non tantum fratres Christi, sed et coheredes; non tantum coheredes, sed et membra; non membra tantum, sed et templum; non tantum templum, sed et organa Spiritus. Benedictus Deus, qui fecit mirabilia solus. uides quot sint Baptismatis largitates. Et nonnullis quidem uidetur celestem gratiam in peccatorum tantum remissione consistere: nos autem honores computamus decem. Hac de causa etiam infantulos baptizamus, cum non sint coinquinati peccatis; ut eis addatur sanctitas, iustitia, adoptio, hereditas, fraternitas Christi, ut eius membra sint, ut Spiritus inhabitatio fiant« .

19. Hec igitur diuinis et sacerdotalibus exemplis edocti, uestre suggessimus Sanctitati. uestrum est, considerato iudicio Dei, omnia diligenti examinatione perpendere: ut pax, quam nos a Christo Domino commendatam seruare suscepimus, ullo scandalo interueniente soluatur.





DE IULIANO EPISCOPO ECLANENSI, PELAGIANAE HAERESIS DEFENSORE.


Gennadius, in libro de Scriptoribus ecclesiasticis, ad ueterem codicem Corbeiensem castigatus.

Iulianus uir acer ingenio, in diuinis Scripturis  doctus, greca et latina lingua scholasticus. Prius ergo quam impietatem Pelagii in se aperiret, clarus in doctoribus Ecclesie fuit: postea uero cum heresim Pelagii defenderet, scripsit aduersus beatum Augustinum impugnatorem illius libros quatuor; et iterum libros octo. Est et liber altercationis amborum partes suas defendentium  . Hic Iulianus eleemosynam tempore famis et augustie indigentibus prerogans, multos miserationis specie, precipue religiosorum, illiciens, heresi sue sociauit. Moritur ualentiniano Constantii filio imperante.





MERCATOR, IN COMMONITORIO SUBNOTATIONUM IN SCRIPTA IULIANI  .

1. Hec atque eiusmodi [capitula Pelagiana] etiam Iuliano, et ceteris eius commanipularibus placuere: que cum cognita atque detecta, ecclesiastica fuissent cum prefatis personis [Pelagio et Celestio] auctoritate damnata, librorum quoque numerositate ab eodem Iuliano defensa sunt, placuitque ei cum Pelagio et Celestio in damnatione tertium numerari.

2. Tunc contra pueriles ausus eius sancte recordationis Augustinus episcopus diuersis temporibus diuersos condidit libros, ex quibus omnibus Iulianus unum de duobus primo tempore ad ualerium editis elegit, cui quatuor libris a se ad Turbantium absolutis contradiceret  : sequenti uero uni octo ultimis uoluminibus ad Florum emissis respondisse se iactat  ; fingens multos eius sancti uiri super hac re alios elaboratos penitus ignorare. Quibus octo ultimis horrida loquacitate euagatus, disertum se magis ostentare et sciolum uolens, post innumerabilia conuiciorum probra, que in sanctum supra dictum uirum est iaculatus, hec impudenter, imo iam impie defendere ausus est, que a Pelagio Celestioque eum in perniniciem suam didicisse superius memorauimus: quanquam, sicut iam prioribus quatuor libris, eadem et semper eadem uoluens, et nullum prudenter inueniens exitum, iniuriis et contumeliis magis membranas seu chartas, quam ulla fidei recta ratione compleuit. Et cum hec summa breuitate et Scripturarum sanctarum atque diuinarum auctoritate esset questio pertractanda, plurimam sibi distortam et omnino non necessariam loquacitatis conscripsit materiam, de qua et impia cuderet, et prorsus ageret nichil. Nihil enim agit, qui impietati operam nauat.

3. Sanctus tamen sepe dictus episcopus Augustinus sex suis libris quatuor illius priores euertit  , octo quoque posteriores singulis responsionibus suis ad singula capitula subiectis  , ac sic uanos eius ac plumbeos pugiones malleo catholice ueritatis obtudit, imo confregit. Quod utriusque opus cum in nostras manus uenisset, quia tota summa inepti et magis impii Iuliani laboris ad unam prauam redigi uidetur sententiam, »Ade« uidelicet »et Eue transgressionem eos non fecisse mortales; nec noxam eorum ad posteros originaria successione transisse, sola autem imitatione illorum qui diuina mandata contempserit, effici reum:« hoc ergo, ut dixi, totum opus cum studiosius perlegissem, breuiter pro nostrarum uirium facultate subnotationibus ex libris eius, ubi ubi opportunitas exegit, appositis, ego quoque respondi: quo lector post tanti Patris et magistri tubam, nostram etiam palearem fistulam non aspernatus assumere, tota intelligat breuitate Iulianum in elaborandis numerosissimis libris inanem et plenam potius iactantie  cum summa impietate operam impendisse, etc.

4. Tune sancte ac beate recordationis Memoris episcopi filius? tu Iuliane primarie femine, et qua nichil honestius inter reuerentissimas matronas inuenias, utero editus? Absit, absit, ut tibi istud credere ausim. uernularum te eorum potius crediderim filium, suppositumque illis, ut sepe dicitur factum, et quod tu potius tanta oris tui petulantia et obscenitate approbas: aut si id non erit, degenerasse illos in te, nulli dubium erit, qui sanctos illorum hominum mores, sanctam uitam, institutumque nouerunt, tuumque sermonem in scriptis hisce prudenter inspexerint. Quorum sane post obitum sanctorum hominum merito tu duas sorores tuas talibus disciplinis tui oris erudisti. Nouimus, nouimus quid tibi una earum, cum tu nimis seuerus in eius ruinam pudoris insurgeres, obiecerit uel exprobrauerit; atque tu mutus illico non ausus es ulterius censure tue ullas dolori eius inferre molestias, etc.

5. Audi nunc et tu, et qui me et te dignanter habuerint legere, quid contra hunc sensum tuum impiissimum, prauissimum, impudentissimum, petulantissimum, que olim ipse pronuntiaueris, in epistola uidelicet tua, quam ad Sedem apostolicam illo tempore ausus es mittere, quando conuentus detrectasti cum uniuersa Ecclesia per totum orbem Pelagium Celestiumque damnare; que antequam in manus sancte illius Romane Ecclesie ueniret antistitis, te agente a nonnullis a te deceptis per totam pene Italiam circumlata est, et tanquam magnum aliquid multorum auribus insinuata cognoscitur. Ibi namque inter cetera ita ais: »Qui est igitur assertor, quod neque per mortem Ade omne genus hominum moriatur, neque per resurrectionem Christi omne genus hominum resurgat, contra Apostolum sentit dicentem, Sicut in Adam omnes moriuntur; ita et in Christo omnes uiuificabuntur« . Hic qua fraude et quo dolo quos omnes dicas et sentias, nouimus et tenemus, uidelicet non omnes omnino homines, hoc est, totum genus humanum, sed hos omnes qui imitatores Ade esse uoluerint: et »per resurrectionem Christi,« quod ille Apostolus dixit, »omnes resurrecturos,« similiter sine dubio dicas necesse est, non omne prorsus genus humanum resurrecturum esse, sed tantummodo iustos et sanctos, qui Christi iustitiam et sanctitatem fuerint imitati; cum constet omnes omnino resurrecturos esse per Christum, quamuis alios ad regnum, alios ad iudicium.

6. Et addis: »Iure igitur improbatur, qui huic sententie contradicit, que ait, Per hominem mors, et per hominem resurrectio mortuorum . Item, Quod peccatum Ade ipsum solum lesit, et non genus humanum. Et hec sententia,« inquis, »a nobis merito refellitur. Non enim soli ipsi, sed generi humano obfuisse credendum est.« Et hic quid agas, saluo tibi, ut putas, sensu tuo prauissimo et tortuosissimo, latere nos non potuisti: quia ipsi, ut uis docere, quamuis pauci in comparatione totius generis, humanum sunt genus.

7. Item, »Quod infantes,« inquis, »in eo statu sint, in quo Adam fuit ante preuaricationem, inter indiciplinatas,« ais, »reputo questiones. Non enim per omnia in eo statu sunt, qui nascuntur hodie, in quo Adam fuit ante peccatum; quamuis et istos opus Dei esse, sicut et ille, negari non possit.« Quem et hic statum dicas et sentias, saluo, ut arbitraris tibi, sensu tuo, optime nouimus, non Ade uidelicet ante peccatum, sed exiguitatis et paruitatis in qua nascuntur infantes, etc.

8. Item subnectis, Adam etiam mortalem factum, qui siue peccaret, siue non peccaret, fuisset moriturus: nec hoc esse« dixisti »ratione subnixum. Credendum est enim,« inquis, »immortalem quidem factum, sed qui si non peccasset, per gustum ligni uite uirtutem posset immortalitatis adipisci. Male igitur dictum est, siue peccaret, siue non peccaret, fuisse moriturum,« etc.

 9. Meminimus enim, tempore quo presens in urbe Roma cum principibus [1 1Kb] huius amentissimi erroris tui in nonnullis simplicioribus Ecclesiam uentilabas, qualiter interrogabas: »Quid est peccatum,« inquiens? »Malumne aliquid, an bonum?« Malum utique, respondebatur tibi. Ad hec addebas: »Deusne huius mali auctor et opifex?« Absit, absit, exclamatur tibi; longe, quam longe sit ista dementia: hoc nec impiissimus profiteri ausus est Manicheus, qui mali auctorem Deum non sentit nec profitetur, sed id proprium habere a sempiterno principium, propriam essentiam, propriamque naturam scelestissime flagitat; ubi mox tunc ipse querendum esse dicebas, utrum peccatum substantia esset, an natura, an res aliqua accidens. Ubi cum paululum hereret christiana simplicitas, taliter inferebas: »Peccatum nullo modo posse esse substantiam uel naturam: quia si hoc est,« aiebas, »Deum habet opificem et auctorem. Nulla enim est natura, quam non condidit Deus. Sed quia supra constitit auctorem Deum mali non esse: non est ergo substantia uel natura peccatum, quod malum esse apertissime claruit. Et quod substantia non est,« inquis, »in substantiam seu naturam, quod homo est, transire nullo iure, nulla ratione credendum est. »Atque concludebas:« Male igitur et stulte traducianum ex Adam creditur esse peccatum,« etc.

10. In epistola tua, que, ut memorauimus, ad sancte memorie papam Zosimum missa est displicet tibi, eumque condemnas, qui sentit, »Adam mortalem factum, qui siue peccaret, siue non peccaret, fuisset moriturus;« et ais, »nec hoc esse ratione subnixum. Credo enim esse,« inquis, »immortalem quidem factum, sed qui si non peccasset, per gustum ligni uite posset uirtutem immortalitatis adipisci.« Adiungis etiam, »iure improbandum, qui predicanti Apostolo contradicit dicenti, Sicut in Adam omnes moriuntur; ita omnes in Christo uiuificabuntur.« Moxque hoc aliud testimonium subdis, »Per hominem mors, et per hominem resurrectio mortuorum.« Que cum simplex christianus audit, nichil doli, nichil credens afferri fallacie, more quo ab Apostolis doceri solita est Ecclesia, optimum et suum arbitratur magistrum, intentusque ad reliqua eiusdem apostoli, que in hac causa prosequeris, audienda decernit. At tu aliud clausum in pectore, aliud promptum habens in lingua, nouus atque egregius disputator, id nunc in isto opere tuo post tam longum tempus elaborato in Cilicia ingeris. Necessaria igitur capituli repetitione, quid mari exarato et Oriente lustrato nouum inauditumque inde attuleris, denuo perscrutemur. »Intrauit igitur,« inquis, »secundum Apostolum, per unum hominem peccatum in hunc mundum, et per peccatum mors: quoniam illum et reum, et damnationi mortis perpetue destinatum mundus aspexit,« etc. Legentibus te igitur, sed Christianis et prudentibus quid de uanitate tua sentire debeant permittamus. Quis enim te in superiore sententia tua uel suspicari posset aliud sentire, quam illi omnes, qui sancte memorie papa Zosimo presidente Dei sacerdotes Pelagium Celestiumque, teque damnarunt, super his omnibus de Adam capitulis, que a te antea improbata sunt et condemnata, et nunc tanquam recollecta et recondita, in fidem tuam recipi meruerunt? etc.


Eiusdem Mercatoris prefatio ad refutationem symboli a Theodoro Mopsuesteno editi.

Grecus sermo Theodori est, quondam episcopi oppidi Mopsuesteni, prouincie Cilicie. Hunc ergo, pro facultate qua ualeo, in latinum sermonem uerbum de uerbo transferre conatus sum; prauum eius de dispensatione dominica et a fide catholica alienum ac satis extorrem sensum, quo Nestorium Constantinopolitane urbis quondam episcopum secum male decepit, latinis uolens auribus insinuare, cauendum modis omnibus, non sequendum. Simul admonere uolens, Iulianum exepiscopum oppidi Eclanensis, hereticum  Pelagianum seu Celestianum, hunc secutum esse Theodorum, ad quem peragratis terris et exarato mari atque Oriente lustrato, cum sociis et participibus et suis, magno nisu, tanquam ad christianorum dogmatum predicatum magistrum tetendit, ut de heresi Pelagiana seu Celestiana, quam defendendam et sequendam suscepit, ab ipso confirmaretur; atque inde uelut instructior, octo contra fidem catholicam potius, quam contra sancte memorie Augustinum, uolumina illa, ut putat, prudentissima conderet. Agnoscat igitur supradictus Iulianus ex hac translatione, si legere non fastidierit, manente apud memoratum Theodorum illa, qua eum diximus mala fide secum Nestorium decepisse, etiam sibi magis suoque dogmati, de quo male turgidus et male sanus libros confecit, esse contrarium; seque etiam post de Cilicia abscessum ab eo in episcoporum prouincie sue conuentu anathemate esse damnatum. Non itaque irascatur uel succenseat nobis, si eum cum Theodoro, cuius in libris suis infinitas laudes exsequitur, cuiusque se niti auctoritate sententie in suo errore gloriatur, alienum a fide catholica esse iusteque damnatum detegimus, conuincimus atque deflemus: quia magis deflendus est, quam ullo odio persequendus.





IULIANI SENTENTIAE, EXPRESSAE EX EIUS OPUSCULIS, CUM ILLARUM REFUTATIONE.


uenerabilis Beda presbyter, in prefatione libri in Cantica canticorum.



CAPUT PRIMUM.

1. Scripturus, iuuante gratia superna, in Cantica Canticorum, primo admonendum putaui lectorem, ut opuscula Iuliani Celanensis episcopi a Campania, que in eumdem librum confecit, cautissime legat: ne per copiam eloquentie blandientis, in cenum incidat doctrine nocentis: sed, ut dici solet, ita carpat botrum, ut et spinam caueat, id est, in dictis eius sanos sensus scrutetur et eligat, ut non minus uitet insanos. uel potius illud faciat Maronis,

Qui legitis flores et humi nascentia fraga,
Frigidus, o pueri, fugite hinc, latet anguis in herba. 
Hoc est, ab eius se per omnia lectione compescat, cum habet eos, qui eumdem librum et sanis sensibus, et simplicioribus uerbis exposuerunt. Est enim homo, ut rhetor peritissimus, ita gratie Dei post Pelagium impugnator acerrimus: ut apertius scripta eius, quibus contra strenuissimum eiusdem gratie propugnatorem Augustinum insaniuit, ostendunt. Cuius causa duelli, primum de Amore libellum composuit, sub obtentu, quasi hunc a fedissima foret uoluptate secreturus, re autem uera suam confirmaturus heresim: qua  docet, »nos per arbitrium libere uoluntatis, posse bona facere que uolumus, quamuis per auxilium gratie Dei facilius ea perficere queamus;« quomodo uiantes, iter et pedibus quidem peragere ualemus, sed minore  labore cum nobis equi quibus uehamur adfuerint. Immemor apostolice admonitionis, qua dicit: Cum metu et tremore uestram salutem operamini. Deus est enim qui operatur in nobis et uelle et perficere . Et quod est grauius, impugnator eius, qui non ait, Sine me modicum quid potestis: sed, Sine me, inquit, nichil potestis facere .

2. Docet, »Clausa legis sacramenta solos intueri posse eos, quos oculatos et eruditio reddidisset et pietas:« oblitus gratie Dei, que etiam illitteratis et idiotis Scripturarum arcana reuelauit; dicente Euangelista, Tunc aperuit illis sensum ut intelligerent Scripturas . Quos idiotas fuisse testatur idem euangelista, cum ait: uidentes autem Petri constantiam et Ioannis, et comperto quod homines essent sine litteris et idiote, admirabantur .

 3. Dicit, »Sanctum nobis ac generosum amorem, ab ipso lucis exordio natura conciliante insitum, et ad ultimam usque senectutem solis uiribus animi innixum, sine ullo damno sui persistere uigoris:« incredulus profecto Domini sententie, Quia sine illo nichil possumus facere: sed et apostolici sermonis, Quia in multis offendimus Deum omnes . Et mirum ubi didicerit Iulianus, »Sanctum nobis ac generosum amorem, ab ipso lucis exordio natura conciliante insitum:« cum natus de Patriarcharum stirpe Apostolus dicat, Fuimus et nos aliquando natura filii ire . Quomodo autem natura, nisi quia peccante primo homine ac sanctum deserente amorem, uitium pro natura adoleuit? Mirum ubi inuenerit, uel inueniri posse putauerit Iulianus hominem, saltem unum, in quo »amor sanctus, solis animi uiribus innixus, usque ad senium sine damno sui persisteret uigoris:« cum ille qui pre amore precipuo dignus erat in sui Conditoris sinu recumbere, inter eos qui eius gratia fruuntur, inuenire potuit nullum; quin potius humili confessione testatus sit, Si dixerimus quia peccatum non habemus, ipsi nos seducimus, et ueritas in nobis non est .

4. Dicit, »Amorem nostrum, sicut de corpore trahere quod est perturbatus et rapidus, ita de animo, quod sit sublimis atque continuus.« Quod etiam utrumque ueritati probatur esse contrarium. Si autem »amor noster de corpore« et non de animo potius »traheret quod est perturbatus et rapidus;« non diceret Dominus, Ab intus enim de corde hominum cogitationes male procedunt, adulteria, fornicationes, homicidia, furta, auaritie, nequitie, dolus, impudicitie, oculus malus, blasphemia, superbia, stultitia. Omnia autem mala ab intus procedunt, et coinquinant hominem . Et rursum, si noster amor, non de quotidiana Dei gratia, sed de »natura« uel »uiribus animi haberet ut esset sublimis atque continuus,« non diceret Apostolus de suis sanctis laboribus, quibus utique per amorem sublimem atque continuum insistebat, Sed abundantius illis omnibus laboraui; non autem ego, sed gratia Dei mecum : et iterum, Non quod sufficientes simus cogitare aliquid a nobis quasi ex nobis, sed sufficientia nostra ex Deo est . Sed etsi non a Domino, uerum a se ipso bona sua opera, in quibus absque ulla contradictione amor sublimis atque continuus arcem tenet, habebat, frustra Domino pro his, que non dedit, gratias egit, dicens, Deo autem gratias, qui nos semper triumphat in Christo Iesu .

5. Dicit, »Eumdem, quamdiu nichil de genitalitatis uoluptate desiderat, quasi ad solius animi moueri arbitrium, et in actibus suis habere iucunditatem, ut perturbationis immunem, ita etiam libertate gaudentem.« Quod est aperte dicere, quia exceptis que ad carnis stimulos pertinent, in arbitrio sit animi nostri situm, cui se amori, uel quantum subdiderit, quodque idem amor, solo animi motu dispensante, id est, nulla Dei gratia actus, operum quoque bonorum perfectionem liberam, et nulli obnoxiam perturbationi possideat. Quod quantum a uero distet, patenter quisque prudens intelligit. Quare enim tanta multitudo fidelium diligere querens Conditorem, ex toto corde, tota anima, tota uirtute, et proximum quemque ut se ipsum , non semper hoc quod cupit obtinet; nisi quia amor idem non ad animi mouetur arbitrium, ut Iulianus existimauit, sed, ut nouit Paulus, caritas Dei diffunditur in cordibus nostris per Spiritum sanctum, qui datus est nobis ? Ideoque non equalis est in omnibus, quia habemus singuli donationes gratie, que date sunt, differentes. Quare autem tantis sepe, non solum de foris, sed et de ipsa mente nascentibus prepedimur aduersis, nec omnia que desideramus bona ualemus perficere; nisi quia fallitur qui dicit, »Amorem nostrum pro solo animi arbitrio, in actibus suis habere iucunditatem ut perturbationis  immunem, ita etiam libertate gaudentem?« uerum canit Psalmista, qui ait: A Domino gressus hominis dirigitur, et uiam eius cupit nimis. Cum ceciderit iustus non conturbabitur, quia Dominus confirmat manum eius . Ubi aperte designat, quia nec intra crebra dominice protectionis auxilia a perturbatione uitiorum esse ualemus immunes; neque in omnibus actuum nostrorum gressibus, de nature libertate, sed de diuina debemus directione gaudere. Frustra autem Iulianus, »genitalem« uult exceptam »uoluptatem, que sola ad animi nostri non moueatur arbitrium:« quasi non iracundie, uel superbie, philargirie, gastrimargie, cenodoxie, ceteraque huiusmodi rabies, multo laboriosius quam libidinis incentiua deuincantur. Que et ante tempora pubertatis nostrum animum perturbatura adueniunt; et edomita sepe uel per naturam cessante libidine nichilominus ipsa nos impugnare non cessant.



CAPUT II.

6. Dicit, »Adiutorium sancti Spiritus precedentibus nostris studiis ac meritis dari, atque ad hoc dari, ut genus humanum arctius diligamus.« Quod ipsius uerbis ponere per ordinem libuit. »Cum igitur,« inquit, »sapientis animus, qui uoluptatem subiicit dignitati amoris, et incitat et ordinat appetitum, nunquam fines transit officii, sed ad eam magnitudinem atque pulchritudinem studiis procedit ac meritis, ut generosum eius ignem gratia sancti Spiritus incipiat uentilare: tunc fit illa caritas, que non propinquos solum aut ciues, sed ipsum genus humanum gremio suo conatur amplecti.« In qua una sententia quot et quante sint blasphemie, facile catholicus lector animaduertit. Patet enim quid humane arbitrio libertatis, quid gratie tribuat spirituali: quia animum hominis per se sapientem fieri, per se dignitatem sancti et generosi amoris habere, per se huic amori uoluptatem subiicere carnis, per sese et incitare ad uirtutes, et ordinare appetitum posse testatur; in tantum, ut nunquam fines transeat officii illius, quo idem amor excolendus est. Qui ipsum animum suis studiis ac meritis, ad eam magnitudinem ac pulchritudinem procedere dicit, ut sancti Spiritus sit dignus auxilio. Cuius uidelicet Spiritus aduentu, non ita ait iuuari animum, quomodo flamma uel fax, cum accenditur, caliginosam iuuat domum quam illustrat; sed ita potius, quomodo ardentem, siue lucentem uentus iuuat ignem ut amplius clarescat: qui quidem et sine afflatu uenti accendi atque ardere, ac magnam consumere siluam poterat; sed tamen uento impellente, magis magisque flammescit. Hoc enim significat dicendo, »ut generosum eius ignem gratia sancti Spiritus incipiat uentilare.« Tanta animi bona premiserat, et post omnia hec, incipere in ea gratiam sancti Spiritus dicit quasi superuenientem auxiliatricem, et non preuenientem inspiratricem, atque auctorem in nobis studiorum meritorumque bonorum. Qua tamen eius uentilatione, quid in generoso animi sapientis igne agi credat, intuere. »Tum fit illa,« inquit, »caritas que non propinquos solum aut ciues, sed et ipsum genus humanum gremio suo conatur amplecti.« uides ergo, qui tantum uirium nostro animo tribuit, quid spiritui gratie tribuat, quam et sero in auxilium ipsi animo aduenire, et tunc ei non illam caritatem qua Deus, sed illam solummodo qua genus humanum diligatur, infundere dicit: oblitus uel incuriosus apostolice fidei, que dicit, Quia caritas Dei diffusa est in cordibus nostris per Spiritum sanctum, qui datus est nobis. Prolixi est operis cunctas eius, quas in libro hoc posuit, ineptias in medium proferre, ac testimoniis refellere ueritatis. Sufficiant hec pauca exempli gratia posuisse, ex quibus possunt cetera quam sint detestanda coniici.



CAPUT III.

7. Post hec autem et huiusmodi innumera, quibus primum librum contra gratiam Dei disputando compleuit, non minore secundum librum eiusdem heresis peste commaculauit. Denique exponens quod dictum est, Quia meliora sunt ubera tua uino , de natura lactis fedissime philosophatus est: moxque fedius multo, qualitatem nature illius  ad confirmationem sui erroris transferre conatus. Quod quia totum ponere, et horrori et nimis longum est, partem ponere satis duximus. Inserens se ergo personis eorum, contra quos sub nomine Manicheorum pugnabat, ait inter cetera: »Asserebat namque opiniones nostras ad hos prorsus spumantium estus errorum ducere, ut calumniam uerteremus in ipsum auctorem, et leuandi reatus gratia, quem crimina nimirum uoluntatis urebant, ipsam naturam corporis subdebamus infamie, incapaces bonitatis, et plenos iniquitatis in lucem istam nos uenire iurando; denique nullum fere ad iustitiam, quid dico ratione, sed ne sacre quidem legis institutione perduci. Depretiabat nempe hec opinio naturam carnis et sanguinis. Sed postquam salutare mysterium Dei et hominum Mediator arripuit, ut consummatissime uirtutis daturus exemplum naturam hominis mortalis assumeret, ostendit omnia crimina morum fuisse, non seminum. Denique uoluntatibus ad meliora conuersis, non solum legis, sed etiam euangelica precepta posse compleri.« Quibus sermonibus eius breuiter respondendum. Quia nequaquam in auctorem nature nostre calumniam uertimus, cum nos in iniquitatibus conceptos, et esse in delictis natos dicimus; sed fatemur quia in primis nature nostre parentibus ad eius similitudinem facti sumus, ut immortales et sine peccato, in deliciis paradisi iuuante gratia eius uiueremus: quam uidelicet beatissimam uite primitiue munditiam, si custodire curarent ipsi protoplasti, et non magis hosti crederent quam auctori, usque hodie progenies ex eis sancta et impolluta, delicias paradisi, mortis simul et peccati nescia, incoleret. At dum nulla necessitate nature, uerum sola uage mentis incuria peccato consensere, moxque iusto Conditoris iudicio de loco paradisi uoluptatis exclusi, ac morte mulctati, peccati quod temere contraxerant, stirpi generique suo reliquere contagium; factum est ut peccati, quod ipsi sponte commiserunt, nos etiam nolentes reatu constringeremur: ita ut ne paruuli quidem qui nil boni uel mali uelle possunt, ab hoc possint immunes existere, nisi donante gratia Dei per Iesum Christum Dominum nostrum. Unde probatur falli Iulianus, cum dicit, »Reatum nobis solo crimine uoluntatis accensum:« et sicut post apertius suum sensum aperuit dicens, »Omnia crimina morum esse, non seminum.« Seminum sunt namque, que ex Adam originalia traximus: morum uero, siue uoluntatum, seu fragilitatis et ignorantie, que ipsi per nos crimina addimus. Probatur falli, cum reprehendit eos qui naturam nostri corporis, non eam que protoplasti sancta et immortalis creata est, sed illam que post eorum preuaricationem uitiosa effecta est, subdunt infamie, dicentes, Scio quod non habitat in me, hoc est, in carne mea, bonum : et quod idem apostolus ait, Caro concupiscit aduersus spiritum, spiritus autem aduersus carnem: hec tantum sibi inuicem aduersantur, ut non que uultis, illa faciatis . Probatur falli, cum uituperat eos, qui »nos in lucem istam incapaces bonitatis, et plenos iniquitatis uenire testantur.« uere enim profitemur omnes homines in lucem istam plenos iniquitatis ex reatu prime preuaricationis uenire: incapaces autem bonitatis, absit ut nos nasci iuremus. Sed hereticus, ut artificiosius deciperet infirmos, iunxit mendacio perfidie ueritatem catholice professionis. Probatur falli, cum »iurare nos« dicit, »nullum ad iustitiam, non solum ratione, sed ne sacre quidem legis institutione perduci.« Quin imo fatemur, et ratione, et doctrina sancte legis, ad iustitiam nos auxiliante Domino perduci: absque gratia uero illius nec per naturalis subsidia rationis, nec per diuine legis scita, nos posse iustificari; Apostolo teste, Quia littera occidit, Spiritus autem uiuificat . Id est Littera precipiens occidit, si non adsit Spiritus, qui precepta littere donet impleri: et Spiritus uiuificat, donando ut perfici littera possit. Quod autem ait de Domino, »ut consummatissime uirtutis daturus exemplum naturam hominis mortalis assumeret;« secretius  heresis sue uirus euomuit, quia dicit, uenientem in carne Dominum non dona nobis, sed exempla contulisse uirtutis. Unde dicit post modicum, »De ipsius,« inquam, »susceptione carnis, morum peccata damnauit: non naturam uidelicet carnis, sed opera commutando, ut iustificatio legis sub exemplo ipsius compleretur in nobis.«



CAPUT Iu.

8. Item in expositione uersiculi, Collum tuum sicut monilia . Cum pulchra, inquit, per naturam ceruix gemmarum insignitur ornatu, felicitatem sine dubio auget industria; et quasi se digna conueniunt, honor uidelicet monilium et ceruicum uenustas. Sic ergo et in te, cuius generositatem doctrina componit, ut uirtutes quas natura inchet, disciplina consummet. Pro eo ut diceret, Gratia inchet, gratia consummet, gratia coronet. Item post innumera huiusmodi, que in ipsis eius opusculis pius lector facillime deprehendet, in explanatione uersiculi, quo dictum est, Apprehendam te, et inducam in domum matris mee, ibi me docebis ; patentius que contra fidem uesana sentiret, intimauit, dicens de Domino: Iam in ipsa infantia multa que discere debeamus ostendit. Primo, ipsum esse opificem uniuersorum ex masculi et femine coniunctione nascentium, qui sibi sine ministerio uiri corpus ex uirgine fabricasset. Deinde, nullum peccatum esse homini congenitum: quandoquidem ille et carnis ueritate circumdatus, et macule immunis exstiterit. Postremo, originem nostram non posse nisi impie diaboli operibus adscribi, que Deo uero non solum conditore, sed etiam habitatore congauderet. Non solum autem hec dicendo errorem struit, sed hoc ipsum etiam interueniente agit exemplo. Nam peccatum esse homini congenitum testatur Scriptura, que dicit: Graue iugum super filios Adam, a die exitus de uentre matris eorum, usque in diem sepulture in matrem omnium . Imo hoc ab ipsa conceptione esse homini ceuum testatur beatus Iob, cum Domino supplicans ait: Quis potest facere mundum de immundo conceptum semine? Nonne tu qui solus es ? Et que poterit esse consequentia, ut ideo dicatur nullum peccatum hominibus ex masculi et femine coniunctione nascentibus esse congenitum, quoniam Filius Dei qui sibi sine ministerio uiri corpus ex uirgine fabricauit, et carnis ueritate circumdatus, et macule immunis exstitit? Que est ratio consequens, ut homo purus innocentiam sue natiuitatis astruat exemplo nati in carne Mediatoris Dei et hominum, cum de illius natiuitate dixerit uirgini matri archangelus, Spiritus sanctus superueniet in te, et uirtus Altissimi obumbrabit tibi; ideoque et quod nascetur ex te Sanctum, uocabitur Filius Dei : nostre autem parenti post reatum preuaricationis dixerit iustus iudex, Multiplicabo erumnas tuas, et conceptus tuos: in dolore paries filios, et sub uiri potestate eris ? Sed neque hoc quod dicit, originem nostram non posse nisi impie diaboli operibus adscribi, que Deo uero non solum conditore, sed etiam habitatore gauderet, aut catholice aut consequenter fecit. Quia nimirum diabolus etsi peccatum protoplastis intulit, nec tamen eis naturalis procursum benedictionis abstulit, qua audierant, Crescite et multiplicamini, et replete terram . Non ergo illa impietate decipimur, quam nobis improperat Iulianus, ut originem nostram diaboli operibus adscribamus, quam primordialis opere benedictionis a Deo conditam scimus. Absit autem ut originem nostram post preuaricationis malum, Deo dicamus esse gauisam, ante remedium secunde regenerationis que fit ex aqua et Spiritu sancto, donante gratia Dei per Iesum Christum Dominum nostrum.



CAPUT u.

9. Pauca hec de pluribus, ex prefato opere Iuliani ad cautelam legentium annotasse necessarium duximus: quorum admoniti exemplis, uigilantius in reliqua eius lectione, que non minus noxia sepe salutaribus dicta interserit, circumspiciant. Nam et in aliis opusculis eamdem suam heresim, quamuis multum reclamante sanctissimo ac doctissimo  antistite Augustino, affirmare non dubitat. Denique in libro, quem de Bono constantie scripsit, bonum nature libertatemque nostri arbitrii, ut ipse autumat, contra perfidiam Manichei magna instantia defendit; ut autem ueritas probat, magna peruicacia contra fidem celestis gratie durat. Hec namque est, inquit idem, constantia, que maxime asserit arbitrii potestatem ac bonum, eiusque nature et humani animi motus liberos, dum ostendit omne mentis bonum uoluntarium, nec ulli unquam casui obnoxium. Motus autem me non solum carnis, sed nec animi habere liberos docent, non apostolice tantum Littere, uerum etiam ipse mee cogitationes, que uolentem me sepissime, conantemque  fixa mente ac desiderio infatigabili, deuotioni orationis incumbere non sinunt. Qui, si motus animi liberos haberem, ita uellem continue tempore orationis animum precibus intentum retinere, quomodo membra corporis facillime soleo, quoties uolo, quocumque uel situ uel loco orationis componere. Et paulo post: Ipsa enim armat, inquit idem, egregium cuiusque et accendit animum, dum illum libertatis sue semper admonet, dumque omnes ab eo repellit metus. Quanto enim melius expugnaret Manicheum, si diceret, Quia gratia Dei fecit egregium cuiusque electi animum, et accendit ad studia uirtutum, dum illum infirmitatis sue semper admonet, et quia sine ipsa nichil facere potest; dumque omnem ab eo fiduciam sue repellit uirtutis, ac Deo canere suadet, Fortitudinem meam ad te custodiam ? Et iterum post multa, quibus libertatem nostre uoluntatis predicat, ait: Etenim, si ut preclare a doctissimis atque orthodoxis disputatum est, nemini uere unquam noceri nisi a se ipso potest, nec est prorsus aliquid quo quisquam inuitus fiat miser; quid tandem uirtus timebit, nisi defectum sui, quo homini in eternum nocetur? Que nequaquam stare sententia nisi apud hereticos potest; quia constat nimirum, quod peccatum Ade cunctis hominibus nocet: non quidem a se ipsis, uerum ab illo qui primi facinore reatus totum genus humanum, nisi quem gratia Christi liberat, perpetuo damnauit. Nocet hereticorum malitia illis, quos catholicam scire ac tenere fidem desiderantes, in interitum nescientes nolentesque detrahit. uerum timens Iulianus, ne si in tanto hoc uolumine totum quod recte uiueremus, libertati nostre uoluntatis tribueret, quasi apertus gratie Dei hostis detestaretur atque anathematizaretur ab omnibus, fecit et huius hoc in loco mentionem: et hoc ita occulte, ut non omnes eam uirtutes dare, sed unam in nobis solummodo iuuare diceret et firmare constantiam: Diuine enim gratie est, inquiens, iuuare et firmare constantiam, que ceteras possit custodire uirtutes, et contra omnia que resistunt, defendere uirtutem. Ubi et cautissimo usus est uerbo, ut non diceret eam donare, quasi antea non habitam, nobis constantiam: sed potius, iuuare ac firmare, quasi a nobis iam exortam; ut uentus flammam ignis, quam non ipse accendit, sed aliunde accensam, ut clarius flammescat, adiuuat, et ne exstingui debeat, flando confirmat: sicut in ipso libro de Amore plenius sensum suum dilucidasse monstrauimus. Circa huius autem libelli finem manifeste prodit ipse Iulianus, qua intentione in huiusmodi assertionibus per cuncta que considerat opuscula laboraret: Scandalum, inquiens, Manicheo est, eo quod commentitum, id est, abnegantes Dominum nostrum, qui est uerus, fatemur, offendit [1 1Kb] , quia naturam bonam, quia liberum hominis asserimus arbitrium.

10. Sed et in libro, quem ad Demetriadem uirginem Christi de institutione uirginis scripsit  , hec eadem de potentia liberi arbitrii, quomodo sentiat pandit. Quem uidelicet librum nonnulli nostrum studiose legentes, sancti et catholici doctoris Hieronymi esse temere arbitrantur: minime peruidentes, quod  et suauitas eloquentie demulcentis, et hereseos peruersitas seducentis manifeste probat hoc illius opusculum non esse. Quin potius ipse fidem eius, uel magis perfidiam in dialogo Attici et Critobuli, quem uiuente Pelagio edidit, cum adhuc Iulianus ab eo puerulus, quasi in cauerna colubri, nutriebatur regulus, diuinis expugnarit ac protriuerit eloquiis. In hoc ergo Iulianus libro, et in aliis se opusculis eamdem suam heresim confirmasse declarat, ita scribens: Quoties mihi de institutione morum et sancte uite conuersatione dicendum est, soleo prius humane nature uim qualitatemque monstrare, et quid efficere possit ostendere. Et paulo post: Quem ergo, inquit, exhortationis ordinem, cum in aliis quoque opusculis tenuerim, tum hic maxime seruandum puto, ubi eo plenius bonum nature declarari debet, quo uita instituenda perfectior . Item in processu libri eiusdem. Quam enim, inquit, multos philosophorum et audiuimus, et legimus, et ipsi uidimus castos, patientes, modestos, liberates, abstinentes, benignos, honores simul mundi ac delicias respuentes, et amatores iustitie non minus quam sapientie. Unde, queso, hominibus alienis a Deo ista, que Deo placent? Unde hec illis bona, nisi de nature bono? Et cum ista, que dixi, uel unum simul omnia, uel singula singulos habere uideamus, cumque omnium una natura sit, exemplo suo inuicem ostendunt omnia in omnibus esse posse, que uel singula inueniuntur in singulis. Quod si etiam sine Deo homines ostendunt quales a Deo facti sunt; uide quid Christiani possint, quorum in melius in Christo instaurata natura est, et qui diuine gratie iuuantur auxilio . Et post multa huiusmodi loquens de beato Iob: O uirum, inquit, ante Euangelia euangelicum, et Apostolorum ante apostolica precepta discipulum! qui aperiens occultas nature diuitias, et in medium proferens; ex se, quid omnes possemus, ostendit . Item post pauca: Neque nos, inquit, ita defendimus nature bonum, ut eam dicamus malum facere non posse, quam utique boni ac mali capacem etiam profitemur: sed ab hac eam tantummodo iniuria uindicamus, ne eius uitio ad malum uideamur impelli, qui nec bonum sine uoluntate, nec malum faciamus; et quibus liberum est unum semper agere, cum semper utrumque possumus. Unde enim alii iudicaturi sunt, alii iudicandi, nisi quia in eadem natura dispar uoluntas est; et quia cum omnes idem possimus, diuersa faciamus? Et paulo post, Adam de paradiso eiectum, Enoch raptum de mundo esse commemorans, adiecit: Nec enim a iusto Deo, aut ille puniri meruisset aut hic eligi, nisi uterque utrumque potuisset. Hoc de Cain et Abel fratribus, hoc etiam de Esau et Iacob geminis intelligendum est, ac sciendum solam uoluntatis esse causam, cum in eadem natura merita diuersa sunt. Et rursum post pauca; Neque uero, inquit, alia causa nobis quoque difficultatem bene uiuendi facit, quam longa uitiorum consuetudo, que nos cum inficit a paruo, paulatimque per multos corrumpit annos, ita postea obligatos sibi et addictos tenet, ut uim quamdam uideatur habere nature . Item post multa, quibus optime uirginem Deo dicatam instituit:  Adscribimus, inquit, iniquitatem iusto, pio crudelitatem, dum eum primo impossibile aliquid precepisse conquerimur. Proinde pro his damnandum ab eo putamus hominem, que uitare non potuit. Et paulo post: Nec impossibile aliquid potuit imperare qui iustus est; nec dammaturus est hominem ob ea que non potuit uitare, qui pius est .

11. In his singulis, quas ex uno eius excerpsi libello, sententiis, quanti sint errores facile cuiuis docto patet. Quia ideo tam multas coaceruatim posui, ut  pluribus errorum probamentis conuincerentur hi, qui hunc librum a catholico beati Hieronymi calamo scriptum contendunt; cautioresque erga eius lectionem redderentur, quem hereticum esse didicissent. Quibus etiam sententiis pariter omnibus strictim respondere commodum duxi, utpote que cunctis, ut dixi, clarius luce quam sint nefande patescant. Quod ergo dicit, »Multos philosophorum patientiam, castitatem, modestiam, aliasque de nature bono habere uirtutes;« constat quia quicumque philosophorum Christum Dei uirtutem et Dei sapientiam nescierunt, hi nullam ueram uirtutem, nec ullam ueram sapientiam habere potuerunt. In quantum uero uel gustum aliquem sapientie cuiuslibet, uel uirtutis imaginem habebant, totum hoc desuper acceperunt, non solum munere prime conditionis, uerum etiam quotidiana eius gratia, qui creaturam suam nec se deserentem deserens, dona sua, prout ipse iudicauerit, hominibus, et magna magnis, et parua largitur paruulis. Quod uero dicit, »Omnia in omnibus posse esse, que uel singula inueniuntur in singulis;« contradicit Scripture que ait, Omnia autem membra non eumdem actum habent: et multi unum corpus sumus in Christo, singuli autem alter alterius membra; habentes donationes secundum gratiam que data est nobis differentes . At cum mortale hoc induerit immortalitatem, tunc demum possunt esse omnia in omnibus bona uirtutum: et ne tunc quidem de nature bono, sed per gratiam eius, de quo scriptum est, Ut sit Deus omnia in omnibus . Sed et quotidiana nostre fragilitatis documenta probant, non omnia in omnibus esse posse: ubi tam multi inueniuntur, qui summa nitentes instantia, nequaquam ad eas quas alios uident habere, possunt peruenire uirtutes. Quod »homines sine Deo« dicit »ostendere, quales a Deo facti sunt;« adeo longe a ueritate abest, ut nec homines Deo proximi ualeant ostendere in hac duntaxat uita quales a Deo protoplasto [1 1Kb] facti sunt. Quis enim sapientia uel uita maior esse poterit, eo qui priusquam carnis debitum solueret, usque in paradisum, uel tertii celi ad adyta raptus, ciuium supernorum et conuersationem contemplatus est, et audiuit colloquia ? qui tamen dicit, Condelector enim legi Dei secundum interiorem hominem, uideo autem aliam legem in membris meis, repugnantem legi mentis mee . Quod parentes generis humani, quamdiu nature bonum intemeratum custodiere, constat dicere non potuisse. Quod »Christianorum naturam in melius« dicit »instauratam esse per Christum;« et »eos diuine gratie iuuari auxilio:« si de his solummodo, que in remissione peccatorum per Baptisma nobis donata sunt, uult intelligi, hereticum est; si autem et de quotidiana eius gratia, qua nos in mente et corpore instaurare et iuuare non cessat, catholicum est. Quod dicit, »Beatum Iob aperuisse in uirtutibus suis eximiis occultas nature diuitias, et ex se quid omnes possemus ostendere;« quanto melius diceret, quod aperuit ineffabiles diuine gratie diuitias, et in se, quia hec omnibus quibuscumque uellet, dare posset, ostenderet? Quod dicit, »Nos uitio nature ad malum non impelli, qui nec bonum sine uoluntate nec malum faciamus;« repugnat Apostolo dicenti, Scio quia non habitat in me, hoc est in carne mea, bonum: nam uelle adiacet mihi, perficere autem bonum non inuenio: non enim quod uolo bonum, hoc facio; sed quod nolo malum, hoc ago . Quod dicit, »liberum nobis esse unum semper agere, cum semper utrumque possimus;« contradicit prophete, qui Deo supplex loquitur dicens, Scio, Domine, quia non sit hominis uia eius, nec uiri est ut ambulet et dirigat gressus suos . Sed et Apostolo maiorem se facit, qui dixit, Ego igitur ipse mente seruio legi Dei, carne autem legi  peccati . Quod dicit, »Non aliunde alios iudicare, alios iudicari, nisi quia in eadem natura dispar uoluntas sit, et quia, eum omnes idem possimus, diuersa faciamus;« contradicit catholice fidei, que etiam paruulos esse iudicandos confitetur eos, qui in eadem natura positi, priusquam aliquid boni maliue facere aut uelle aut saltem nosse poterant, sine Baptismo rapti sunt. Quod »Esau et Iacob, ceterosque tales, sola uoluntatis causa« dicit »esse discretos, ut in eadem natura merita haberent diuersa;« contradicit Apostolo, qui de eisdem loquens ait, Cum enim necdum nati fuissent, aut aliquid egissent bonum aut malum, ut secundum electionem propositum Dei maneret, non ex operibus, sed ex uocante dictum est ei, Quia maior seruiet minori: sicut scriptum est, Iacob dilexi, Esau autem odio habui . Quod dicit, »Non aliam causam nobis difficultatem bene uiuendi facere, quam longam uitiorum consuetudinem;« contradicit Scripture, que dicit, Graue iugum super filios Adam a die exitus de uentre matris eorum . Quod dicit, »Dominum non impossibile aliquid precepisse, qui iustus est;« uerum profecto dicit, si ad eius respicit auxilium, cui catholica uox supplicat, Deduc me in semita mandatorum tuorum : si uero uiribus animi sui fidit, refellit eum ueridica eiusdem iusti Conditoris sententia, qua dicit, Sine me nichil potestis facere . Quod dicit, »Eum qui pius est, non damnaturum esse hominem pro eo quod uitare non potuit:« contradicit eiusdem pii Redemptoris et iusti Iudicis sententie, qua etiam de paruulis ait, Nisi quis renatus fuerit ex aqua et Spiritu, non potest uidere regnum Dei . Quamuis, ut sanctus Augustinus ait, mitissima prorsus pena uel damnatio erit omnium, qui preter peccatum quod originale traxerunt, nullum insuper addiderunt . Nec tamen tales a damnatione prorsus esse possunt immunes, cum manifeste dicat Apostolus, Quia regnauit mors ab Adam usque ad Moysen, etiam in eos qui non peccauerunt. Et quasi quereretur, quare regnauerat in omnes qui non peccauerunt; mox rationem reddit adiungens, In similitudinem preuaricationis Ade : id est, non propter sua propria peccata, sed quia sui similes genuit preuaricator Adam. Dicendum ergo nobis in hac parte questionis, quod dixisse audiuimus eumdem apostolum Paulum, qui de Esau et Iacob geminorum ex uno concubitu nascentium dispari sorte disputans ait, Quid ergo dicemus? numquid iniquitas apud Deum? Absit. Moyses enim dicit: Miserebor cui miserebor, et misericordiam prestabo cui misertus fuero. Igitur non uolentis neque currentis, sed miserentis Dei est , etc.; usquedum plurimum hac questione lassatus ita conclusit: O altitudo diuitiarum sapientie et scientie Dei! quam incomprehensibilia sunt iudicia eius, et inuestigabiles uie eius ! Hec de opusculis Iuliani ad cautelam legentium prelibare, commodum rati sumus.





DE ANNIANO PSEUDODIACONO CELEDENSI.


Hieronymus Augustino et Alypio scribens sub finem anni 419  .

1. Cooperatoribus et auctoribus uobis heresis Celestiana iugulata est: que ita infecit corda multorum, ut cum superatos damnatosque esse se sentiant, tamen uenena mentium non omittant; et, quod solum possunt, nos oderint, per quos putant se libertatem docende hereseos perdidisse.

2. Quod autem queritis, utrum rescripserim contra libros Anniani pseudodiaconi Celedensis, qui copiosissime pascitur, ut aliene  blasphemie uerba  friuola subministret: sciatis me ipsos libros in schedulis missos a sancto fratre Eusebio presbytero suscepisse non ante multum temporis; et exinde uel ingruentibus morbis, uel dormitione sancte et uenerabilis filie uestre Eustochii, ita doluisse, ut propemodum contemnendos putarem. In eodem enim luto hesitat, et exceptis uerbis tinnulis atque emendicatis, nichil aliud loquitur. Tamen multum egimus, ut dum epistole mee respondere conatur, apertius se proderet, et blasphemias suas omnibus patefaceret. Quidquid enim in illa miserabili synodo Diospolitana  dixisse se denegat, in hoc opere profitetur; nec grande est ineptissimis neniis respondere. Si autem Dominus uitam tribuerit, et notariorum habuerimus copiam, paucis lucubratiunculis respondebimus: non ut conuincamus heresim emortuam; sed ut imperitiam atque blasphemiam eius nostris sermonibus confutemus: meliusque hoc faceret Sanctitas uestra; ne compellamur contra hereticum nostra laudare.





EIUSDEM ANNIANI DICTA, EX ILLIUS AD ORONTIUM EPISCOPUM EPISTOLA, QUAE HOMILIS IOANNIS CHRYSOSTOMI IN MATTHAEUM PRAEFIXA EST.

Piissimi patris affectum et sapientissimi artem magistri in me pariter exerces, quem inter has quas pro fidei uobiscum amore perpetimur, tentationum procellas, et a merore simul et a torpore subducis, animumque anxietate marcentem ad studium Scripturarum remittis. Iubes enim, beatissime, ut commentarium sancti Ioannis Constantinopolitani episcopi, quem in Mattheo euangelista nonaginta et uno libro explicuit, in latinam linguam, quo possim sermone, transfundam. Quod utinam tam a nobis commode fieri possit, quam a te et opportune et utiliter imperatur. Quid enim uel ad prudentiam eruditius, uel ad exercitationem ignitius, uel ad dogma purgatius nostrorum auribus offeratur, quam preclara hec tam insignis animi ingeniique monumenta? Et hoc maxime tempore, quo per occasionem quarumdam nimis difficilium questionum, edificationi morum atque ecclesiastice discipline satis insolenter obstrepitur: pro qua certe beatus Ioannes, cum in aliis operibus, tum in hoc quoque tantus fere ubique, tamque alacer assurgit, ut Euangeliste dicta interpretando pro euangelica perfectione nobiscum pugnare uideatur. Quid enim ille magis hominibus inculcat, quam nature sue nobilitatem, que aduersus Manichei rabiem omnium recta sapientium consensu concentuque laudatur? Laudatur autem uel in admirabilis gloriam Conditoris, uel ob concitanda studia uirtutis, uel ad castiganda uitia uoluptatis. Quid, inquam, pressius ille commendat, quam ingenite nobis a Deo libertatis decus; cuius confessio precipuum inter nos Gentilesque discrimen est, qui hominem ad imaginem Dei conditum tam infeliciter fati uiolentia et peccandi putant necessitate deuinctum, ut is etiam pecoribus inuidere cogatur? Quid ille aduersus eosdem magistros potius insinuat, quam Dei esse possibilia mandata, et hominem totius, uel que iubetur, uel que suadetur a Deo, capacem esse uirtutis? Quo quidem solo et iniquitas ab imperante propellitur, et preuaricanti reatus affigitur. Iam uero iste eruditorum decus, cum de Dei gratia disserit, quanta illam ubertate, quanta etiam cautione concelebrat? Non enim est in alterutro aut incautus aut nimius, sed in utroque moderatus. Sic liberas ostendit hominum uoluntates, ut ad Dei tamen mandata facienda diuine gratie necessarium ubique fateatur auxilium: sic continuum  diuine gratie auxilium commendat, ut nec studia uoluntatis interimat, etc.





EX EIUSDEM ANNIANI AD EuANGELUM PRESBYTERUM EPISTOLA, HOMILIIS IOANNIS CHRYSOSTOMI DE LAUDIBUS PAULI PRAEFIXA.

Beatus Ioannes Paulum altius intuendo, dilucideque in medium proferendo, ipsas mihi uidetur inspexisse uenas, ac medullas uirtutum expressisse: que ita omnes in ista laudatione uiuunt, ita floribus suis decorantur et fructibus, ut eas prope non minus ab hoc tam sublimiter explicatas, quam ab Apostolo fortasse miremur. Quod quidem opus eo esse apud te amabilius debet et gratius, quo de sanctarum Scripturarum luce rutilans, clarissimi sideris uice noctem Manichei erroris  exagitat. Quantum enim nobis consolationis exoritur, cum cernimus tam erudito, tamque illustri Orientis magistro, eam quam in nobis Traducianus  oppugnat, adstrui ueritatem? quam certe beatus Ioannes, ut in omnibus libris suis, ita hic quoque ab omni munitam latere custodit, armat, accendit, ut uideatur non tam presentes informasse discipulos, quam nobis contra uere fidei oppugnationem auxilia preparasse. Quantus enim ille aduersus necessitatem? quantus pro libero surgit arbitrio? Quam nostrorum libris ubique concinens, uoluntatis iure seruato, diuine gratie presidia commendat? quam contra omnium uitiorum tenebras, quam pro cunctarum speculo uirtutum splendidissimum uas electionis opponit? Primo, beatum Paulum libello et omnibus preferendo sanctis, et Angelis conferendo. Secundo, ex uirtutibus eius atque sententiis bonum asserendo nature, etc. Sexto, soluendo omnes illas questiones, quibus Traducianus obnitens beatum Paulum uitiorum obfuscatione commaculat; ut scilicet fidelibus suis apostolico exemplo peccata conciliet. Septimo, ignem zeli eius in Christum, et ante honorem quoque apostolatus feruorem docendi supra ceteros efferendo; ut satis liquido clareat, exstinctam esse peccandi necessitatem, quam aduersus Manicheos et doctrina Apostoli depreliatur et uita, etc.





DECRETUM CONSTANTII IMPERATORIS, PATRIS uALENTINIANI AUGUSTI III, AD uOLUSIANUM P. U. DATUM ANNO CHRISTI 421  .


Imperator Fl. CONSTANTIUS, Pius, Felix, Augustus, uictor, uOLUSIANO prefecto Urbi  .

Que cum preterite superstitionis, tum recentis plena uanitatis iamdudum corrigi iusseramus, quotidianis insinuationibus maiora fieri nuntiantur. Et quoniam discordia animos commouet populorum; ea que iamdudum iusseramus, precipimus iterari. Unde his lectis, Eximietas tua, omnes qui Dei inuident pietati, diligenter inquirat, et eos faciat statim e muris Urbis expelli; ita tamen, ut ne intra centesimum quidem lapidem habeant licentiam consistendi. Celestium quoque magis ac magis ex Urbe pelli mandamus. Constat enim, iisdem e medio sublatis, gratiam et concordiam tenere ueterem firmitatem. Sane deinceps si tale quidquam fuerit nuntiatum, officium Prestantie tue capitali sententie subdendum esse cognosce. Non enim patimur impunitum esse, precepta nostra exsecutionis negligentia protelari. uale, parens carissime atque amantissime. Et adiecta subscriptio: Impleatur quod iussimus; quia hoc fame tue expedit.





EDICTUM PROPOSITUM A uOLUSIANO PRAEFECTO URBI.


uOLUSIANUS prefectus Urbi edixit:

Hactenus Celestium diuine fidei et quietis publice turbatorem iudiciis, amica reis secreta subduxerunt. Iam leges et iam edicta persequentur absentem. Cui, quod primum est, eterne Urbis negatur habitatio; ut si uel in proximis fuerit diuersatus, debitum non euadat exitium. Pro merito etiam temeritatis atque ausus sui cunctos huius edicti cautione premonemus, ne quis iniquus noxio latebram putet esse prebendam: ne cum huiusmodi sit posita pena, supplicium ac stilum necesse sit proscriptionis incurrere, quisquis reum diuinis humanisque legibus apud se putauerit occultandum.





CONSTITUTIO uALENTINIANI III, AD AMACIUM PP. GALLIARUM, DE CONuENIENDIS PER PATROCLUM ARELATENSEM EPISCOPIS QUIBUSDAM PELAGIANIS.


Imperatores THEODOSIUS et uALENTINIANUS Cesar, AMACIO u. inl. PP. Galliarum.

1. Priuilegia Ecclesiarum, uel clericorum omnium, que seculo nostro tyrannus inuiderat, prona deuotione reuocamus, etc.

2. Diuersos uero episcopos nefarium Pelagiani et Celestiani dogmatis errorem sequentes, per Patroclum sacrosancte legis antistitem precipimus conueniri: quos quia confidimus emendari, nisi intra uiginti dies ex conuentionis tempore, intra quos deliberandi tribuimus facultatem, errata correxerint, seseque catholice fidei reddiderint, Gallicanis regionibus expelli, atque in eorum loco sacerdotium fidelius subrogari: quatenus presentis erroris macula de populorum animis tergeatur, et future bonum discipline iustioris instituatur.

3. Sane quia religiosos populos nullis decet superstitionibus deprauari, Manicheos omnesque hereticos uel schismaticos siue mathematicos omnemque sectam Catholicis inimicam ab ipso aspectu urbium diuersarum exterminari debere precipimus, ut nec presentie quidem criminosorum contagione fedentur. Iudeis quoque uel Paganis causas agendi, uel militandi licentiam denegamus; quibus Christiane legis nolumus seruire personas, ne occasione dominii sectam uenerande religionis immutent. Omnes igitur personas erroris infausti iubemus excludi, nisi his emendatio matura subuenerit. Data septimo idus iulii, Aquileie, coss. Theodosio Augusto undecies et ualentiniano Cesare  .





DE HAERESI APUD BELIGARUM URBEM EX PELAGIANO ERRORE DERIuATA.


Cassianus, in libro 1 de Incarnatione, capp. 2 et 3.

Nuper quoque, id est, in diebus nostris emersisse heresim uenenosam, et maxime Beligarum urbe [1 1Kb] conspeximus, certi erroris, incerti nominis, etc. Illud sane unum pretereundum non arbitramur, quod peculiare ac proprium supra dicte illius hereseos, que ex Pelagiano errore descenderat, fuit: quod dicentes quidam solitarium hominem Iesum Christum sine ulla peccati contagione uixisse, eo progressi sunt, ut assererent, homines, si uelint, sine peccato esse posse. Consequens enim existimabant, ut si homo solitarius iehsu Christus sine peccato fuisset, omnes quoque homines sine Dei adiutorio esse possint, quidquid, ille homo solitarius sine consortio Dei esse potuisset. Ac sic nullam facerent inter omnem hominem ac Dominum nostrum Iesum Christum esse distantiam: cum idem utique homo nisu atque industria sua mereri possit, quod Christus studio ac labore meruisset. Quo factum est, ut in maiorem quoque ac monstruosiorem  insaniam prorumpentes, dicerent Dominum nostrum Iesum Christum hunc in mundum non ad prestandam humano generi redemptionem, sed ad prebenda bonorum actuum exempla uenisse; uidelicet ut disciplinam eius sequentes homines, dum per eamdem uirtutis uiam incederent, ad eadem uirtutum premia peruenirent: euacuantes, quantum in ipsis fuit, omne sacri aduentus donum, et omnem diuine redemptionis gratiam; cum idem dicerent homines consequi posse uiuendo, quod prestitisset Deus pro humana salute moriendo.





DE LEPORIO.


Cassianus, ibid., cap. 4.

Leporius tunc monachus, modo presbyter, qui ex Pelagii, ut supra diximus, institutione, uel potius prauitate descendens, apud Gallias assertor predicte hereseos, aut inter primos, aut inter maximos fuit, a nobis admonitus, a Deo emendatus, ita male conceptam persuasionem magnifice condemnauit, ut non minus pene admiranda sit correctio illius, quam illesa multorum fides: quia primum est, errorem penitus non incurrere; secundum, bene repudiare. Is ergo in se reuersus, non solum in Africa, ubi tunc erat  , atque nunc est, tam errorem suum cum dolore, quam sine pudore confessus est; sed etiam ad omnes admodum Gallie ciuitates, flebiles confessionis ac planctus sui litteras dedit, scilicet ut ubi deuiatio eius prius cognita erat, illic etiam emendatio nosceretur; et qui testes erroris antea fuerant, iidem postea correctionis essent.


De eodem Gennadius, in libro de Scriptoribus ecclesiasticis, cap. 59.

Leporius adhuc monachus, postea presbyter, presumens de puritate uite quam arbitrio tantum et conatu proprio, non Dei se adiutorio obtinuisse crediderat, Pelagianum dogma ceperat sequi: sed a Gallicanis doctoribus admonitus, et in Africa per Augustinum a Deo emendatus, scripsit emendationis sue libellum, in quo et satisfacit de errore, et gratias agit de emendatione.


De se ipse Leporius, in libello Emendationis.

Illud etiam minime reticendum censeo, quod in eadem epistola simili deuians errore subiunxi, Christum Dominum nostrum sic omnia que erant passionum implesse, ut in nullo, quasi perfectus homo, a diuinitatis auxilio iuuaretur: uolens scilicet, ita in Christo hominem assignare perfectum, quo et alienum ab his passionibus uerbum Patris assererem, et solum per se hominem egisse hec omnia possibilitate nature mortalis sine aliquo deitatis adiutorio probare conabar.





DE PELAGIANIS ITALIA EIECTIS, ET DE BRITANNIIS EORUM ERRORE LIBERATIS, ETC., CURA CeLESTINI PAPAE.


Prosper, in libro contra Collatorem, capp. 41, 42.

1. uenerabilis memorie pontifex Celestinus  , cui ad catholice Ecclesie presidium multa Dominus gratie sue dona largitus est, sciens damnatis non examen iudicii, sed solum penitentie remedium esse prestandum, Celestium, quasi non discusso negotio, audientiam postulantem, totius Italie finibus iussit extrudi  : adeo et precessorum suorum statuta et decreta synodalia inuiolabiliter seruanda censebat, ut quod semel meruerat abscindi, nequaquam admitteret retractari.

2. Nec uero segniore cura ab hoc eodem morbo Britannias liberauit, quando quosdam inimicos gratie solum sue originis occupantes, etiam ab illo secreto exclusit Oceani; et ordinato Scotis episcopo, dum Romanam insulam studet seruare catholicam, fecit etiam barbaram christianam.

 3. Per hunc uirum intra Gallias istis ipsis, qui sancte memorie Augustini scripta reprehendunt, maleloquentie est adempta libertas, quando consultantium actione suscepta, et librorum qui errantibus displicebant pietate laudata, quid oporteret de eorum auctoritate sentiri, sancto manifestauit eloquio, euidenter pronuntians, quantum sibi presumptionis istius nouitas displiceret, qua auderent quidam aduersus antiquos magistros insolenter insurgere, et indisciplinata calumnia predicationi ueritatis obstrepere.


Prosper, in Chronico, ad annum Christi 429.

Agricola Pelagianus Seueriani Pelagiani filius Ecclesias Hibernie dogmatis sui insinuatione corrupit. Sed actione Palladii diaconi papa Celestinus Germanum Antissiodorensem episcopum uice sua mittit, ut deturbatis hereticis Britannos ad catholicam fidem dirigat.


Constantius, in uita Germani episcopi Antissiodorensis, lib. 1, capp. 19, 23 et 24.

1. Eodem tempore ex Britanniis directa legatio Gallicanis episcopis nuntiauit Pelagianam peruersitatem in locis suis late populos occupasse, et quam primum fidei catholice debere succurri. Ob quam causam synodus numerosa collecta est, omniumque iudicio duo preclara religionis lumina uniuersorum precibus ambiuntur, Germanus ac Lupus, apostolici sacerdotes, terram corporibus, celum meritis possidentes. Et quanto laboriosior necessitas apparebat, tanto eam promptius heres deuotissimi susceperunt, celeritatem negotii fidei stimulis maturantes.

2. Latebant abditi sinistre persuasionis auctores, et more maligni spiritus gemebant perire sibi populos euadentes. Ad extremum diuturna meditatione concepta presumunt inire conflictum, etc. Aderat populus spectator et futurus iudex, astabant partes dispari conditione dissimiles: hinc diuina auctoritas, inde humana presumptio; hinc fides, inde perfidia; hinc Christus, inde Pelagius auctor. Primo in loco beatissimi sacerdotes prebuerunt aduersariis copiam disputandi, que sola uerborum ruditate diu inaniter et aures occupauit et tempora. Deinde antistites uenerandi torrentes eloquii sui cum apostolicis et euangelicis tonitruis profuderunt. Miscebatur sermo proprius cum diuino, et assertiones uiolentissimas lectionum testimonia sequebantur. Conuincitur uanitas, perfidia confutatur, ita ut ad singulas uerborum obiectiones reos se, cum respondere nequeunt, faterentur. Populus arbiter uix manus continet: iudicium cum clamore testatur.

3. Cum subito uir tribunitie potestatis cum coniuge procedit in medium, decem annorum filiam cecam sinibus ingerens sacerdotum: quam illi offerri aduersariis preceperunt. Sed illi conscientia puniente deterriti, iungunt cum parentibus preces, et curationem paruule a sacerdotibus precantur. Qui exspectationem populi et inclinatos aduersarios intuentes, orationem breuiter fundunt. Ac deinde Germanus plenus Spiritu sancto, sanctam inuocat Trinitatem, et protinus adherentem lateri suo capsulam, cum sanctorum reliquiis collo auulsam manibus comprehendit, eamque in conspectu omnium puelle oculis applicauit. Quos statim euacuatos tenebris, lumine ueritatis impleuit.


Auctor uite sancti Lupi episcopi Trecensis, apud Surium, ad diem 29 iulii.

Cum esset pollens ingenio, clarus eloquio, sanctitate precipuus, cum S. Germano totius perfectionis et gratie spiritualis pleno, contra heresim Pelagianam, que sanam oppugnabat fidem, in Britanniam profectus est. Qui uno spiritu iuncti et pari uoluntate concordes, terribiles Oceani fluctus temporibus hibernis inexplorato mari se committentes, orationum gubernaculis mitigarunt, etc. Denique omnes ad sane fidei confessionem ab errore reuocarunt, cum iam totam fere Britanniam Pelagiana pestis occupasset.


 Constantius, in uita S. Germani episcopi Antissiodorensis, lib. 2, cap. 1-4.

Interea ex Britanniis nuntiatur Pelagianam peruersitatem iterato paucis auctoribus dilatari. Rursumque ad beatissimum Germanum preces omnium deferuntur, ut causam Dei, quam prius obtinuerat, tutaretur. Quorum petitioni festinus occurrit, dum et laboribus delectatur, et Christo se gratanter impendit. Cessit tandem inimici inuidia uicta uirtutibus, nec tentare ausus est, quem Dei amicum iam senserat. Adiuncto itaque Seuero episcopo, totius sanctitatis uiro, qui tunc Treuiris ordinatus episcopus, etc. Predicatio ad plebem de preuaricationis emendatione conuertitur, omniumque sententia prauitatis auctores expulsi ab Insula, sacerdotibus adducuntur, ad mediterranea deferendi; ut et regio absolutione, et illi emendatione fruerentur.





DE PELAGIANIS EXPOSTULANTIBUS DE SUA EX OCCIDENTALI ECCLESIA EIECTIONE.


Nestorius, in epistola ad Celestinum.

Iulianus quidam, et Florus, et Orontius, et Fabius, dicentes se occidentalium partium episcopos, sepe et piissimum et predicatissimum Imperatorem adierunt  , ac suas causas defleuerunt, tanquam orthodoxi temporibus orthodoxis persecutionem passi, sepe eadem et apud nos lamentantes, ac sepe reiecti, eadem facere non desierunt: sed insistunt per dies singulos, implentes aures omnium uocibus lacrymosis. His quidem ad eos sermonibus, quibus oportuit, usi sumus, cum negotii eorum ueram fidem nesciremus. Sed quoniam apertiore nobis de causis eorum notitia opus est, ne piissimus et christianissimus imperator noster molestiam sepe ab his sustineat; ne nos ignorantes eorum causas circa negotii definitionem diuidamur; dignare notitiam nobis de his largiri, ne uel quidem ignorando iustitiam ueritatis, importuna miseratione conturbentur; uel canonicam indignationem Beatitudinis tue, que contra eos pro sectis religionis forte probata est, aliud quiddam quam hoc estiment, etc.


Idem, in altera ad eumdem epistola.

Sepe scripsi Beatitudini tue propter Iulianum, Orontium, et ceteros, qui sibi usurpant episcopalem dignitatem, et creberrimam aditionem apud piissimum et predicatissimum Imperatorem faciunt, nosque concidunt frequentibus lamentationibus, tanquam temporibus orthodoxis de Occidente proiecti. At hucusque scripta de his a tua ueneratione non suscepimus: que si haberem, possem eis respondere, daremque compendiosum responsum luctibus eorum. Nunc enim ab incertis dictis eorum non habet quis ad quod se conuertat, aliis hereticos eos uocantibus, et ideo de occidentalibus partibus proiectos esse dicentibus; ipsis uero iurantibus calumniam se sustinuisse, et periculum pro orthodoxa fide ex subreptione perpessos. Quorum utrum certum sit, nobis grauis est ignorantia. Nam condolere eis, si uere heretici sunt, crimen est: et iterum non condolere, si calumniam sustinent, durum et impium est. Dignetur igitur amantissima Dei anima tua informare nos, qui ad utrumque momentum hucusque diuidimur, id est, et ad odium, et ad miserationem eorum. Doceri autem uolumus, quam de his sententiam teneamus. Detinemus enim eosdem uiros per dies singulos dissimulantes spe et exspectatione Beatitudinis tue.


Celestinus, in epistola ad Nestorium rescripta.

Aliquantis diebus uite nostre, post nefandum et sepe damnatum dogma Pelagii atque Celestii, catholica fides quietem habuit, quando eos cum sue opinionis sequacibus telis unite sententie Oriens Occidensque  percussit. Denique sancte recordationis Atticus, catholice magister fidei, et uere beati Ioannis etiam ad ista successor, eos ita persecutus est pro rege communi, ut nec standi quidem illic copia prestaretur, etc. Hos quoque hereticos, de quibus nos, uelut eorum que gesta sunt nescius, consulere uoluisti, sedibus suis, iniusta dicentes, expulit iusta damnatio. Quos illic inuenisse requiem non putamus esse mirandum. Inuenerunt enim impiam predicationem, cuius comparatione se estiment innocentes. Hoc loco, quia opportunitas sermonis exposcit, tacere non possumus quod stupemus. Legimus quam bene teneas originale peccatum, qualiter ipsam naturam asseris debitricem, et eum debitum merito reddere, qui descendit de genere debitoris: quid tecum faciunt, qui sunt hec negando damnati? Nunquam sine suspicione, ea que sibi sunt aduersa, conueniunt. Eiicerentur denique, si tibi quoque similiter displicerent. Cur tamen ea, que in hos tunc sunt acta queruntur, cum certum sit, illinc ad nos a catholico tunc antistite Attico gesta directa? Cur non sancte memorie Sisinius ista quesiuit? Quia utique sub decessore suo probauerat eos iure damnatos. Defleant infelices, spe se hominum fuisse deceptos, quibus iam potuit propter communionem sola penitentia subuenire. Ecce scire de his incipis, si qua ante nesciuisti, etc. Data tertio idus augusti, Theodosio tredecies et ualentiniano ter Augustis consulibus  .





DE AUGUSTINI OBITU,


Prosper, in Chronico, ad annum Christi 430.

Augustinus episcopus per omnia excellentissimus moritur quinto kalendas septembris, libris Iuliani inter impetus obsidentium uandalorum, in ipso dierum suorum fine respondens  , et gloriose in defensione christiane gratie perseuerans.





CeLESTINI PAPAE, PRO PROSPERO ET HILARIO, SEU PRO IPSO AUGUSTINO, DE GRATIA DEI, EPISTOLA  , AD GALLIARUM EPISCOPOS. 


Dilectissimis fratribus uENERIO, MARINO [1 1Kb] , LEONTIO, AUXONIO, ARCADIO, FILTANIO, et ceteris Galliarum episcopis, CeLESTINUS.



1. PRAEFATIO.

Apostolici uerba precepti sunt, apud Iudeos atque Gentiles sine offensione nos esse debere : hoc quisquis christianus est, tota animi uirtute custodit. Quod cum ita sit, non parum periculi illum manere poterit ante Deum, qui hoc detrectat etiam fidelibus exhibere. Nam qualiter nos qui neminem perire uolumus, ista contristent, que auctoribus christianis percellunt animos christianos, dominicus in Euangelio sermo testatur. Ait enim ipse Saluator, quod expediat scandalizanti unum de pusillis, in maris profunda demergi : et ideo que sit eius iam pena queramus, cui tale supplicium legimus expedire.



CAPUT PRIMUM.

2. Filii nostri presentes Prosper et Hilarius, quorum circa Deum nostrum sollicitudo laudanda est, tantum nescio quibus presbyteris illic licere, qui dissensioni Ecclesiarum studeant, sunt apud nos prosecuti, ut indisciplinatas questiones uocantes in medium, pertinaciter eos dicant predicare aduersantia ueritati. Sed uestre dilectioni iustius imputamus, quando illi supra uos habent copiam disputandi. Legimus, supra magistrum non esse discipulum , hoc est, non sibi debere quemquam in iniuriam doctorum uindicare doctrinam. Nam et hos ipsos a Domino nostro positos nouimus ad docendum; cum sit, dicente Apostolo, eis tertius locus intra Ecclesiam deputandus . Quid illic spei est, ubi magistris tacentibus hi loquuntur, qui, si ita est, eorum discipuli non fuerunt? Timeo ne conniuere, sit hoc tacere: timeo ne magis ipsi loquantur, qui permittunt illis taliter loqui. In talibus causis non caret suspicione taciturnitas: quia occurreret ueritas, si falsitas displiceret. Merito namque causa nos respicit, si cum silentio faueamus errori. Ergo corripiantur huiusmodi: non sit his liberum habere pro uoluntate sermonem. Desinat, si ita res sunt  , incessere nouitas uetustatem; desinat Ecclesiarum quietem inquietudo turbare. Conantur sepe naufragio mergere, quos intra portum stantes statio facit fida securos. Fida quippe est omnium statio, quorum perfectis gressibus uestigia non mouentur. Recurrerunt ad apostolicam predicti Sedem, hec ipsa nobis que tentat perturbatio, conquerentes. Habetote, fratres karissimi, pro catholice plebis pace tractatum: sciant se, si tamen censentur presbyteri, dignitate uobis esse subiectos; sciant quod sibi, omnes qui male docent, discere magis ac magis competat, quam docere. Nam quid in Ecclesiis uos agitis, si illi summam teneant predicandi? Nisi forte illud obsistat, quod non auctoritate, non adhuc ratione colligitur, ut aliqui e fratrum numero, nuper de laicorum consortio in collegium nostrum fortassis admissi, nesciant quid sibi debeant uindicare. Super his multa iam dicta sunt eo tempore, quo ad fratris Tuentii dedimus scripta responsum: nunc tamen repetentes sepius admonemus, ut uitentur huiusmodi, qui laborant per terram aliud, quam ille noster iussit agricola, seminare. Nec tamen mirari possumus, si hec erga uiuentes hi nunc tentare audent, qui nituntur etiam quiescentium fratrum memoriam dissipare.



CAPUT II.

3. Augustinum sancte recordationis uirum, pro uita sua atque meritis, in nostra communione semper habuimus, nec unquam hunc sinistre suspicionis saltem rumor aspersit: quem tante scientie olim fuisse meminimus, ut inter magistros optimos [1 1Kb] etiam a meis semper decessoribus haberetur. Bene ergo de eo omnes in commune senserunt, utpote qui ubique cunctis et amori fuerit, et honori. Unde resistatur talibus, quos male crescere uidemus. Nefas est hec pati religiosas animas; quarum afflictione, quia membra nostra sunt, nos quoque conuenit macerari; quamuis maneat hos beatitudo promissa, quicumque probantur persecutionem propter iustitiam sustinere, quibus quid promittat Dominus in futurum, sequens sermo declarat . Non est agentium causa solorum: uniuersalis Ecclesia quacumque nouitate pulsatur. Intelligamus hec ipsa uobis, que nobis non placent, displicere. Quod ita demum probare poterimus, si imposito improbis silentio, de tali re in posterum querela cessabit. Deus uos incolumes custodiat, fratres karissimi.



CAPUT III.

4. Quia nonnulli qui catholico nomine  gloriantur, in damnatis hereticorum sensibus seu prauitate siue imperitia demorantes, piissimis disputatoribus obuiare presumunt, et cum Pelagium atque Celestium anathematizare non dubitent, magistris tamen nostris, tanquam necessarium modum excesserint, obloquuntur, eaque tantummodo sequi et probare profitentur, que sacratissima beati apostoli Petri Sedes contra inimicos gratie Dei per ministerium presulum suorum sanxit, et docuit: necessarium fuit diligenter inquirere, quid rectores Romane Ecclesie de heresi, que eorum temporibus exorta fuerat, iudicarint, et contra nocentissimos liberi arbitrii defensores quid de gratia Dei sentiendum esse censuerint; ita ut etiam Africanorum conciliorum quasdam sententias iungeremus, quas utique suas fecerunt apostolici antistites, cum probarunt. Ut ergo plenius, qui in aliquo dubitant, instruantur, constitutiones sanctorum patrum compendioso manifestamus indiculo, quo, si quis non nimium est contentiosus, agnoscat omnium disputationum connexionem ex hac subditarum auctoritatum breuitate pendere, nullamque sibi contradictionis superesse rationem, si cum catholicis credat, et dicat.



CAPUT Iu.

5. In preuaricatione Ade omnes homines naturalem possibilitatem et innocentiam perdidisse, et neminem de profundo illius ruine per liberum arbitrium posse consurgere, nisi eum gratia Dei miserantis erexerit, pronuntiante beate memorie papa Innocentio, atque dicente in epistola sua ad Carthaginense concilium: »Liberum enim arbitrium ille perpessus, dum suis inconsultius utitur bonis, cadens in preuaricationis profunda demersus est; et nichil, quemadmodum exinde surgere posset inuenit; suaque in eternum libertate deceptus huius ruine latuisset oppressu [1 1Kb] , nisi eum post Christi pro sua gratia releuasset aduentus, qui per noue regenerationis purificationem omne preteritum uitium [2 1Kb] sui Baptismatis lauacro purgauit.«



CAPUT u.

6. Neminem esse per semetipsum bonum, nisi participationem sui ille donet, qui solus est bonus: quod in eisdem scriptis eiusdem Pontificis sententia protestatur, dicens: »Nam quid nos de eorum posthac rectum mentibus estimemus, qui sibi se putant debere quod boni sunt, nec illum considerant, cuius quotidie gratiam consequuntur, qui sine illo tantum se assequi posse confidunt?«



CAPUT uI.

7. Neminem etiam Baptismatis gratia renouatum idoneum esse ad superandas diaboli insidias, et ad uincendas carnis concupiscentias, nisi per quotidianum adiutorium Dei perseuerantiam bone conuersationis acceperit: quod eiusdem antistitis in iisdem paginis doctrina confirmat dicens: »Nam quamuis hominem redemerit a preteritis ille peccatis; tamen sciens illum iterum posse peccare, ad reparationem sibi, quemadmodum posset illum et post ista corrigere, multa seruauit: quotidiana prestat ille remedia, quibus nisi freti confisique nitamur, nullatenus humanos uincere poterimus errores. Necesse est enim, ut quo auxiliante uincimus, eo iterum non adiuuante uincamur« .



CAPUT uII.

8. Quod nemo, nisi per Christum, libero bene utatur arbitrio, idem magister in epistola ad Mileuitanum concilium data predicat, dicens: »Aduerte tandem, o prauissimarum mentium peruersa doctrina, quod primum hominem ita libertas ipsa decepit, ut dum indulgentius frenis eius utitur, in preuaricationem presumptione concideret, nec ex hac potuit erui, nisi ei prouidentia regenerationis statum pristine libertatis Christi Domini reformasset aduentus« .



CAPUT uIII.

9. Quod omnia studia et omnia opera ac merita sanctorum ad Dei gloriam laudemque  referenda sint; quia nemo aliunde ei placeat, nisi ex eo quod ipse donauerit: in quam nos sententiam dirigit beate recordationis pape Zosimi regularis auctoritas, cum scribens ad totius orbis episcopos ait, »Nos autem instinctu Dei  ad fratrum et cepiscoporum nostrorum conscientiam uniuersa retulimus«  . Hunc autem sermonem sincerissime ueritatis luce radiantem tanto Afri episcopi honore uenerati sunt, ut ita ad eumdem uirum scriberent: »Illud uero quod in litteris, quas in uniuersas prouincias curasti esse mittendas, posuisti dicens, Nos tamen instinctu Dei, etc., sic accepimus dictum, ut illos qui contra Dei adiutorium extollunt humani arbitrii libertatem, districto gladio ueritatis, uelut cursim transiens, amputares. Quid enim tam libero fecisti arbitrio, quam quod uniuersa in nostre humilitatis conscientiam retulisti, et tamen instinctu Dei factum esse fideliter sapienterque uidisti, ueraciter fidenterque dixisti? Ideo utique, quia preparatur uoluntas a Domino , et ut boni aliquid agant, paternis inspirationibus suorum ipse tangit corda filiorum [1 1Kb] . Quotquot enim spiritu Dei aguntur, hi filii Dei sunt : ut nec nostrum deesse sentiamus arbitrium, et in bonis quibusque uoluntatis humane singulis motibus magis illius ualere non dubitemus auxilium.«



CAPUT IX.

10. Quod ita Deus in cordibus hominum, atque in ipso libero operetur arbitrio, ut sancta cogitatio, pium consilium, omnisque motus bone uoluntatis ex Deo sit: quia per illum aliquid boni possumus, sine quo nichil possumus. Ad hanc enim nos professionem idem doctor instituit, qui cum ad totius orbis episcopos de diuine gratie opitulatione loqueretur: »Quod ergo,« ait, »tempus interuenit, quo eius non egeamus auxilio? In omnibus igitur actibus, causisque, cogitationibus, motibus, adiutor et protector orandus est. Superbum est enim, ut quidquam sibi humana natura presumat, clamante Apostolo, Non est nobis colluctatio aduersus carnem et sanguinem, sed contra principes et potestates eris huius, contra spiritualia nequitie in celestibus . Et sicut ipse iterum dicit, Infelix ego homo, quis me liberabit de corpore mortis huius? Gratia Dei per Iesum Christum Dominum nostrum : et iterum, Gratia Dei sum id quod sum, et gratia eius in me uacua non fuit, sed plus illis omnibus laboraui; non ego autem, sed gratia Dei mecum« .



CAPUT X.

11. Illud etiam, quod intra Carthaginensis synodi decreta constitutum est, quasi proprium apostolice Sedis amplectimur, quod scilicet tertio capitulo [2 1Kb] definitum est: »Ut quicumque dixerit, gratiam Dei, qua iustificamur per Iesum Christum Dominum nostrum, ad solam remissionem peccatorum ualere, que iam commissa sunt, non etiam ad adiutorium, ut non committantur, anathema sit.« Et iterum quarto capitulo: »Ut quisquis dixerit, gratiam Dei per Iesum Christum propter hoc tantum nos adiuuare ad non peccandum, quia per ipsum [3 1Kb] nobis reuelatur et aperitur intelligentia mandatorum Dei, ut sciamus quid appetere, et quid uitare debeamus; non autem per illam nobis prestari, ut quod faciendum cognouimus, etiam facere diligamus, atque ualeamus, anathema sit. Cum enim dicat Apostolus, Scientia inflat, caritas uero edificat ; ualde impium est ut credamus, ad eam que inflat, nos habere gratiam Christi, et ad eam que edificat non habere; cum sit utrumque donum Dei, et scire quid facere  debeamus, et diligere ut faciamus, ut edificante caritate scientia non possit inflare. Sicut autem de Deo scriptum est, Qui docet hominem scientiam ; ita etiam scriptum est, Charitas ex Deo est« . Item quinto capitulo: »Ut quisquis dixerit, ideo nobis gratiam iustificationis dari, ut quod facere per liberum iubemur arbitrium, facilius possimus implere per gratiam; tanquam etsi gratia non daretur, non quidem facile, sed tamen possemus etiam sine illa implere diuina mandata, anathema sit. De fructibus enim mandatorum Dominus loquebatur, ubi non ait, Sine me difficilius potestis facere; sed ait, Sine me nichil potestis facere«   .



CAPUT XI.

12. Preter beatissime et apostolice Sedis inuiolabiles sanctiones, quibus nos piissimi patres pestifere nouitatis elatione deiecta, et bone uoluntatis exordia, et incrementa probabilium studiorum, et in eis usque in finem perseuerantiam ad Christi gratiam referre docuerunt, obsecrationum quoque sacerdotalium sacramenta respiciamus, que ab Apostolis tradita in toto mundo atque in omni catholica Ecclesia uniformiter celebrantur; ut legem credendi lex statuat supplicandi. Cum enim sanctarum plebium presules mandata sibimet legatione fungantur apud diuinam clementiam, humani generis agunt causam, et tota secum Ecclesia congemiscente postulant et precantur, ut infidelibus donetur fides, ut idololatre ab impietatis sue liberentur erroribus, ut Iudeis ablato cordis uelamine lux ueritatis appareat, ut heretici catholice fidei perceptione [1 1Kb] resipiscant, ut schismatici spiritum rediuiue caritatis accipiant, ut lapsis penitentie remedia conferantur, ut denique catechumenis ad regenerationis sacramenta perductis celestis misericordie aula reseretur. Hec autem non perfunctorie neque inaniter a Domino peti, rerum ipsarum monstrat effectus: quandoquidem ex omni errorum genere plurimos Deus dignatur attrahere, quos erutos de potestate tenebrarum transferat in regnum Filii caritatis sue , et ex uasis ire faciat uasa misericordie . Quod adeo totum diuini operis esse sentitur, ut hec efficienti Deo gratiarum semper actio laudisque confessio pro illuminatione talium uel correctione referantur.



CAPUT XII.

13. Illud etiam quod circa baptizandos in uniuerso mundo sancta Ecclesia uniformiter agit, non otioso contemplemur intuitu, cum siue paruuli, siue iuuenes ad regenerationis ueniunt Sacramentum, non prius fontem uite adeunt, quam exorcismis et exsufflationibus clericorum spiritus ab eis immundus abigatur; ut tunc uere appareat, quomodo princeps mundi huius mittatur foras , et quomodo prius alligetur fortis, et deinceps uasa eius diripiantur , in possessionem translata uictoris, qui captiuam ducit captiuitatem et dat dona hominibus .

14. His ergo ecclesiasticis regulis, et ex diuina sumptis auctoritate documentis, ita adiuuante Domino conformati sumus, ut omnium bonorum affectuum, atque operum et omnium studiorum, omniumque uirtutum, quibus ab initio fidei ad Deum tenditur, Deum profiteamur auctorem, et non dubitemus ab ipsius gratia omnia hominis merita preueniri, per quem fit ut aliquid boni et uelle incipiamus, et facere. Quo utique auxilio et munere Dei, non aufertur liberum arbitrium, sed liberatur, ut de tenebroso lucidum, de prauo rectum, de languido sanum, de imprudente sit prouidum. Tanta enim est erga omnes homines bonitas Dei, ut nostra uelit esse merita, que sunt ipsius dona, et pro his que largitus est, eterna premia sit donaturus. Agit quippe in nobis, ut quod uult, et uelimus, et agamus: nec otiosa esse in nobis patitur, que exercenda, non negligenda donauit; ut  et nos cooperatores simus gratie Dei; ac si quid in nobis ex nostra uiderimus remissione languescere, ad illum sollicite recurramus, qui sanat omnes languores nostros, et redimit de interitu uitam nostram : et cui quotidie dicimus, Ne inducas nos in tentationem, sed libera nos a malo .



CAPUT XIII.

15. Profundiores uero difficilioresque partes incurrentium questionum quas latius pertractarunt, qui hereticis restiterunt, sicut non audemus contemnere, ita non necesse habemus astruere. Quia ad confitendam gratiam Dei, cuius operi ac dignationi nichil penitus subtrahendum est, satis sufficere credimus, quidquid secundum predictas regulas apostolice Sedis nos scripta docuerunt, ut prorsus non opinemur catholicum, quod apparuerit prefixis sententiis esse contrarium.





DE SYNODI EPHESINAE SENTENTIA IN PELAGIANOS.


Ex actione quinta habita post consulatum Theodosii XIII et ualentiniani III, decimo sexto kalendas augusti  .

Anathematizamus autem et Apollinarium, et Arium, etc. Et preter hos insuper nouarum blasphemiarum inuentorem Nestorium, et qui ei communicant et consentiunt; et eos qui Celestii uel Pelagii placita sequuntur, quorum dogmata nunquam suscepimus.


Ex epistola synodica ad Celestinum, in ead. act. 5.

1. Ioannes episcopus Antiochenus . . . . congregatis quibusdam, qui cum Nestorio simul recesserant, etc., ac ueluti collecto collegio hominum circiter triginta numero, qui nomen habebant episcoporum, ex quibus alii erant extorres, otiosi, Ecclesiisque carentes; alii quoque ante multos annos ob graues culpas a suis metropolitanis depositi; cum ipsis etiam Pelagiani et Celestiani  , ac nonnulli de iis qui ex Thessalia eiecti fuerunt; rem ausus est impiam, etc.

2. Porro autem perlectis in sancta synodo commentariis actorum in depositione impiorum Pelagianorum et Celestianorum, Celestii, Pelagii, Iuliani, Persidii, Flori, Marcellini, Orontii, et eadem cum illis sentientium, que a Pietate tua de ipsis decreta et constituta sunt, iudicauimus et nos ea solida firmaque permanere debere, et idem tecum omnes statuimus, eos pro depositis habentes.


Ex actione septima.

CANON 1. Si quispiam metropolita prouincie derelicta sancta et ecumenica synodo, aut accessit ad illorum defectionis consessum, aut accedet in posterum, siue cum Celestio sensit aut sentiet, ipse . . . . a synodo totius ecclesiastice communionis expers sit factus, etc.

CANON 4. Si qui autem clericorum defecerint, et ausi fuerint uel priuatim, uel publice, que sunt Nestorii aut Celestii sapere, sancitum est a sancta synodo istos quoque depositos esse.





IN EOSDEM HAERETICOS PELAGIANOS.


Celestinus papa, in epistola ad synodum Ephesinam post Nestorii damnationem scripta idibus martiis, Aetio et ualerio coss.  .

De his autem qui cum Nestorio uidentur pari impietate sensisse, quique se socios eius sceleribus addiderunt,  quanquam legatur in eos uestra sententia, tamen nos quoque decernimus quod uidetur. Multa perspicienda [1 1Kb] sunt in talibus causis, que apostolica Sedes semper aspexit. Quod loquimur, Celestianorum testantur exempla, quod spem de synodo hucusque gesserunt.


Idem, in epistola Maximiano in Nestorii locum suffecto data eodem die decimo quinto martii, anno 432.

Locum impietas nouella non habeat, et compresso olim per totum orbem sua damnatione noto Celestiano errori a tua uigilantia resistatur; ut quicumque huius dogmatis sunt sequaces, ab omni societate hominum repellantur. Obsistat illis per te Spiritus sanctus his in omnibus, qui ad has quascumque conantur prouincias peruenire, ne eorum impia predicatio resurgat; obsiste eis. Ita enim, ut damnentur, quocumque perueniunt, innotescunt; et tanquam non illis sententia toties repetita sufficiat, longinquas terras remotasque prouincias inquietant: sed eos ille persequitur, cuius fidem sua prauitate persequi nitebantur, et quo se abscondant, ad quas latebras confugiant, sua se impietate prodentes inuenire non possunt.


Idem, in epistola ad Constantinopolitanos eodem die data.

Audiuimus hunc  agentem contra legem et iniquum que sint solatia prosecuta: adfuerunt inter alios, nec deseruerunt eum Celestiani iniquitatis operarii, quos Hymnidici nostri persequitur manifesta sententia: iamdudum quippe inimici Dei disperguntur et pereunt qui operantur iniquitatem ; sicut [2 1Kb] idem dicit, uelut cibum panis plebem dominicam deuorabant . Habuit ergo secum sui magistros exsilii, habuit huiusce rei perfectos tiro doctores. Nam separare difficile est, quos scelera sola iunxerunt; quia maiore ligantur glutino federa uitiorum.





DE IULIANO FRAUDULENTER IN ECCLESIAE COMMUNIONEM IRREPERE MOLIENTE, Prosper, in Chronico ad annum 439.

Hac tempestate Iulianus Eclanensis iactantissimus Pelagiani erroris assertor, quem dudum amissi episcopatus intemperans cupido exagitabat, multimoda arte fallendi correctionis speciem preferens, molitus est in communionem Ecclesie irrepere. Sed his insidiis Xystus papa diaconi Leonis hortatu uigilanter occurrens, nullum aditum pestiferis conatibus patere permisit: et ita omnes Catholicos de reiectione fallacis bestie gaudere fecit, quasi tunc primum superbissimam heresim apostolicus gladius detruncauisset.





DE PELAGIANIS IN COMMUNIONEM, NISI FACTA AB IIS ERRORIS ABIURATIONE, NON RECIPIENDIS, EPISTOLA LEONIS PAPAE, AD AQUILEIENSEM EPISCOPUM  .



CAPUT PRIMUM.

1. Relatione sancti fratris et cepiscopi nostri Septimii, que in subditis habetur, agnouimus quosdam presbyteros, diaconos, ac diuersi ordinis clericos, quos Pelagiana siue Celestiana heresis habuit implicatos. ita in uestra prouincia ad communionem catholicam peruenisse, ut nulla ab eis damnatio proprii exigeretur erroris, et pastoralibus excubiis nimium dormitantibus , lupos ouium pellibus tectos in ouile dominicum, non depositis bestialibus animis, introisse : et quod per auctoritatem canonum decretorumque nostrorum ne insontibus quidem conceditur, usurpasse, ut relictis Ecclesiis, in quibus clericatum aut acceperant, aut receperant, instabilitate sua per diuersa circumferantur, amantes semper errare, et  nunquam in fundamento apostolico permanere. Quoniam qui nullo discussi examine, nullo sunt preiudicio sue professionis obstricti, hunc maxime expetunt fructum, ut sub uelamento communionis plures domos adeant, et per falsi nominis scientiam multorum corda corrumpant. Quod utique efficere non possent, si Ecclesiarum presules necessariam diligentiam in talium receptione seruassent, ne cuiquam eorum euagari in diuersa licuisset.



CAPUT II.

2. Ne ergo hoc ulterius audeatur, neue per quorumdam negligentiam introducta pernicies, ad euersionem multarum tendat animarum; hac nostri auctoritate precepti, industrie tue Fraternitatis indicimus, ut congregata apud uos synodo prouincialium sacerdotum, omnes siue presbyteri, siue diaconi, siue cuiusque ordinis clerici, qui de Pelagianorum Celestianorumque consortio, in communionem catholicam ea imprudentia sunt recepti, ut non prius ad damnationem sui coarctarentur erroris, nunc saltem, posteaquam hypocrisis eorum ex quadam parte detegitur, ad ueram correctionem, que et ipsis prodesse, et nullis possit nocere, cogantur. Damnent apertis professionibus suis superbi erroris auctores, et quidquid in doctrina eorum uniuersalis Ecclesia exhorruit, detestentur: omniaque decreta synodalia, que ad excisionem huius hereseos apostolice Sedis confirmauit auctoritas, amplecti se, et in omnibus approbare, plenis, et apertis, ac propria manu subscriptis protestationibus eloquantur. Nihil in uerbis eorum obscurum, nichil inueniatur ambiguum. Quoniam nouimus hanc istorum esse uersutiam, ut in quacumque particula dogmatis exsecrandi, quam a damnandorum stoliditate discreuerint, nichil sibi sensuum suorum existiment esse non saluum.



CAPUT III.

3. Cumque omnes definitiones suas ad subrependi facilitatem improbare se simulent atque deponere, hac ibi tota arte fallendi, nisi intelligantur, excipiunt, ut »gratia Dei secundum meritum dari accipientium« sentiatur. Que utique nisi gratis detur, non est gratia, sed merces, retributioque meritorum, dicente beato Apostolo: Gratia salui facti estis per fidem, et hoc non ex uobis; Dei enim donum est; non ex operibus, ne forte quis extollatur. Ipsius enim sumus figmentum, creati in Christo Iesu, in operibus bonis, que preparauit Deus, ut in illis ambulemus . Omnis itaque bonorum operum donatio, diuina preparatio est: nec propria quisquam iustificatur uirtute, quoniam gratia unicuique [1 1Kb] principium iustitie, et bonorum fons, atque origo meritorum est. Sed ab istis ideo per naturalem industriam dicitur preueniri, ut que ante gratiam proprio clara sit studio, nullo uideatur peccati originalis uulnere sauciata: falsumque sit quod ueritas ait, Quoniam Filius hominis uenit querere et saluare quod perierat .



CAPUT Iu.

4. Cauendum ergo Dilectioni tue est, magnaque diligentia prouidendum, ne per huiusmodi homines exstincta dudum scandala suscitentur: et de exciso olim dogmate aliquod in prouincia tua eiusdem mali germen oriatur; quod non solum in radicibus suis crescat, sed etiam sancte Ecclesie sobolem ueneno sui odoris inficiat. Qui correctos se uideri uolunt, ab omni suspicione se purgent; et obediendo nobis, probent se esse nostros. Quorum si quisquam salubribus preceptis satisfacere detrectarit, siue ille clericus, siue sit laicus, ab Ecclesie societate pellatur, ne perditor anime sue, saluti insidietur aliene.



CAPUT u.

5. Illam quoque partem ecclesiastice discipline, qua olim a sanctis patribus, et a nobis sepe decretum est, ut nec in presbyteratus gradu, nec in diaconatus ordine, nec in subsequenti officio  clericorum ab Ecclesia ad Ecclesiam cuiquam transire sit liberum, ut in integrum reuoces, admonemus. Et unusquisque non ambitione illectus, non cupiditate seductus, non persuasione hominum deprauatus, ubi ordinatus est, perseueret: ita ut si quis sua querens, non que Iesu Christi , ad plebem et Ecclesiam suam redire neglexerit; et ab honoris priuilegio, et a communionis uinculo habeatur extraneus. Non autem dubitet Dilectio tua, nos, si  neglecta fuerint, que pro custodia canonum, et pro fidei integritate decernimus, uehementius commouendos: quia inferiorum ordinum culpe ad nullos magis referende sunt, quam ad desides, negligentesque rectores, qui multam sepe nutriunt pestilentiam, dum austeriorem dissimulant adhibere medicinam.





EPISTOLA EIUSDEM, AD SEPTIMIUM EPISCOPUM ALTINUM  . 


LEO episcopus, SEPTIMIO episcopo, salutem.

Lectis Fraternitatis tue litteris, uigorem fidei tue, quam olim noueramus, agnouimus: congratulantes tibi, quod ad custodiam gregum Christi pastoralem curam uigilanter exsequeris, ne lupi, qui sub specie ouium subintrarunt , bestiali seuitia simplices quosque dilacerent; et non solum ipsi nulla correctione proficiant, sed etiam ea, que sunt sana, corrumpant. Quod ne uiperea possit obtinere fallacia, ad metropolitanum episcopum prouincie uenetie scripta direximus: quibus ad status sui periculum cognosceret pertinere, si quisquam de Pelagianorum et Celestianorum consortio ueniens, in communione catholica sine professione legitime satisfactionis habeatur. Saluberrimum enim est, et spiritualis medicine utilitate plenissimum, ut siue presbyteri, siue diaconi, siue alii cuiuslibet ordinis clerici, qui se correctos uideri uolunt, errorem suum, et ipsos erroris auctores damnari a se sine ambiguitate fateantur: ut sensibus prauis et dudum peremptis, nulla spirandi [1 1Kb] supersit occasio, ne ullum membrum Ecclesie talium possit societate uiolari, cum per omnia illis professio propria ceperit obuiare. Circa quos etiam illam canonum constitutionem precipimus custodiri, ne ab his Ecclesiis, ad quas proprie pertinent, sinantur abscedere, et pro suo arbitrio ad loca sibi non deputata transire. Quod cum recte non permittitur inculpatis, multo minus debet licere suspectis. Proinde Dilectio tua, cuius deuotione gaudemus, iungat curam suam dispositionibus nostris, et cum supradicto metropolitano det operam, ut circumspecte ac uelociter impleantur ea, que ad totius Ecclesie incolumitatem et laudabiliter sunt gesta [2 1Kb] , et salubriter ordinata.





CONTRA PELAGIANAM HAERESIM IN DALMATIA RENASCENTEM, EPISTOLA GELASII PAPAE, AD HONORIUM EPISCOPUM DALMATIAE  .


Dilectissimo fratri HONORIO, GELASIUS.

1. Licet inter uarias temporum difficultates continuis occupationibus implicati, uix respirare ualeamus; pro Sedis tamen apostolice moderamine totius ouilis dominici curam sine cessatione tractantes, que beato Petro Saluatoris ipsius nostri uoce delegata est, Et tu conuersus confirma fratres tuos ; et item, Petre, amas me? Pasce oues meas : dissimulare nec possumus, nec debemus, que nostram sollicitudinem forma perstringat; cum beato Paulo apostolo sentientes, atque dicentes, Quis infirmatur, et ego non infirmor? quis scandalizatur, et ego non uror ? Ita quippe nos repente tristis, horrenda, et uix credibilis confecit opinio, ut mentem nostram confunderet, sauciaret,  affligeret. Nuntiatum nobis est enim, in regionibus Dalmatiarum quosdam recidiua Pelagiane pestis zizania seminasse; tantumque illic eorum preualere blasphemiam, ut simplices quosque mortiferi furoris insinuatione decipiant. Est quidem error ipse nefarius tanto perniciosior ad subrependum, quanto ad fallendum ueri similitudinis colore uersutior: [1 1Kb] prestante Domino, adest fidei catholice pura ueritas concordibus uniuersorum Patrum deprompta sententia, que et subtile uirus funeste prauitatis exponat, et humano generi saluando conferat de Scripturarum confectione medicinam. Nullatenus igitur discretionem rerum nondum abundantia corda conturbet, donec et occultum uulnus appareat, et saluatio singularis eluceat: quoniam quantalibet arte fallacie spiritus perditionis armetur; sancto gladio Spiritus principalis et detegitur et necatur.

2. Quapropter per Dilectionem tuam cunctos ibidem Domini sacerdotes fraterno commonemus affectu, ut qui cum erudiente uos Domino contra nouitios pugnetis errores, olim peruersitatem toto orbe damnatam, nec ipsos recipere debeatis: aut quod temere putatur esse faciendum, que non heresis maioribus nostris conuenienter exstincta rursus prouocare nos audeat, et palam nouis resumptis uiribus aperteque confligat? Numquidnam licet nobis a uenerandis patribus damnata dissoluere, et ab illis excisa nefaria dogmata retractare? Quid est ergo, quod magnopere precauemus, ne cuiuslibet heresis semel deiecta pernicies ad examen denuo uenire contendat; si que antiquitus a nostris maioribus cognita, discussa, refutata sunt, restauranda nitamur? nonne ipsi nos  aduersariis ueritatis uniuersis contra nos resurgendi proponimus exemplum? Ubi est, quod scriptum est, Terminos patrum tuorum non transgredieris ; et, Interroga patres tuos, et annuntiabunt tibi; et seniores tuos, et dicent tibi ? Quid ergo tendimus ultra definita maiorum? aut cur nobis non sufficit, si quid ignorantes discere cupiamus, qualiter ab orthodoxis patribus et senioribus singula queque uel uitanda precepta sunt, uel aptanda catholice ueritati? cur non his probantur esse decreta? Numquid aut sapientiores illis sumus, aut poterimus firma stabilitate constare, si ea que ab illis constituta sunt, subruamus?

3. An fortasse nescitis hanc heresim, de qua loquimur, et ab apostolica dudum Sede per beate memorie Innocentium, ac deinde Zosimum, Bonifacium, Celestinum, Sixtum, Leonem, continuis et incessabilibus sententiis fuisse prostratam; nec tantum Ecclesie catholice legibus, sed principum quoque Romanorum eo tenore [2 1Kb] damnatam, ut nec usquam terrarum uiuendi locum sectatores eius habere sinerentur? Que omnia tam gestis Ecclesie per singulas quasque regiones de eorum prauitate confectis, quam censure publice sanctionibus edocentur. Ecce quorum libet aures catholicas audire doctrinam, questiones accipere, tractare tendiculas, et blasphemias patienter admittere. O si studerent aduersus ets maiorum nostrorum libros responsaque cognoscere! illic modis omnibus cerneretur, nichil esse prorsus, quod non et ab istis fuerit uentilatum, et ab illis magnifica ueritate contritum: sicque de cunctis eorum nequitiis refutandis fideles quique redderentur instructi, ut nichil amplius quereretur. Sed si forsitan ineruditos animos quedam de eorum sensibus proposita commouerunt; ita uenerabilium patrum doctrinis, et omnis eorum publicatur insania, et quibus remediis curetur, ostenditur, ut ex his Deo prestante preuisis, cuncta que de eorum serie texuerunt, et periculosa sectantibus, et stulta deprehendentibus esse uideantur: ita ut si quis existimet reluctandum, non tamen ueterum sententiis contradictor  existat; sed humane saluti, catholiceque doctrine palam se aperteque profiteatur inimicum; quo magis attentius peruigil cura pastorum a sacris gregibus luporum debet arcere seuitiam. Nam quidquid ouibus sanctis acciderit detrimenti, presulum  damnet incuriam; sicut a regeneratis agminibus nocentium depulsio bestiarum, custodum premiis perpetuum procurabit augmentum. Certe si, ut magis optamus, falsis hec rumoribus sint relata, quantocius desideramus agnoscere; ut qui membrorum Christi uexatione trepidamus, multo magis de eorum stabilitate letemur. Data quinto calendas augusti, Albino fausto, uiro clarissimo, consule  .





EPISTOLA EIUSDEM ALTERA, AD EUMDEM HONORIUM  .


Dilectissimo fratri HONORIO, GELASIUS.

1. Miramur dilectionem tuam fuisse miratam, curam Sedis apostolice, que more maiorum cunctis per mundum debetur Ecclesiis, pro uestre quoque regionis fide fuisse sollicitam: cumque ad eam perlatum esset, quod quidam per Dalmatias integritatem catholicam uitiare niterentur, et diuinis humanisque legibus ante damnatum Pelagiane pestilentie denuo uirus inferre; non putauerimus ullatenus differendum, quominus hec diligentius inquirentes, aut si fortasse subrepserant, de proximo sanarentur, aut anxietatem nostram, si falso probarentur iactata, releuarent; estimantes melius nos uideri impatientius talia inuestigare uoluisse, quam crescere dissimulando perniciem. Neque enim uel silentio premere causas huiusmodi, uel differendo fouere deberemus: cum, dicente Magistro Gentium, Sollicitudine non pigri; atque iterum, Qui preest in sollicitudine ; reos procul dubio nos, nisi continuo quereremus, etiamsi inaniter essent uulgata, conuincerent. Nec interest per quos ad aures nostras eadem peruenissent, dum quomodolibet ista referentibus, postquam nostram conscientiam penetrarent, in his ueraciter indagandis pastorales excubias esse non oportuerit negligentes; quatenus uel et uestigio posset lupis inhiantibus obuiari, uel nullis existentibus feris, ouium custodia secura persisteret. Ab his qui essent Chles, Corinthiorum se dissensiones agnouisse testatur Apostolus , confestimque scribere non omittit; ut uel nascentibus iurgiis pius medicator occurreret, uel de eorum comperta mox incolumitate gauderet: quod nos quoque litteris, que super hac parte directe sunt, indicasse reminiscimur: ut scilicet aut irrepentibus obsisteremus insaniis, aut si nichil horum penitus accidisset, de catholice ueritatis integritate letaremur. Quapropter non solum Dilectio tua nostra non debet uigilantia permoueri; sed presentis colloquii salutatione percepta, nobiscum potius industriam proprie sociare solertie, quatenus uel siue tentata sint talia, protinus corrigantur, uel ne qualibet obreptione tententur, attentius precauendo, subintrare non ualeant.

2. De quibus autem ii, quos tua Charitas destinauit, si plenius instrui uoluerint, sequentes tituli cum suis responsionibus intimabunt: et quoniam se his acquiescere prefati eatenus sunt professi, ut eadem se et primitus tenuisse firmarent, sed ante ullius in questionem uocata uellent manifestius expediri; studuimus, quantum inter occupationes fieri potuit, que nos minime respirare patiuntur, largiente Domino, sequentes paterna uestigia, de talibus, que cepimus [1 1Kb] non silere: quam regulam sobrie sentiendi quisquis fideli corde sectatur, inter orthodoxos merito debeat estimari. Quisquis uero putauerit abnuenda, ab apostolicis sese non ambigat exsulare doctrinis. Certe si quid est quod ualeat animum permouere, Fraternitas  tua consulere fiducialiter [1 1Kb] omittat, ut Domini gratia ministrante, totius discutiat obscuritatis ambiguum fraterna collatio.





DE SENE, NOMINE SENECA, IN PELAGIANAM HAERESIM LAPSO, CUM REFUTATIONE TRIUM ERRORUM QUOS ILLE PRAESERTIM SUSCEPERAT A PELAGIANIS, EPISTOLA EIUSDEM GELASII  , AD OMNES EPISCOPOS PER PICENUM.


GELASIUS episcopus, uniuersis episcopis per Picenum, in Domino salutem.

1. Barbaricis hactenus dolebamus incursibus, maxime uicinas Urbi prouincias, et bellorum seua tempestate uastari: sed quantum inter ipsa recentium calamitatum feruentia pericula comperimus, perniciosiorem diabolus Christianorum mentibus labem, quam corporibus hostilis feritas irrogauit. Quod malum principaliter illarum regionum respicit sacerdotes, qui tanta segnitie, tantaque ministerii dissimulatione suscepti, commissarum sibi negligunt regimen animarum, ut eas etiam ab exiguis quibusque bestiolis lacerari sub conspectibus suis impune patiantur: quin imo subrepentes nequitias confouendo, et deprauatoribus acquiescendo fidelium, non solum eas minime retrahant, sed ipsi magis prebeant propria nutrimenta perditionis exemplo. Quid autem tales essent acturi pontifices, si  uel aliqua noua pestis et primitus ignorata prorumperet, uel ingeniis acrioribus sensibusque uersutis aut aliqua secularium doctrinarum peritia callidis, sacrilega blasphemiarum dicta promerentur, qui tam ueteris erroris detrita commenta, tamque maioribus Ecclesiarum magistris, quam etiam nostra etate conuicta non recolunt, nec refutant, atque ab imperitis stultisque prolata non respuunt? Gratias omnipotenti Deo agimus, quoniam suorum corda per huiusmodi personas examinat; qui hoc ipsum uirus nesciunt, quod loquantur. Nam quid facerent populorum presules sub astutioribus inimicis, qui se subiiciunt libenter indoctis? Quando utique etiamsi tanta erat in rectoribus dominici gregis prorsus ignauia, ut ne tam uilem hebetemque personam possint uel intelligere uel frenare, potius pastorali cura debuerint a nobis cognoscenda perquirere quam suasionibus inconsideranter absurdis facilem submittere uoluntatem.

2. Oblatus est enim nobis miserabilis senex Seneca nomine, qui non modo totius est eruditionis alienus, sed ipsius quoque intelligentie communis prorsus extraneus, in Pelagiane uoraginis ceno, sicut de quibusdam in Apocalypsi legimus, uelut una ranarum impudenter immersus , inque illa fece horribiliter uolutatus, nullatenus inde qualiter emergere posset inueniens; quia puritatem relinquens catholice ueritatis, quanto se per lubricum falsitatis conatur attollere, tanto magis eius lutosis foueis circumclusus obruitur: de illis unus existens, de quibus Petrus dicit apostolus, Hi uero uelut irrationabilia pecora naturaliter in captionem et in perniciem, in his que ignorant blasphemantes, in corruptione sua peribunt, recipientes mercedem iniustitie . Reuera enim sic eius stolidus et obtunsus est animus, ut de his uenenis, que male hausit et uomuit, nullam rationem uel accipere ualeat omnino, uel reddere: sed induratus obcecatione diabolica, sibique iam traditus cordis sui funesta sit obstinatione damnatus; nichilque supersit ei, nisi ut Deus noster, qui dixit, que hominibus impossibilia uidentur, apud se esse facilia, huiusmodi mentem potenti compunctione transfigat; ut secundum beatum apostolum Paulum, resipiscat a diaboli laqueis, quibus captiuus detinetur sententia diuini iudicii. Multa illi que de Pelagianis sensibus nec in somnis omnino contigerant, nos magis patefacta prodidimus, eaque dudum conuicta fuisse monstrauimus. Hec etiam ipsa, que idem proferre  uidebatur, olim et ab hereticis Pelagianis in medium producta docuimus, et a catholicis predicatoribus competenter elisa: Pelagium, Celestium, Iulianum, ceterosque complures oratorie facundie uiros in hac assertione probauimus fuisse conuictos, et tam ecclesiasticis constitutis, quam imperialibus etiam percussos fuisse preceptis: proinde istum ferre non posse firmauimus, in quibus illi tales tantique prostrati sunt, qui nec ipsa que ab illis sunt disputata uel intellecta capere, uel eloquio simili possit astruere. Sed, ut dictum est, diabolica mens inspiratione possessa, in profundum ueniens iam malorum, ad remedia nulla consentit.

3. Quapropter de innumeris blasphemiarum generibus, quas auctores Pelagiane heresis ediderunt, tria, que sibi precipue hic senex lugendus asciuit, credidimus non tacenda; ut reserata manifestius panderentur, et Deo destruente facilius uiderentur euersa: »In uteris,« inquiunt, »matrum opere diuino creantur infantes; propterea iustum uideri non putant, quod factura Dei sine ullis propriis actionibus cuiquam peccato gignatur obstricta; iniustumque Deum faciunt, si rei efficiantur, antequam nati.« Hoc uelut acutissimum sui dogmatis exserunt argumentum, non aduertentes quia primi illi parentes generis humani de nullis utique genitoribus, sed de innoxia limi materia procreati, et pure atque sincere potenter arte diuina [1 1Kb] compacti, factique rationales, propria uoluntate seductorem secuti diabolum, prauis cupiditatibus per excessum preuaricationis infecti sunt. In quibus utique humana natura peccauit, et humana est facta natura uitiosa, receptrix sine dubio mali, quod ante nescierat, que a bono rectoque deficiens [2 1Kb] , in affectum mali prauique recidere, ipso rerum consequentium tramite manifestum est. Tales igitur effecti principes nostre substantie, semetipsos passibiles et corruptibiles reddiderunt; in tantum conditione diuine dona uiolantes, ut mortis fuerint ultione puniti. Hac enim die fuisse mortuos, qua mortales effecti sunt, ambiguum non habetur. Proinde quidquid isti genitores de suo germine protulerunt, opus quidem Dei est, secundum institutionem nature; sed non absque contagio illius mali, quod sua preuaricatione traxerunt: et utique hoc idem ipsius mali contagium, certum est opus non esse diuinum. Itaque non ex creatione Dei est uitium, quod uoluntario motu natura collegit; sed etiam de uitiata per semetipsam natura Deus institutionem suam quidem sue creationis exsequitur: sed creatio profert uitium, quod non ex institutione Creatoris accepit, sed quod ipsa per lapsum transgressionis sue assumpsit. Nam si ipsi primi homines ex nullis, ut dictum est, parentibus nati, et sine ullo formati contagio, per ambitum presumptionis illicite semetipsos deprauare potuerunt, et in opere Dei opus diabolice fraudis annectere; quid mirum, si iidem deprauati protulerunt sobolem deprauatam? Nonne etiam cum Deus utique liberam condiderit humanam sua creatione substantiam, etiam apud humanas tamen leges extrinsecus accedens seruitus naturaliter eam reddit obstrictam et obnoxiam? Origine generantur obnoxii, et ex conditione seruili gignuntur addicti; et nascendo fiunt prius obligati, quam geniti. Si hoc agitur de rebus extra naturam positis, quanto magis de his prouenire non mirum est, quibus ipsa humana substantia deprauata cognoscitur? Ac per hoc, sicut se ipsa humana substantia de institutione sincera actuum reproborum rea fecit uoluntate pollutam; sic edidit sobolem atque progeniem nature sue ex actuum suorum rea uoluntate maculosam; quia huiusmodi genuit prolem, cuiusmodi se ipsa reddidit preuaricationis excessu. Ideo non solum de se profert quod bene Deus instituit, sed etiam quod male ipsa inconsequenter adiecit. Quemadmodum  autem qualitas interior appetendi ualet immutare naturam, diuine lectionis auctoritate firmatur: sic denique pascenti Iacob commissus ille grex ouium, supposita canalibus uarietate uirgarum dum potat, illectus affectionali delectatione, concepit quod non habuit in natura, et molitum [1 1Kb] sensibus transfudit in prolem, quod in creatione non sumpsit : quod tunc utique figuraliter gestum, et in ecclesiasticis significauit gregibus hoc futurum, et Pelagianorum Deus preuidens calumnias, et excitandas fidelibus suis decertationes, intelligentiam preparauit.

4. Docent diuina testimonia, et ipsa ecclesiastica sacramenta, et ab ipso Domino Saluatore catholicorum traditio magistrorum, humane generationis decolorata primordia. Hinc est quod clamat propheta, Quis gloriabitur castum se habere cor, aut mundum esse a peccatis ? Nec infans, cuius est unius diei uita super terram . Hinc est quod item dicit Scriptura, Quis potest facere mundum de immundo conceptum semine? Nonne tu qui solus es ? Et alibi, quia semen, inquit, erat maledictum . Necnon etiam Dauid propheta testatur, In iniquitatibus conceptus sum, et in delictis peperit me mater mea . Et si hoc ille dicit, quis aliter se asserat procreatum? Beatus apostolus quoque Paulus asserit, Et nos aliquando eramus natura filii ire, sicut et ceteri . De qua ira in Euangelio dicit, Qui crediderit et baptizatus fuerit, habebit uitam eternam; qui autem non crediderit, iam iudicatus est, et ira Dei manet super eum : illa utique, de qua dictum est, Morte morieris . Ipse Dominus iehsu Christus celesti uoce pronuntiat, Qui non manducauerit carnem Filii hominis et biberit sanguinem eius, non habebit uitam in semetipso : ubi utique neminem uidemus exceptum; nec ausus est aliquis dicere, paruulum sine hoc Sacramento salutari ad eternam uitam posse perduci: sine illa autem uita, in perpetua futurum morte non dubium est. Cur igitur infans hac sorte concluditur, si nullum habet omnino peccatum? Magisque uidebitur  iniustus Deus, si illic infligatur pena, ubi nulla sit culpa. Unde cum de propriis actibus nullo reatu teneatur obstrictus; nichil restat, nisi ut sola sit uitiosa natiuitate pollutus; et si non fuerit mysterii christiani participatione mundatus, ad uitam non potest peruenire perpetuam. Hinc est quod exsufflantur, et catechizantur infantes: et quia in opere Dei, quod [2 1Kb] in auctore suo bene sunt instituti, opus diabolice malignitatis accessit, eruti de potestate tenebrarum, sicut docet Apostolus, ad filii Dei sortem purgationemque legitimam transferuntur . Nisi autem prima generatio, quam bonam Deus instituit, preuaricatione uenisset in culpam, et reprobabilis esset effecta; secunda generatio subroganda non fuerat. Propter quod dicit beatus Paulus apostolus, Sicut per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt: et paulo post, igitur sicut per unius delictum in omnes homines in condemnationem, sic et per unius iustitiam in omnes homines in iustificationem uite . Sicut autem omnes in condemnationem dicit, utique qui de Adam parente sunt geniti; sic omnes in iustificationem uite non nisi illos astruit, qui in Christi mysterio sunt renati. Innumeris talibus instrumentis heresis Pelagiane doctrina mortifera, et a nostris est conuicta maioribus, et nunc eorum copiosa potest eruditione conuinci: nec debent simplices animos ista turbare, quibus, que non intelligunt, secundum ecclesiasticam formam credidisse sufficiet, aut si quis nosse desiderat, interrogare conueniet.

5. De paruulis autem quod asserit, sine sacro Baptismate pro solo originali peccato non posse damnari,  satis impia, satis profana propositio est. Quamuis enim recentes ab utero matrum, in remissionem peccatorum baptizari nullus christianus ignorat: quod utique non fallaciter, sed ueraciter catholica celebrat Ecclesia, ne in sacramentis celestibus  mentita uideatur: proinde quia propria non habeant ulla peccata, constat eis sola prorsus originalia relaxari. Itaque omnibus etiam solis remissis uitam per Baptismum consequuntur eternam; consequens est ut solis etiam non remissis, ad eternam uitam peruenire non possint. Unde et Dominus, sicut superius diximus, ait , Qui non manducauerit carnem Filii hominis, et biberit sanguinem eius, non habebit uitam in semetipso. Sine uita autem esse perpetua quid est, nisi in sempiterna morte constitui? Quamuis idem sit regnum celorum quod eterna uita: tamen ut prouidentia Dei omnes Pelagianorum nequitias amputaret, non solum dictum est, Qui non fuerit renatus ex aqua et Spiritu sancto, non intrabit in regnum celorum ; sed etiam pariter dictum est, Qui non manducauerit carnem Filii hominis, et biberit sanguinem eius, non habebit uitam in semetipso. De uita autem eterna hoc dictum nullus addubitat, quoniam multi non manducantes hoc Sacramentum, uitam habere uideantur presentem. Nihil est ergo quod non renati infantes tantummodo in regnum celorum ire non ualeant, non autem perpetua damnatione puniantur; dum sine Baptismate corpus et sanguinem Christi nec edere ualeant, nec potare: sine autem hoc, uitam in semetipsis habere non possint; sine uita uero nonnisi mortui sint futuri. Dicant igitur, in morte perpetua constituti, si non estimentur esse damnati. Tollant ergo de medio nescio quem ipsi tertium, quem decipiendis paruulis faciunt locum. Et quia nonnisi dextram partem legimus et sinistram , non illos faciant in sinistra regione sine Baptismate remanere, sed baptizatos sinant ad dextram salutarem sacra regeneratione transferri.

6. Tertio capitulo iam toto mundo cognita atque conuicta Pelagianorum deliramenta circumferre [1 1Kb] , quibus dicunt, quod homo per liberum arbitrium, quod corrupit, fedauit, ac perdidit, bono suffragante nature beatus efficiatur: cum de beatitudine paradisi, ubi bona fuerat constituta substantia, nisi suo amisso bono nullatenus potuisset expelli; unde mortalis effecta, quia de bono utique preuaricatione transisset ad malum, et a participatione diuina ad diabolica semet facinora contulisset; ideo deceptori suo, cui uolens assenserat, competenter addictus; ideo de felicitatis sue caritate seclusus, atque ad spinas et tribulos miseriasque multiplices celesti uoce damnatus est : que utique pena iusti iudicii tam grauis et aspera in bono perseueranti nullatenus esset inflicta, et nisi malo non conuenienter illata probaretur. Ecce sine diuino suffragio  non solum homini naturale bonum prodesse non potuit, non solum non effecit beatum; sed cum hoc solo confidit, atque ad eius non reuertitur largitorem, et beatitudinem potius amisit, et malorum omnium sumpsit exordium. Quod autem libero arbitrio beatitudinem consequatur, quo male usus in perpetuam recidit seruitutem, sicut scriptum est, Qui facit peccatum, seruus est peccati ; A quo quis superatur, huic et seruus addicitur : nonne hec est illa presumptio naturalis, que ad detestande captiuitatis iura descendit; quam Scriptura sancta sic memorat: Graue iugum super filios Adam, a die exitus de uentre matris eorum, usque in diem sepulture in matrem omnium : de qua genus humanum nonnisi solus Dominus noster iehsu Christus commercio sue redemit passionis, et mutata natiuitate nos eruit? Solus utique uenit querere et saluare quod perierat , ut libertas, que per temerariam  fuerat deiecta superbiam, instauretur reparata per gratiam; mutuaque uice, humane uoluntatis arbitrium, sicut sequendo diabolum, captiuitatem meruerat sempiternam, sic reformate subsequendo libertatis auctorem, amissum rediret ad premium. Hinc est quod ipse Dominus ait, Cum uos Filius liberauerit, tunc uere liberi eritis . Et apostolus beatus Paulus exsequitur, Cum serui essetis peccati, liberi fuistis iustitie, id est, alieni a iustitia: liberati autem a peccato, serui facti estis iustitie . Et iterum idem ipse, Libertate, inquit, qua uos Christus liberauit . Nonne ipse uas electionis affirmat et dicit, Deus est qui operatur in uobis et uelle et perficere, pro bona uoluntate , ne etiam in mala uoluntate et uelle et perficere Deus putaretur operari?

7. Illud autem Pelagianorum peculiare uirus est, olimque detritum, quo putant »gratiam Dei secundum merita hominum posse conferri:« quod absit a mentibus christianis, cum testetur Apostolus, Gratia est que gratis datur: alioquin si ex operibus gratia, iam non est gratia ; quia merces redditur, non gratis, unde gratia nomen accepit, impenditur. Quis autem audeat dicere christianus aliquid habere boni sine gratia; quando Magister Gentium clamat, cuncta breuiter in se dona concludens, Gratia Dei sum id quod sum, et gratia eius in me uacua non fuit; ut ostenderet, quia donum gratie non ipse precesserit, sed fuerit subsecutus: utque monstraret cooperatorem se esse gratie subsequendo, Sed plus omnibus, inquit, illis laboraui; ac rursus, ueritus ne de se presumere uideretur, adiunxit, non ego, sed gratia Dei mecum ? Non dixit, Ego et gratia Dei mecum; sed preposuit gratiam precedentem se, atque subiunxit. Quid autem haberi possit sine gratia, cum sit fides ipsa per gratiam, eodem apostolo nos docente, Misericordiam consecutus sum ut fidelis essem ? Nec aliud est misericordia diuina quam gratia. Audiamus etiam quemadmodum informat Ecclesiam: Gratia, inquit, salui facti estis per fidem: ut principium salutis et fidei a gratia cepisse dissereret; sicut secutus annectit, Et hoc non ex uobis, sed Dei donum est; non ex operibus, ne quis extollatur . Idem ipse alibi generaliter et absolute pronuntiat, dicens: Quid enim habes quod non accepisti? aut si accepisti, quid gloriaris quasi non acceperis ? Quis sufficiet singula recensere? Quibus euidenter apparet, non naturalis libertatis arbitrium gratiam promereri, sed potius per gratiam recipere, ut a seruitute, quam peccando meruerat, misericorditer absolutum esset, huius sacramenti redemptione ante mundi principium sempiterna prouidentia preparati, siue nondum prolata lege, seu sub obseruatione legali, figuralibus signis atque sacrificiis omnium sanctorum uirorum feminarumque sanctarum uetus origo mundata est, uniuersisque iustis per gratie spiritum hoc de longe adorando mysterio salutis eterne remedia contigerunt, cuius in Christo manifestata gentibus plenitudo, mundum purgat, et renouat, beatitudinisque perpetue uere facit esse participes.

8. Quapropter nimis incusamus fratres et cepiscopos nostros, maxime per Piceni prouincias Ecclesiam Domini gubernantes, qui non solum ineptissimi senis abiecteque persone prauum non deterruere colloquium, uerum et suo nutriuere consensu. Quis audiat, quis ferat, passos esse pontifices, ut cadauer nescio quod indignum, presbyterum sibi non acquiescentem audire, communione priuaret [1 1Kb] ? Quomodo talis uel susceptus ab aliquo, uel patienter auditus est? Qui insuper leges dedit, libenter exceptus, ut serui Dei cum puellis sacris congregatione dedecorissima miscerentur. Nam cum spirituales animi, etiam cum desint ista consortia, imaginariis infestentur illecebris;  quemadmodum alterni sexus intuitu, qui illicite nolentes [1 1Kb] non uehementius incitentur? Adhuc maius scelus accrescit, ut sub conspectu et presentia sacerdotum, beate memorie Hieronymum atque Augustinum, ecclesiasticorum lumina magistrorum, musca moritura, sicut scriptum est, exterminans oleum suauitatis , lacerare contenderet. Sed quid miremur Ecclesiarum presules ista negligere, quos, sicut a multis audiuimus, contra canones omnia gerere, et contra apostolicam disciplinam passim cuncta miscere, manifestum est; non seruatis regulis ordinare, liciteque non solum monachos, sed etiam ministros Ecclesie cum feminis ad peregrina migrantes remeare rursus, et ab aliis episcopis in militiam prouehi clericalem? Que cum singula toleranda non sint, quis sustineat tot et talia facinora perpetrari, quibus spectaculum Gentilibus, Iudeis, et hereticis non immerito prebentes, in ipsum  tendere uideatur religionis excidium? Digneque ista facientibus aptabitur illa sententia dicentis Apostoli: Nomen enim Dei per uos blasphematur in Gentibus .

9. Sufficiat igitur hactenus fuisse hec commissa, et ut placetur Deus humanis rebus, sollicitius diuina curentur. Nusquam loci prorsus inueniatur prefate pestis assertor, nec accessum prorsus Ecclesie, uel usquam participationem catholice communionis inueniat, qui hereticorum mauult subsequi nefaria professione consortium; et hi cum quibus antea probabitur noxium miscuisse colloquium, nisi resipiscunt, et ab eius societate discedunt, ab ecclesiastico remoti seruitio, deuota [2 1Kb] ultione plectantur, qua ceteris cauendi ministretur exemplum; nullum adeat, nec usquam loqui damnate olim blasphemie iam sinantur. Discreta suis habitationibus uirorum atque feminarum sicut sanctum propositum decet, exerceatur circumspecta deuotio. Contra canonum constituta nullus ad ecclesiasticum permittatur officium: non ignoraturis prouincie uniuscuiusque rectoribus, nec de preteritis se ueniam reperturos erroribus, si deinceps dissimulauerint uitare patefactos: nec excusationis de cetero relinquetur occasio, si post precepta presentia, que per Romulum diaconum, cuius solertiam pro fide catholica et pro religione uigilantiam gratissime comprobamus, duximus destinanda, quisquis super his omnibus aut contemptor aut negligens deprehendetur antistes. Sicut enim ad Sedis apostolice moderamina pertinet, cunctis sollicitudinem debitam ministrare congruenter Ecclesiis: ita necesse est ut in contumaces et desides traditam sibi diuinitus non dissimulet potestatem. Dat. kalendis nouembris, Albino, uiro clarissimo, consule  .





SCYTHARUM MONACHORUM DE GRATIA DEI PROFESSIO CONTRA PELAGIANOS. 


Ex libello nomine IOANNIS MAXENTII et sociorum dato LEGATIS HORMISDAE pape apud Constantinopolim anno Christi 519.

1. His ita se habentibus, beatissimi, nunc quid iam de gratia Dei, non qua creamur, sed de ea qua recreamur et renouamur, sentiamus, breuiter exponentes, Sanctitati uestre necessario credimus facere debere manifestum: eo quod etiam in hac parte inimici gratie Dei, id est, Pelagii et Celestii sectatores nimium nobis infesti esse uidentur.

2. Igitur confitemur rectum in omnibus a Deo creatum Adam, non mortalem, nec immortalem, sed utriusque capacem; habentem in proprii facultate arbitrii, et uelle et posse ad omnia, hoc est, et ad bonum et ad malum. Hunc callidi serpentis deceptum astutia, propria sponte preuaricatorem exstitisse diuini precepti; atque ob hoc iusto iudicio Dei, non solum morti corporis, uerum etiam anime effectum obnoxium; et pristino honore nudatum, iumentis  similem factum: non quod irrationabilis sit effectus, sed quia rationalis uigor eius carnali delectatione est obligatus. Sensit denique mox inobedientie merito legem contrariam in propriis membris, repugnantem legi mentis sue, captiuantem se in lege peccati . Quod malum et penam mali in uniuersum credimus transisse genus humanum: nec enim mortem corporis tantum, que pena peccati est, sicut quidam dicere uolunt; sed et aculeum mortis, hoc est, peccatum ingressum in mundum. Quia non istis, sed Apostolo potius acquiescimus, qui et peccatum et mortem in omnes homines pertransisse testatur dicens: Per unum hominem peccatum intrauit in mundum, et per peccatum mors; et ita in omnes homines mors pertransiuit, in quo omnes peccauerunt . Propterea recentes ab utero paruulos, non tantum ut adoptionem mereantur filiorum, aut propter regnum celorum, sicut Pelagii, et Celestii, siue Theodori Mopsuesteni discipuli, qui unum et idem naturale et originale peccatum esse affirmare conantur; sed in remissionem peccatorum eos credimus baptizari, ne pereant in eternum.

3. Inarmatus igitur nature uigor per malum preuaricationis, nullatenus ualuit per semetipsum inde resurgere, quo per propriam uoluntatem erat lapsus. Quapropter nullum ab Adam nunc usque per nature uigorem credimus esse saluatum, nisi dono gratie Spiritus sancti, in fide nominis Iesu. Quia non est aliud nomen datum hominibus sub celo, in quo oporteat nos saluos fieri , nisi in nomine Iesu Christi. Liberum autem naturale arbitrium ad nichil aliud ualere credimus, nisi ad discernenda tantum et desideranda carnalia, siue secularia, que non apud Deum, sed apud homines possunt fortassis uideri gloriosa: ad ea uero que ad uitam eternam pertinent, nec cogitare, nec uelle, nec desiderare, nec perficere posse, nisi per infusionem et inoperationem intrinsecus Spiritus sancti, qui est etiam Spiritus Christi. Spiritum enim Christi qui non habet, hic non est eius . Quod si quis credit in Christo, iam Christi est: sicut et uerum est, non utique per donum nature, sed per Spiritum sanctum est, qui Christi est. Qui iam credit in eum qui iustificat impium , ut confiteatur quia Dominus est iehsu ; quod nemo potest dicere nisi in Spiritu sancto . Quapropter anathematizamus eos qui naturale aut substantiam aliquam dicunt esse peccatum. Abominantes etiam eos qui contra uocem Apostoli audent dicere, Nostrum est uelle, Dei uero perficere. Cum idem doctor et uelle et perficere donum testetur esse diuinum, ipso dicente: Deus enim est qui operatur in uobis et uelle et perficere, pro bona uoluntate . Credentes etiam omnes ab Abel usque ad Christum, si qui saluati sunt, ea gratia, qua et nos, esse saluatos; secundum uocem beati apostoli Petri dicentis, Quid tentatis Deum, imponere iugum super ceruices discipulorum, quod neque patres nostri, neque nos portare potuimus? sed per gratiam Domini Iesu credimus saluari, quemadmodum illi .





EX EPISTOLA PETRI DIACONI ET SOCIORUM, QUI OB QUAESTIONES FIDEI EX ORIENTE ROMAM MISSI FUERUNT, SCRIPTA AD EPISCOPOS AFRICANOS IN SARDINIA EXSULES  .


De gratia Christi quid cum ipsis uniuerse Orientis Ecclesie sentiant, et contra hereticos defendant.


Dominis sanctissimis et cum omni ueneratione nominandis, DATIANO, FORTUNATO, ALBANO, ORONTIO, BeTHO, FULGENTIO, IANUARIO, et ceteris episcopis et in Christi confessione decoratis, exigui PETRUS diaconus, IOANNES, LEONTIUS, alius IOANNES, et ceteri fratres in causa fidei Romam directi.



CAPUT PRIMUM.

1. Utile et pernecessarium sanctisque Dei Ecclesiis specialiter credimus profuturum, ea que de Incarnatione et dispensatione diuina nobiscum uniuerse sancte Ecclesie Orientalium  contra hereticos defendunt , Sanctitati uestre suggerere, atque de his consensum uestre Beatitudinis suppliciter promereri. Quia in nullo sanctam gloriosamque confessionem uestram credimus dissentire: presertim cum uno ubique Spiritu sanctam Dei Ecclesiam uegetari minime dubitemus. Non enim parua, imo potius magna letitia uniuersi replebuntur Orientales, si Sanctitatem uestram suis imo magis catholicis nouerint in omnibus consentire dogmatibus. Unde suppliciter petimus et obsecramus Beatitudinem uestram, quatenus diligenti examinatione, ea que inferius continentur discutientes, ut decet uerissimos et intrepidos Christi predicatores, scriptis sententiam uestram nobis patefieri iubeatis  : ut si Deo prestante catholice fidei conueniens, et apostolicis traditionibus nostra apud uos  fuerit expositio comprobata, et facile tantorum uirorum probatissimorumque sacerdotum auctoritate muniti, iniqua loquentium ora obstruere ualeamus, et in fide sanctorum Patrum perseuerantes, Deo qui uos sanctimonii sui confessione glorificauit, gratias referamus, Domini sanctissimi et Deo dignissimi. Nunc ea que sequuntur, diligentius petimus exploretis, etc.  .



CAPUT uI.

2. Post hec consequens est, etiam qualiter de Christi gratia sentiamus, qua nos eruit de potestate satane , secundum quod nobis est traditum, uestre Beatitudini declarare: quia etiam in hac parte auctoritas uestra nobis ualde est necessaria. Credimus itaque bonum et sine ulla carnis impugnatione a Deo Creatore omnium factum Adam, magnaque preditum libertate, ita ut et bonum facere in propria facultate haberet, et malum si uellet posset admittere. Eratque mors et immortalitas in eius posita quodam modo arbitrii libertate. Capax enim erat utriusque rei, ut si seruaret preceptum, sine experientia mortis fieret immortalis: si uero contemneret, mors continuo subsequeretur. Itaque serpentis astutia deprauatus, sponte diuine legis preuaricator effectus est: et ideo secundum quod ei predictum fuerat, iusto iudicio Dei, mortis pena damnatur, totusque, id est, secundum corpus et secundum animam in deterius commutatus, amissa libertate propria, sub peccati seruitio mancipatur. Ex hoc nullus est hominum, qui non huius peccati uinculo nascatur astrictus, preter eum qui ad hoc uinculum peccati soluendum nouo generationis modo natus est, Mediator Dei et hominum homo Christus iehsu . Quid enim aliud potuit aut potest nasci ex seruo, nisi seruus? Neque enim cum esset liber Adam filios procreauit, sed postquam seruus peccati factus est. Ideo sicut omnis homo ab illo est, ita et omnis homo seruus peccati per ipsum est. Hinc et Apostolus, Ex uno, inquit, in omnes homines in condemnationem: et rursus, Per unum hominem peccatum intrauit in hunc mundum, et per peccatum mors; et ita in omnes homines mors pertransiit, in quo omnes peccauerunt . Falluntur ergo omni modo, qui dicunt mortem solam, non etiam peccatum transiisse in genus humanum; cum Apostolus et peccatum et mortem mundo per eum testetur illatum.

3. Ab hac igitur damnatione et morte nullus omnino liberatur, nisi gratia Redemptoris. Qui cum esset Dominus, utpote Deus, ut nos a seruitute perpetua, et potestate diaboli liberaret, atque ad ueram libertatem reduceret, factus est seruus, accipiens  formam serui . Hinc est, quod dicit ad Iudeos, Tunc uere liberi eritis, si uos Filius liberauerit . Putabant enim se uere liberos, qui humanis occupationibus intentione uanissima seruiebant. Ut ergo falsa libertas fieret uera libertas, id est, ut humana libertas fieret christiana libertas, eadem libertas liberatore indiguit, quo posset per eius gratiam ab occupationibus humanis auersa, ea cogitare et desiderare que pertinent ad uitam eternam. Sine hac igitur gratia potest quidem cogitare et desiderare humana; non autem potest cogitare aut uelle seu desiderare diuina. Quorum primum est et precipuum fundamentum, et crepido quodam modo siue omnium bonorum origo, credere in Dominum glorie crucifixum. Quod utique non est ex naturalis arbitrii libertate; quia non hoc caro et sanguis, sed Pater celestis reuelat cui uoluerit , ad ueram eum attrahens libertatem, non uiolenta necessitate, sed infundendo suauitatem per Spiritum sanctum, ut mox credentes dicamus, quia Dominus est iehsu: quod nemo per naturalem arbitrii libertatem potest dicere nisi in Spiritu sancto . Frustra ergo garriunt, qui dicunt, Meum est uelle credere, Dei autem gratie est adiuuare; cum etiam ipsum credere, quod est consensum prebere ueritati, nobis a Deo dari testetur Apostolus, dicens, uobis enim datum est a Christo, non solum ut in eum credatis, uerum etiam ut pro illo patiamini .



CAPUT uII.

4. Sed dicunt: Si nolentes Deus facit ut uelint credere, nullus autem est qui naturaliter, ut dicitis, possit credere aut aliquid boni uelle, quod pertinet ad uitam eternam; cur ergo non facit omnes uelle, cum non sit personarum acceptio apud Deum , presertim cum de ipso scriptum sit, Qui uult omnes homines saluos fieri, et ad agnitionem ueritatis uenire ? Aut enim uult et non potest, aut mentitur Scriptura diuina. Quod si horum quodlibet sentire est impium; restat ut non ille excitet uoluntatem humanam, sed eam exspectet ab homine, ut equum sit in uolentibus premium, in nolentibus autem iusta damnatio. Hec si ita sunt, ut heretici iactitant, comprehensa sunt ab ipsis inscrutabilia, et incomprehensibilia Dei iudicia. Si enim, ut ipsi uolunt, nolentes damnat, saluat autem uolentes; nichil est omnino quod queratur ulterius. Et quantum ad ipsos, fallit Scriptura diuina, que in comprehensibilia Dei testatur iudicia  Nos autem incomprehensibilia credentes et demonstrantes iudicia Dei, ex una massa perditionis alios saluari dicimus bonitate et gratia Dei, alios iusto et occulto iudicio derelinqui. Alioquin dicant, si possunt, hi qui hoc diuine iustitie et bonitati contrarium estimant, cur is qui omnes homines uult saluos fieri, et ad agnitionem ueritatis uenire, tam multas uirtutes fecit in Corozaim et Bethsaida, et nullam harum in Tyro et Sidone facere uoluit, ubi si facte fuissent , forsitan in cinere et cilicio penitentiam egissent ? aut cur in Asia et Bithynia Apostolum uetuit uerbum salutis annuntiare ? Quod si ista nequeunt comprehendi; redeant ad se, et inuenientes se homines, desinant querere, cur alios saluet gratuito dono, alios derelinquat iusto et occulto iudicio, qui potestatem habet ex eadem massa aliud uas facere in honorem, aliud in contumeliam : et clament una nobiscum, imo iuxta Apostolum, O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Quis enim cognouit sensum Domini? aut quis consiliarius eius fuit? aut quis prior dedit ei, et retribuetur illi? Quoniam ex ipso, et per ipsum, et in ipso sunt omnia, ipsi gloria in secula seculorum. Amen . Manifeste ergo non nobis, sed Apostolo omnino resistit, qui dicit, Nisi ego prius uoluero, gratia ad me non uenit. Quod omnino nichil aliud est dicere, nisi prius dare Deo, ut retribuatur illi.



CAPUT uIII.

5. Sed nos sequentes eumdem  Apostolum, omnem bonarum cogitationum originem consensionemque earum et uoluntatem ex Deo, et per Deum, et in Deo dicimus, qui prauas hominum uoluntates et terrenis actibus implicatas, per infusionem et inoperationem intrinsecus sancti Spiritus absoluit, et corrigit, sicut scriptum est, Preparatur uoluntas a Domino . Hinc etiam beatus Basilius Cesariensis episcopus in Oratione sacri altaris, quam pene uniuersus frequentat Oriens, inter cetera: Dona, inquit, Domine, uirtutem ac tutamentum, malos, quesumus, bonos facito, bonos in bonitate conserua: omnia enim potes, et non est qui contradicat tibi; cum enim uolueris saluas, et nullus resistit uoluntati tue. Ecce quam breuiter, quamque districte, doctor egregius olim huic controuersie finem posuit, docens per hanc precem, non a se ipsis, sed a Deo malos homines bonos fieri, nec sua uirtute, sed diuine gratie adiutorio in ipsa bonitate perseuerare.

6. Similiter beatus Innocentius apostolice Sedis antistes, in epistola ad concilium Mileuitanum: Omnia, inquit, studia et omnia opera ac merita sanctorum, ad Dei gloriam laudemque referenda sunt; quia nemo aliunde ei placet, nisi ex eo quod ipse donauerit  . Quod diligentius manifestiusque in epistola sua ad Papam Zosimum replicando, ipsius Pape sententiam explicant Africana concilia dicendo: Illud autem quod in litteris, quas ad uniuersas prouincias curasti esse mittendas, posuisti dicens, Nos tamen instinctu Dei  ad fratrum et cepiscoporum nostrorum conscientiam uniuersa retulimus: sic accipimus dictum, ut illos qui contra Dei adiutorium extollunt arbitrii libertatem, districto gladio ueritatis, uelut cursim transiens, amputares. Quid enim tam libero fecisti arbitrio, quam quod uniuersa in humilitatis nostre conscientiam retulisti? Et tamen instinctu Dei factum fideliter sapienterque uidisti, ueraciter fidenterque dixisti; ideo utique quia preparatur uoluntas a Domino, et ut boni aliquid agant, paternis inspirationibus suorum ipse tangit corda filiorum. Quotquot enim Spiritu Dei aguntur, hi filii sunt Dei ; ut nec nostrum deesse sentiamus arbitrium, et in bonis quibusque uoluntatis humane singulis motibus magis illius preuenire [1 1Kb] non dubitemus gratiam: quod ita Deus in cordibus hominum atque in ipso libero operetur arbitrio, ut sancta cogitatio pium consilium, omnisque motus bone uoluntatis ex Deo sit; quia per illum aliquid boni possumus, sine quo nichil possumus.

7. His congrue beatissimus Celestinus in epistola ad Gallos data: Cum enim, inquit, sanctarum plebium presules mandata sibi legatione funguntur apud diuinam clementiam, humani generis agunt causam, et tota secum Ecclesia congemiscente postulant et precantur, ut infidelibus donetur fides, ut idololatre ab infidelitatis sue liberentur erroribus, ut Iudeis ablato cordis uelamine lux ueritatis appareat, ut heretici catholice fidei perceptione resipiscant, ut schismatici spiritum rediuiue caritatis accipiant, ut lapsis penitentie remedia conferantur, ut denique catechumenis ad regenerationis Sacramenta perductis celestis misericordie aula reseretur. Hec autem non perfunctorie neque inaniter a Domino peti, rerum ipsarum monstrat effectus; quandoquidem ex omni errorum genere plurimos dignatur attrahere, quos eruens de potestate tenebrarum transfert in regnum Filii caritatis sue , et ex uasis ire facit uasa misericordie: quod adeo totum diuini operis esse sentitur, ut hec efficienti Deo gratiarum semper actio laudisque confessio pro illuminatione talium uel correctione referatur . Rursus post pauca: His ergo, inquit, ecclesiasticis regulis et ex diuina sumptis  auctoritate documentis, ita adiuuante Domino Deo confirmati sumus, et omnium bonorum effectuum atque operum, et omnium studiorum, omniumque uirtutum quibus ab initio fidei ad Deum tenditur, Deum profiteamur auctorem; et non dubitemus ab ipsius gratia omnis hominis merita preueniri, per quem fit ut aliquid boni et uelle incipiamus, et facere. Quo utique auxilio et munere Dei non aufertur liberum arbitrium, sed liberatur, ut de tenebroso lucidum, de prauo rectum, de languido sanum, de imprudente sit prouidum. Termina autem idem magister hanc ipsam epistolam, atque concludit ita dicens: Quia ad confitendam gratiam Dei, cuius operi ac dignationi nichil penitus subtrahendum est, satis sufficere credimus, quidquid secundum predictas regulas apostolice Sedis nos scripta docuerunt, ut prorsus non opinemur catholicum, quod apparuerit prefixis sententiis esse contrarium.

8. Hec, sanctissimi, non quasi ignorantibus suggerere necessarium estimauimus, sed ad confutandam eorum amentiam, qui ea ut noua dogmata, et penitus Ecclesiis inaudita refugiunt, huic paruitatis nostre libello inserere utile considerauimus. Quorum omnium sanctorum Patrum imbuti doctrinis, anathematizamus Pelagium et Celestium, simulque etiam Iulianum Eclanensem [1 1Kb] , et qui illis similia sapiunt; precipue libros Fausti Galliarum episcopi, qui de monasterio Lirinensi prouectus est, quos contra predestinationis sententiam scriptos esse non dubium est. In quibus non solum contra horum omnium sanctorum Patrum, uerum etiam contra ipsius Apostoli traditionem ueniens, humano labori subiungit gratie adiutorium, atque totam omnino Christi euacuans gratiam, antiquos sanctos non ea gratia qua et nos, secundum quod docet beatissimus Petrus apostolus, sed nature possibilitate saluatos  impie profitetur.

    PETRUS misericordia Dei diaconus subscripsit.
    IOANNES misericordia Dei monachus subscripsit.
    LEONTIUS misericordia Dei monachus subscripsit.
    IOANNES lector misericordia Dei subscripsit.







ANATHEMATISMI CONTRA PELAGIANOS A SCYTHIS MONACHIS AD HORMISDAM PAPAM LEGATIONE MISSIS, ROMAE  EDITI ANNO 520.

1. Si quis non confitetur originale peccatum per preuaricationem Ade ingressum in mundum, secundum Apostoli uocem dicentis, Per unum hominem peccatum intrauit in mundum , etc., anathema sit.

2. Item anathematizamus omnem sensum Pelagii et Celestii, et omnium qui illis similia sapiunt, suscipientes omnia que in diuersis locis contra ipsos acta sunt et scripta a presulibus apostolice Sedis, id est, Innocentio, Bonifacio, Zosimo, Celestino, Leone, Attico etiam Constantinopolitano, Augustino et Africane prouincie episcopis.





DE LIBRIS FAUSTI EPISCOPI REIENSIS IN GALLIA.


Epistola Possessoris episcopi Africani ex Constantinopolitana urbe ad Hormisdam papam missa.


Domino beatissimo . . . . pape HORMISDAE, POSSESSOR episcopus, in Domino eternam salutem.

Decet et expedit ad capitis recurrere medicamentum, quoties agitur de sanitate membrorum. Quis enim maiorem circa subiectos sollicitudinem gerit, aut a quo magis est nutantis fidei stabilitas exspectanda, quam ab eius Sedis preside, cuius primus a Christo rector audiuit, Tu es Petrus, et super hanc petram edificabo Ecclesiam meam ? Arbitror uestram Beatitudinem non latere, quantis in Constantinopolitana urbe Ecclesia laboret insidiis, et ad morem ueteris morbi insaniem uulnus iterum querat erumpere, quod obductum creditur cicatrice. Unde cum quorumdam fratrum animus de codice  Fausti cuiusdam natione Galli  , Regine ciuitatis episcopi, qui de diuersis rebus et frequentius de gratia Dei diserte uisus est disputare, in scandalum moueretur; aliis, ut se habent humana studia, in contrarium renitentibus; me crediderunt de hoc ambiguo consulendum. Dixi quidem ea, que a tractatoribus pro captu proprii ingenii disputantur, non ut canonica recipi, aut ad synodalium uicem pro lege seruari: sed habere nos certa, scilicet que ueteri lege uel noua conscripta, et generalibus sunt patrum decreta iudiciis ad fundamentum fidei ac religionis integram firmitatem: hec autem que antistites diuersi conscripserunt, pro qualitate sui sine preiudicio fidei solere censeri. Sed cum hec, quantum in eorum frequenti postulatione persensimus, magis eis excusatio uideretur: uel pro eorum prece, uel pro obsequii occasione reddendi apostolatui uestro, per Iustinum diaconum meum presumpsi apices paruitatis mee ingerere, quibus principaliter orationum uestrarum munimen exposcens, queso ut consulentes quid de prefati auctoris dictis uideatur, auctoritate apostolice responsionis agnoscant: maxime quod filii quoque magistri militum uitalianus et Iustinianus precipue super hac re rescripto Beatitudinis uestre similiter informari desiderant, etc. Accepta decimo quinto kalendas augusti, Rustico, uiro clarissimo, consule  .





EPISTOLA HORMISDAE  PAPAE AD POSSESSOREM.

1. Sicut rationi congruit, ut consulant ambigentes, ita par est respondere consultos; quia ipse impellit in errorem, qui non instruit ignorantem, etc.

2. Ubi non uarie tentationis aculei? Quales per hunc fere iugem annum quorumdam Scytharum, qui monachos pre se ferebant, specie, non ueritate, professione, non opere, subtili tectas calliditate uersutias, et sub religionis obtentu famulantia odiis suis uenena pertulimus; studentes eos ab interno uulnere medicabilis patientie moderamine sanare, beati Pauli monita non tacentes: Noli uerbis contendere; ad nichil enim utile est, nisi ad subuersionem audientium , etc. Hec ideo Dilectioni uestre indicanda sub occasione credidimus, ne si illuc fuerint forte dilati, ignorantes quemadmodum se in urbe Romana tractauerint, sub aliqua uerborum simulatione deciperent.

3. Hi uero, quos uos de Fausti cuiusdam Galli antistitis dictis consuluisse, litteris indicastis, id sibi responsum habeant: neque illum recipi  ; neque quemquam quos in auctoritate patrum non recipit examen catholice fidei, aut ecclesiastice discipline ambiguitatem posse gignere, aut religiosis preiudicium comparare. Fixa sunt a patribus que fideles sectari debeant instituta: siue interpretatio, siue predicatio, seu uerbum populi edificationi compositum, si cum fide recta et doctrina sana concordat, admittitur; si discordat, aboletur. Unum est fundamentum, extra quod quelibet fabrica si consurgit, infirma est: super illud quisquis edificat, siue uilia, siue pretiosa, consideret. Errat autem a uia, qui ab eo quod patrum electio monstrauit exorbitat. Nec tamen improbatur diligentia per multa discurrens, sed animus a ueritate declinans. Sepe de his necessaria prouidetur, de quibus ipsi emuli conuincantur, instructio. Nec uitio dari potest, nosse quod fugias: atque ideo, non legentes incongrua in culpam ueniunt,  sed sequentes. Quod si ita non esset, nunquam doctor ille Gentium acquieuisset nuntiare fidelibus, Omnia probate, quod bonum est tenete , etc. Non improuide ueneranda patrum sapientia fideli potestate que essent catholica dogmata definiit; certa librorum etiam ueterum in auctoritatem recipienda, sancto Spiritu instruente prefigens; ne opinioni sue lector indulgens, non quod edificationi ecclesiastice conueniret, sed quod uoluptas sua concepisset, assereret. Quid ergo calumniantibus opus erat extra constitutos Ecclesie terminos porrigere questiones, et de his que habentur dicta, quasi dicta non sint, mouere certamina; cum Christiana fides canonicis Libris, et synodalibus preceptis, et patrum regularibus constitutis, stabili et inconcusso termino limitetur? De arbitrio tamen libero et gratia Dei, quid Romana, hoc est catholica, sequatur et asseueret Ecclesia, licet in uariis libris beati Augustini, et maxime ad Hilarium et Prosperum, possit cognosci  ; tamen in scriniis ecclesiasticis expressa capitula continentur, que si tibi desunt, et necessaria creditis, destinabimus. Quanquam qui diligenter Apostoli dicta considerat, quid sequi debeat, euidenter cognoscat. Data idibus augusti  .





EX IOANNIS MAXENTII CONTRA SUPERIOREM EPISTOLAM SCRIPTIONE.

1. Quoniam quedam fertur ab inimicis ubique epistola, quasi a Romano episcopo destinata, in qua multa inaniter contra Scytharum monachos digesta reperiuntur; necessario consideraui ipsius epistole dictis respondere, eosdemque monachos omni huiusmodi culpa liberos approbare, etc. Non est facile credendum hanc eius esse epistolam, cuius fertur nomine titulata, presertim cum in ea nichil, ut diximus, rationis aut consequentie reperiatur, sed tota criminationibus obtrectationibusque uanis, que solent ex rancore aduersantis procedere animi, uideatur referta, etc.

2. An forte non est catholicum, Christum Filium Dei uiui unum confiteri ex sancta et indiuidua Trinitate? Pro hac etenim sola sententia Scytharum monachos constat ad Romanum fuisse profectos episcopum, sicut omnibus pene, non solum in hac regia urbe  , uerum etiam in uniuersa Italia catholicis notum est. Nam et ipsi heretici, ut superius dictum est, ad hoc ubique hanc ipsam, cui respondemus, epistolam proferunt, quatenus et sepe dictis monachis inuidiam concitent, et omnes quasi ex auctoritate eiusdem Romani episcopi prohibeantur Christum Filium Dei unum confiteri ex Trinitate, etc. Sed absit ut ex qualibet parte catholice professioni Romanus Episcopus contradicat. Nunquam etenim Scytharum monachos, quos non simplici sermone, sed etiam scriptis, Christum Filium Dei unum ex Trinitate nouerat confiteri, per quatuordecim pene menses, quamdiu eos ibi detinuit, sibi communicare permisisset, si, ut heretici uolunt, hanc predicationem catholice fidei contrariam iudicaret, etc. Unde quis facile credere audeat, hanc a memorato uiro, ut sepe diximus, directam epistolam? nisi forte, quod de tanto antistite credere importunum est, a memorato Dioscoro postea deprauatus contra suam ipsius sententiam hec scripsisse credendus est, etc.

3. Multa et non necessaria de libris Fausti cuiusdam Galli episcopi in consequentibus loquitur, etc. uerumtamen quia eos libros, quos B. Augustinus episcopus ad Hilarium scripsit et Prosperum in fine huius epistole Romanam testatur suscipere Ecclesiam, et quid de gratia Dei et libero humano arbitrio eadem teneat et seruet Ecclesia, ex ipsis libris abunde posse sciri asserit; omittentes ea que superflue et prolixe  in ipsa digesta probantur epistola, conueniens credidi aliqua, tam de Fausti quam de ante dictis libris eiusdem sancti Augustini, certa capitula decerpere, et huic nostro opusculo inserere, ut cum in breui collata ad inuicem, contraria sibi reperta fuerint, euidenter clareat libros Fausti esse hereticos: sicque confundantur omnes, qui eos hactenus defendunt catholicos; quorum princeps et auctor est Possessor Africanus episcopus, etc.





EPISCOPORUM AFRICANORUM IN SARDINIA EXSULUM AD IOANNEM, ET uENERIUM, ET ALIOS, EPISTOLA SYNODICA  DE GRATIA DEI ET HUMANO ARBITRIO. 


Dei gratia plurimum amplectendis sanctis fratribus, IOANNI presbytero et archimandrite  , et uENERIO diacono, et fidelibus uiris, quorum in uestra epistola subscriptio continetur, DATIANUS, FORTUNATUS, BeTHUS, uICTOR, SCHOLASTICUS, ORONTIUS, uINDICIANUS, uICTOR, IANUARIUS, uICTORIANUS, PHOTINUS, QUODuULTDEUS, famuli Christi, in Domino salutem.



CAPUT PRIMUM.

1. Quantum membra ecclesiastici corporis per Christi gratiam in unitate fidei compages retinet caritatis, tantum necesse est ut pro inuicem sollicita sint membra, ut repulso cuiuslibet praui dogmatis morbo, non solum seruande, uerum etiam reparande sanitati iugis atque indefessa tam sermonis quam orationis impendatur instantia. Sic enim fit, ut dum sollicitudo fraterne puritatis inuigilat, ipse Spiritus sanctus, per quem caritas Dei diffusa est in cordibus nostris, diligentibus Deum et in Deo proximum, omnia cooperetur in bonum. Quia sicut ipsam dilectionem dono gratie spiritualis accipimus; ita dum pro fratribus solliciti sumus, non solum diuinam inesse nobis gratiam demonstramus [1 1Kb] , uerum etiam, quanto magis a nobis puritas caritatis impenditur, tanto magis gratia nobis diuine retributionis augetur.



CAPUT II.

2. Accepimus itaque uestre Charitatis epistolam, que nostrum ex parte releuauit, ex parte uero mestificauit exsilium  . Gaudemus enim, quia rectam tenetis de gratia Dei sententiam, cuius munere [2 1Kb] illuminatur, et iuuamine gubernatur liberum humane mentis arbitrium. Sed quadam sumus nebula meroris affecti, quia significastis quosdam fratres in questione de gratia Dei et humano arbitrio non rectum tenere fidei catholice tramitem, sed aduersus Dei gratiam eleuare uelle humani arbitrii libertatem. Ubi primum, dilectissimi fratres, debetis agnoscere, imo uos non ambigimus agnouisse, ad hoc diuinitus ista permitti, ut hinc diuine gratie uirtus documento possit indicii manifestioris intelligi. Quandoquidem ipsa gratia nullatenus agnoscitur, nisi detur: que quamdiu non est in homine, tamdiu necesse est ut ei aut sermone repugnet aut opere. Nam sermone repugnat gratie Dei, qui sensum gerit fidei christiane contrarium: repugnat autem opere, qui in  moribus suis christiane uite non tenet institutum. Hoc quippe agit in homine gratia diuinitus data, ut animus dono fidei caritatisque percepto, et sermonem bonum proferat, et studio bone operationis insistat. Quod fidelibus diuinitus dari beatus et ostendit, et poposcit Apostolus, dicens: Ipse autem Dominus noster iehsu Christus et Deus et Pater noster, qui dilexit nos, et dedit consolationem eternam, et spem bonam in gratia, exhortetur corda uestra, et confirmet in omni opere bono et sermone .



CAPUT III.

3. A Deo itaque nobis est omnis gratia boni sermonis et operis, a quo nobis etiam ipsius cogitationis bone manifestum est sufficientiam tribui: ut discat homo non in se, sed in Domino gloriari. Diuine quippe gratie bonam cogitationem hominis beatus assignabat Apostolus, quando dicebat, Fiduciam autem talem habemus per Christum ad Deum, non quod sufficientes simus cogitare aliquid a nobis quasi ex nobis, sed sufficientia nostra ex Deo est .



CAPUT Iu.

4. Proinde, etsi quidam gratiam necdum habentes, non se intelligunt non habere: illi tamen qui gratiam diuinitus acceperunt, eo magis debent in ipsius gratie assertione firmari, quo eam uident non omnibus tribui. Necesse est autem, ut ab eis quibus non tribuitur, ignoretur; et ab eis agnoscatur, quibus diuina largitate donatur. Testatur enim Apostolus, dona Spiritus sancti eiusdem Spiritus sancti acceptione cognosci. Ideo ait: Nos autem non spiritum huius mundi accepimus, sed spiritum qui ex Deo est, ut sciamus que a Deo donata sunt nobis: que et loquimur, non in doctis humane sapientie uerbis, sed in doctrina spiritus, spiritualibus spiritualia comparantes. Animalis autem homo non percipit ea que sunt Spiritus Dei; stultitia est enim illi, et non potest intelligere, quia spiritualiter diiudicatur: spiritualis autem iudicat omnia, et ipse a nemine iudicatur . Per sanctum ergo Spiritum gratiam accipimus, quo Spiritu accepto fit in nobis, ut quod accepimus nouerimus.



CAPUT u.

5. Proinde scienda est, dilectissimi fratres, et recto tenore uere fidei profitenda, tam humani arbitrii egena paupertas, quam diuine gratie indeficiens largitas. Quid enim habes, ait Apostolus, quod non accepisti? Si autem accepisti, quid gloriaris, quasi non acceperis ? Ante largitatem quippe gratie est in homine quidem liberum arbitrium, sed non bonum, quia non illuminatum. Proinde, nisi gratia detur, bonum ipsum arbitrium non habetur. Sic namque est ipsum liberum hominis arbitrium absque dono gratie, sicut est oculus sine lumine. Nam et oculus ad uidendum factus est: sed nisi lumen acceperit, non uidebit. Illa autem est lux uera, que illuminat omnem hominem uenientem in hunc mundum : illuminat autem hominem, se ipsam dando per gratiam. Sicut ergo corporis oculus semper indiget lumen accipere, ut ipsum lumen possit aspicere: sic et libero arbitrio hominis nulla potest gratie suffragari cognitio, nisi detur ipsius gratie spiritualis infusio. Proinde ut de iis que uestris litteris indidistis, quid habeat catholici dogmatis ueritas intimemus, singula breuiter definire curauimus, sequentes donum eiusdem gratie, quod sanctorum patrum cordibus et linguis ipsa de se dicendum dignata est infundere.



CAPUT uI.

6. Dixistis itaque, quod uobis dicentibus quod Esau et Iacob necdum natis, Iacob per misericordiam gratuitam eligitur; Esau autem originali peccato detentus, iusto iudicio Dei est odio habitus : illi e contrario dicunt, in Esau figuram esse populi Iudeorum, ex futuris malis operibus condemnandi; in Iacob uero figuram esse populi Gentium, ex futuris operibus bonis saluandi. Hec duo, que singuli proponitis, bonum est ut catholica consensione iungatis: sic enim et ab illis Dei gratia competenter agnoscitur, et a uobis propheticum mysterium non negatur. In illis namque duobus  fratribus digne accipitur duorum significatio populorum: presertim cum ipsi Rebecce Dominum consulenti duo prenuntientur populi, ab eius utero separandi . uerumtamen agnoscenda est in illa discretione, et gratuita bonitas, et iusta seueritas. Nam quia omne datum optimum, et omne donum perfectum desursum est, descendens a Patre luminum ; et gratia discernuntur, quicumque saluantur: profecto non sunt electa neque dilecta in Iacob humana opera, sed dona diuina. Rursus quia iniquitas nostra iustitiam Dei commendat ; procul dubio in Esau humane iniquitatis est damnata nequitia. In eo quippe gratuitum in Iacob Deus ostendit beneficium misericordie sue, in quo eum gratia gratis dignatus est adoptare: nec eum pro meritis future cuiusquam bone operationis elegit, cui se ipsum, et fidem, et bona opera donaturum esse presciuit. Inde est quod semini Abrahe, cuius in Iacob figura precessit, beatus Apostolus dicit, Gratia salui facti estis per fidem. Ut ostenderet fidem non aliquibus bonis meritis dari, sed ipsius fidei dono omne bonum meritum inchoari, ipsamque donum Dei esse, secutus adiunxit, Et hoc non ex uobis, sed donum Dei est. Ac ne quisquam sibi quorumlibet bonorum operum audeat meritum uindicare, et pro quibuscumque operibus fidem se estimet accepisse, subiecit, Non ex operibus, ne quis glorietur. Ut autem ostenderet non solum fidem, sed etiam bona opera diuinitus tribui, continuo subdidit, Ipsius enim factura sumus, creati in Christo Iesu, in operibus bonis: que non solum a Deo donata, sed ab ipso etiam preparata testatur dicens, que preparauit Deus, ut in illis ambulemus . Gratia itaque Iacob saluus factus est per fidem, gratia consecutus est bonorum operum facultatem.



CAPUT uII.

7. Quocirca, quia certum est Esau fuisse uas ire, Iacob autem uas misericordie; certissime tenendum est quod et ille ut damnaretur, iram iuste meruit; Non enim iniustus Deus, qui iram infert: et iste ut saluaretur, gratis donum misericordie preuenientis accepit. Iacob itaque iustificatus gratis per gratiam Dei, factus est uas misericordie per indebitam gratiam, et per ipsam misericorditer est preparatus ad gloriam: Esau uero per iram iustam iuste est preparatus ad penam: Iniquitas autem nostra iustitiam Dei commendat . Deus ergo in Iacob misericordiam gratuite bonitatis, in Esau uero iudicium iuste seueritatis ostendit. Qui sacramento quidem circumcisionis octauo die secundum tenorem diuine constitutionis accepto , reatu peccati originalis caruit: sed per nequitiam cordis in hominis terreni uetustate permansit; illius ibi iudicio derelictus, qui gratis saluat, iusteque condemnat. In cuius persona significati sunt, non illi tantum qui fidem negant: sed et illi qui usque in finem uite sue intra Ecclesiam positi, in malis operibus perseuerant; de quibus Apostolus ait, Quoniam qui talia agunt, regnum Dei non consequentur . Nam sicut ille circumcisus periit, quia dilexit tenebras magis quam lucem : sic omnis qui non deposuerit ueterem hominem, qui corrumpitur secundum desideria erroris , condemnabitur in iudicio; quia non condigne usus est Baptismatis sacramento. Ad eumdem quippe ueterem hominem pertinent non solum illi, qui ignorant Deum; sed etiam illi de quibus dicit Apostolus, Confitentur se nosse Deum, factis autem negant .



CAPUT uIII.

8. De paruulis uero indubitanter tenenda catholice regula ueritatis: Quia paruulus qui baptizatur, gratuita Dei bonitate saluatur: qui uero sine Baptismate moritur, propter peccatum originale damnatur. Nec aliquo dicendus est Dei beneficio future impietati prereptus, qui absque iustificationis gratia mortuus est, impiorum consortio deputatus: a qua impietate siue paruulus, siue maioris etatis, solo quisque remedio eripitur, si Christi sanguine redimatur.



CAPUT IX.


9. De gratia uero non digne sentit, quisquis eam putat omnibus hominibus dari: cum non solum non omnium sit fides , sed adhuc nonnulle gentes inueniantur, ad quas fidei predicatio non peruenit. Beatus autem Apostolus dicit, Quomodo inuocabunt in quem non crediderunt? aut quomodo credent ei, quem non audierunt? quomodo autem audient sine predicante ? Non itaque gratia omnibus datur: quandoquidem ipsius gratie participes esse non possunt, qui fideles non sunt; nec possunt credere, ad quos inuenitur ipse fidei auditus minime peruenisse. Ipsa uero gratia quibuscumque datur, non equaliter datur, sed secundum mensuram donationis Christi , et unicuique sicut Deus diuisit mensuram fidei : qui non hominum personas accipit, sed omnia operatur unus atque idem Spiritus, diuidens propria singulis prout uult .



CAPUT X.

10. Quod autem uos dicitis sola Dei misericordia saluari hominem; illi autem dicunt, nisi quis propria uoluntate concurrerit, et elaborauerit, saluus esse non poterit: digne utrumque tenetur, si rectus ordo seruetur diuine misericordie et uoluntatis humane, ut illa preueniat, hec sequatur; sola Dei misericordia initium salutis conferat, cui deinde uoluntas hominis cooperatrix sue salutis existat: ut misericordia Dei preueniens, uoluntatis humane dirigat cursum; et humana uoluntas obediens, eadem misericordia subsequente, secundum intentionem currat ad brauium . Ac per hoc humana uoluntas, in eo quod currit utiliter et laborat, ex Dei misericordia sibi esse donum cursus ac laboris agnoscat, nec sit ingrata misericordie, per quam salutis accipit initium, ut per ipsam perueniat ad plenum sempiterne salutis effectum: quia tunc erit bona, si Dei preueniatur dono; et tunc permanebit bona, si eius non destituatur auxilio. Errat autem, quisquis putat sic a Deo tribui gratiam, uelut si quis accepto idoneo pignore pecuniam det: cum Dominus utique et pignus Spiritus sancti  ipse quibus uult conferat, et pecuniam suam nummulariis expendendam, sicut ipse loquitur in Euangelio, seruorum suorum cure officioque distribuat .



CAPUT XI.

11. Illa uero Apostoli sententia, qua dicitur, Ergo cuius uult miseretur, et quem uult obdurat, melius quidem ex persona confirmantis accipitur: quam si quis non uult ex persona confirmantis accipere, illud sine contentione attendat, quod subsequenter dicitur, Annon habet potestatem figulus luti, ex eadem massa facere aliud quidem uas in honorem, aliud uero in contumeliam ? Et cum in utroque uase faciendo figuli cognouerit potestatem, in uase honoris indebitam gratiam Dei miserantis intelligat, et in uase contumelie debitum iudicium Dei obdurantis, id est, deserentis agnoscat. Deus autem obdurare dicitur, non quia ad iniquitatem compellit, sed cum ab iniquitate non eripit: quod, quia iustus est, iuste facit. Deo ergo miserante, sine suis meritis homo saluatur: obdurante autem, iuste recipit quod meretur. Deus quippe dono bonitatis saluat, iudicio seueritatis obdurat.



CAPUT XII.

12. Illud etiam quod uos dicitis, Deus est enim qui operatur in uobis et uelle et operari, pro bona uoluntate; illi autem dicunt, Si uolueritis et audieritis me, bona terre comedetis : si utrumque, sicut oportet, animus in fide tranquillus acceperit, nulla de gratia Dei et humano arbitrio questio remanebit. Iubet enim Deus homini, ut uelit; sed Deus in homine operatur et uelle: iubet, ut faciat, sed operatur et facere. Ideo utrumque iungit beatus Apostolus, dicens: Cum timore et tremore salutem uestram operamini; Deus est enim qui operatur in uobis et uelle et perficere, pro bona uoluntate . Ut ergo cum timore et tremore suam quisque operetur salutem, opus est uolentis hominis: sed hoc  ipsum Dominus operatur in suis. Ac per hoc, quoniam habet homo liberum arbitrium, audit precepta, que faciat: sed ad implenda precepta liberum arbitrium idoneum nullatenus efficitur, nisi diuinitus adiuuetur. Ita fit ut se operari debere homo cognoscat, dum preceptum accipit: et Deo se sciat semper omne bonum debere, quod uult ac facit, quem teste Apostolo cognoscit operari in homine et uelle et perficere, pro bona uoluntate; qui suis fidelibus hanc dignatus est gratiam promittere per Prophetam dicens, Spiritum meum dabo in uobis, et faciam ut in iustificationibus meis ambuletis, et iudicia mea obseruetis et faciatis . Cum ergo Deus in homine operari ceperit uelle, tunc homo ad Deum conuertitur, et eodem in se operante, unde ipsi placeat, operatur. De Deo enim dicit Apostolus, Aptet uos in omni bono [1 1Kb] , ut faciatis uoluntatem eius, faciens in uobis quod placeat coram se . Ad uitam quoque in tantum potest homo manum porrigere, in quantum habuerit Dominum protectionem suam super manum dexteram suam .



CAPUT XIII.

13. Nimis autem absurdum est, illos putare uasa misericordie, qui uel secularem habent, uel ecclesiasticam dignitatem; uasa uero contumelie, clericos ac monachos et laicos estimare: cum utique Apostolus uasa misericordie illa dicat, que preparauit Deus in gloriam , non presentem utique, sed futuram; quibus dicit, Cum Christus apparuerit, uita uestra, tunc et uos apparebitis cum ipso in gloria. Ideo paulo superius eis ait, Que sursum sunt sapite, non que super terram . uasa quippe misericordie sunt quibus dicitur, uenite, benedicti Patris mei, percipite regnum: uasa uero contumelie sunt, quibus dicitur, Ite, maledicti, in ignem eternum, qui preparatus est diabolo et angelis eius . uasa itaque misericordie non ecclesiastica, uel secularis dignitas, sed in Ecclesia spiritualis caritas facit. Quapropter in quacumque professione tenuerit homo fidem, que per caritatem operatur , erit uas in honorem sanctificatum, et utile Domino, ad omne opus bonum paratum .



CAPUT XIu.

14. Contra predestinationem uero sanctorum magne peruicacie est aliquem uel parare uel habere conflictum; cum apostolice predicationi nullus audeat refragari, qua non solum dicitur de Deo, Quos autem presciuit et predestinauit conformes fieri imaginis Filii eius ; et alio loco, Predestinauit nos in adoptionem filiorum per Iesum Christum in ipsum : uerum etiam ipsum caput nostrum, ipsum primogenitum in multis fratribus  beatus Paulus predestinatum confidenter predicat dicens, Qui factus est ei ex semine Dauid secundum carnem, qui predestinatus est Filius Dei in uirtute, secundum Spiritum sanctificationis . Quisquis ergo predestinatum Christum et sanctos eius negat, apostolicam fidem peruersus oppugnat. Omnes autem predestinati ipsi sunt, quos uult saluos fieri, et ad agnitionem ueritatis uenire : qui propterea omnes dicuntur, quia in utroque sexu ex omni hominum genere, gradu, etate, et conditione saluantur. Semper quippe uoluntas Dei omnipotentis impletur: quia potestas eius nullatenus uincitur. Ipse est enim qui omnia quecumque uoluit fecit in celo et in terra, in mari et in omnibus abyssis : et cuius uoluntati nemo resistit . uerum namque est, quod de se testatus est Filius, quia quos uult uiuificat : quia in uiuificandis nullum initium humane uoluntatis exspectat; sed ipsam uoluntatem bona faciendo uiuificat. Hoc in maioribus: paruulos autem, in quibus necdum potest bona uoluntas fieri, solius gratie facit operatione saluari.



CAPUT Xu.

15. Liberum uero arbitrium, quod  fuit in primo homine sanum ante peccatum, nunc in filiis Dei, propria quidem infirmitate concutitur, sed maiore diuini muneris gratia subleuatur.



CAPUT XuI.

16. Questionem uero animarum aut tacitam debemus relinquere, aut sine contentione tractare: quia siue ex propagine ueniant, siue noue singulis corporibus fiant; quod sanctarum Scripturarum auctoritas non manifeste pronuntiat, cum cautela debet inquiri; maxime quod sine fidei detrimento potest a fidelibus ignorari. Illud precipue obseruandum est et tenendum, nascentium paruulorum animas nexu peccati originalis obstrictas; omnibusque necessarium esse sancti Baptismatis sacramentum, quo disrumpitur peccati originalis uinculum, et amissa in primo homine, per secundum hominem recipitur adoptio filiorum.



CAPUT XuII.

17. uos itaque, dilectissimi fratres, per gratiam Dei estote stabiles et immobiles; ac tenentes ueram fidem, exhibete fratribus aliter sentientibus caritatem; nec de aliquo desperetis; quia qui hodie ueritatem in aliquo non agnoscit, potest cras Deo reuelante cognoscere. Deo enim subest, cum uolet, posse . Oremus ergo pro eis, ut Deus operetur in eis. Exhibeamus eis bonam uoluntatem, de qua nos possumus habere mercedem: scientes quoniam in conspectu Dei quisquis de numero predestinatorum fuerit, non peribit; et in omnibus uoluntas omnipotentis implebitur, ut per gratiam salui fiant, et agnitionem ueritatis Deo illuminante percipiant. Pre omnibus studium gerite libros sancti Augustini, quos ad Prosperum et Hilarium scripsit, memoratis fratribus legendos ingerere. Quorum mentionem beate memorie Hormisda Sedis apostolice gloriosus antistes in epistola, quam consulenti se sancto fratri consacerdotique nostro Possessori rescripsit, cum magno preconio catholice laudis inseruit. Cuius hec uerba sunt: »De arbitrio tamen libero, et gratia Dei, quid Romana, hoc est, catholica sequatur et seruet Ecclesia, licet in uariis libris beati Augustini, et maxime ad Prosperum et Hilarium abunde possit agnosci, tamen et in scriniis ecclesiasticis expressa capitula continentur.«



CAPUT XuIII.

18. Hec itaque, dilectissimi fratres, interrogantibus uobis breuiter communi uoluimus respondere rescripto. Ceterum unus ex nobis  , in quantum Dominus seruis suis recti gratiam dignatur donare sermonis, illis omnibus, que memoratos fratres aduersus gratiam et predestinationem intimastis uel sentire, uel dicere, tribus libris uestro nomine dedicatis, sufficienti disputatione respondit: quique aduersus duos libros Fausti Galli  septem libros edidit; quos cum recensueritis, agnoscetis protinus quemadmodum memorati Fausti commenta ueritati contraria, catholice fidei penitus inimica, discussio prodidit, ratio manifesta conuicit, auctoritas diuina compressit, et precedentium Patrum consona prorsus attestatio confutauit. Speramus autem in Domino, quoniam gratie sue ita subsidium largietur, ut et bene sentientibus tribuat augmentum [1 1Kb] , et aliter quam oportet credentibus donet ueritatis  agnoscende subsidium [1 1Kb] . Ipse enim facit gratie sue participes, quos predestinauit ad uitam; ut in omnibus bonis suis humane arbitrium uoluntatis gratie Dei subiiciant, et ab ipso sibi cognoscant descendere omne datum optimum, et omne donum perfectum : sciant etiam ab ipso exspectandum semper auxilium, qui predestinatis suis et gratiam et perseuerantiam donat; ut gratiam pro gratia  donum uite perennis accipiant.





CONCILIUM ARAUSICANUM II. DE GRATIA ET LIBERO ARBITRIO [2 1Kb] .


In dedicatione basilice a Liberio patricio constructe celebratum quinto nonas iulias, Decio Iuniore, uiro clarissimo, consule; id est, anno Christi 529, Felicis Iu pape anno tertio.

PRAEFATIO.---Cum ad dedicationem basilice, quam illustrissimus prefectus et patricius filius noster Liberius in Arausica ciuitate fidelissima deuotione construxit, Deo propitiante et ipso inuitante conuenissemus, et de rebus que ad ecclesiasticam regulam pertinent, inter nos fuisset spiritualis oborta collatio; peruenit ad nos, esse aliquos, qui de gratia et libero arbitrio per simplicitatem minus caute, et non secundum fidei catholice regulam sentire uelint. Unde id nobis secundum auctoritatem et admonitionem Sedis apostolice iustum et rationabile uisum est, ut pauca capitula, ab apostolica nobis Sede transmissa, que ab antiquis Patribus de sanctarum Scripturarum uoluminibus in hac precipue causa collata sunt, ad docendos eos, qui aliter quam oportet sentiunt, ab omnibus obseruanda proferre, et manibus nostris subscribere deberemus. Quibus lectis, qui huc usque non sicut oportebat, de gratia et libero arbitrio credidit, ad ea que fidei catholice conueniunt, animum suum inclinare non differat.


Quod per peccatum Ade non solum corpus, sed anima etiam lesa fuerit  .

I. Si quis per offensam preuaricationis Ade non totum, id est, secundum corpus et animam, in deterius dicit hominem commutatum; sed anime libertate illesa durante, corpus tantummodo corruptioni credit obnoxium: Pelagii errore deceptus, aduersatur Scripture dicenti, Anima que peccauerit, ipsa morietur ; et, Nescitis quoniam cui exhibetis uos seruos ad obediendum, serui estis eius cui obeditis ? et, A quo quis superatur, eius et seruus addicitur .


Quod peccatum Ade non ipsi solum nocuit, sed ad posteros quoque transiit  .

II. Si quis soli Ade preuaricationem suam, non et eius propagini, asserit nocuisse; aut certe mortem tantum corporis, que pena peccati est, non autem et peccatum, quod mors est anime, per unum hominem in omne genus humanum transisse testatur; iniustitiam Deo dabit, contradicens Apostolo dicenti, Per unum hominem peccatum intrauit in mundum, et per peccatum mors; et ita in omnes homines mors pertransiit, in quo omnes peccauerunt .


Quod gratia Dei non ad inuocationem detur, sed ipsa faciat ut inuocetur.

III. Si quis inuocatione humana gratiam Dei dicit posse conferri; non autem ipsam gratiam facere, ut inuocetur a nobis; contradicit Isaie prophete, uel Apostolo idem dicenti, Inuentus sum a non querentibus me, palam apparui his qui me non interrogabant .


 Quod Deus, ut a peccato purgemur, uoluntatem nostram non exspectet, sed preparet.

Iu. Si quis, ut a peccato purgemur, uoluntatem nostram Deum exspectare contendit, non autem ut etiam purgari uelimus, per sancti Spiritus infusionen. et operationem in nobis fieri confitetur; resistit ipsi Spiritui sancto, per Salomonem dicenti, Preparatur uoluntas a Domino ; et Apostolo salubriter predicanti, Deus est qui operatur in uobis et uelle et perficere, pro bona uoluntate .


Quod initium fidei non ex nobis, sed ex gratia Dei sit  .

u. Si quis sicut augmentum, ita etiam initium fidei, ipsumque credulitatis affectum, quo in eum credimus qui iustificat impium, et ad regenerationem sacri Baptismatis peruenimus, non per gratie donum, id est, per inspirationem Spiritus sancti corrigentem uoluntatem nostram ab infidelitate ad fidem, ab impietate ad pietatem, sed naturaliter nobis inesse dicit; apostolicis dogmatibus aduersarius approbatur, beato Paulo dicente, Confidimus quia qui cepit in uobis bonum opus, perficiet usque in diem Domini nostri Iesu Christi; et illud, uobis datum est pro Christo, non solum ut in eum credatis, sed etiam ut pro illo patiamini ; et, Gratia salui facti estis per fidem, et hoc non ex uobis; Dei enim donum est . Qui enim fidem, qua in Deum credimus, dicunt esse naturalem, omnes eos qui ab Ecclesia Christi alieni sunt, quodammodo fideles esse definiunt.


Quod sine gratia Dei credentibus et petentibus misericordia non conferatur, cum gratia ipsa faciat ut credamus et petamus  .

uI. Si quis sine gratia Dei, credentibus, uolentibus, desiderantibus, conantibus, laborantibus, uigilantibus, studentibus, petentibus, querentibus, pulsantibus nobis misericordiam dicit conferri diuinitus, non autem ut credamus, uelimus, uel hec omnia sicut oportet agere ualeamus, per infusionem et inspirationem sancti Spiritus in nobis fieri confitetur; et aut humilitati, aut obedientie humane subiungit gratie adiutorium, nec ut obedientes et humiles simus ipsius gratie donum esse consentit; resistit Apostolo dicenti, Quid habes quod non accepisti ? et, Gratia Dei sum id quod sum .


Quod uiribus nature bonum aliquod, quod ad salutem pertineat, cogitare aut eligere sine gratia non possimus  .

uII. Si quis per nature uigorem bonum aliquod, quod ad salutem pertinet uite eterne, cogitare ut expedit, aut eligere, siue salutari, id est, euangelice predicationi consentire posse confirmat, absque illuminatione et inspiratione Spiritus sancti, qui dat omnibus suauitatem in consentiendo et credendo ueritati; heretico fallitur spiritu, non intelligens uocem Dei in Euangelio dicentis, Sine me nichil potestis facere ; et illud Apostoli, Non quod idonei simus cogitare aliquid a nobis, quasi ex nobis, sea sufficientia nostra ex Deo est .


Quod per liberum arbitrium ad gratiam Baptismi peruenire nullus possit  .

uIII. Si quis alios misericordia, alios uero per liberum arbitrium  ad gratiam Baptismi posse uenire contendit; a recta fide probatur alienus. Is enim non omnium liberum arbitrium per peccatum primi hominis asserit  infirmatum; aut certe ita lesum putat, ut tamen quidam ualeant, sine reuelatione Dei, mysterium salutis eterne per semetipsos conquirere: quod quam sit contrarium, ipse Dominus probat, qui non aliquos, sed neminem ad se uenire posse testatur, nisi quem Pater attraxerit . Sicut et Petro dicit, Beatus es, Simon Bar-Iona, quia caro et sanguis non reuelauit tibi, sed Pater meus qui in celis est ; et Apostolus. Nemo potest dicere, Dominus iehsu, nisi in Spiritu sancto .


De adiutorio Dei per quod bona operamur  .

IX. Diuini est muneris, cum et recte cogitamus, et pedes nostros a falsitate et iniustitia continemus. Quoties enim bona agimus, Deus in nobis atque nobiscum, ut operemur, operatur .


De adiutorio Dei omnibus semper implorando  .

X. Adiutorium Dei etiam renatis ac sanctis [1 1Kb] semper est implorandum, ut ad finem bonum peruenire, uel in bono possint opere perdurare.


De obligatione uotorum  .

XI. Nemo quidquam Domino recte uoueret, nisi ab illo acciperet quod uoueret; sicut legitur, Que de manu tua accepimus, damus tibi .


Quales nos diligat Deus  .

XII. Tales nos amat Deus, quales futuri sumus ipsius dono, non quales sumus nostro merito.


De reparatione liberi arbitrii  .

XIII. Arbitrium uoluntatis [2 1Kb] in primo homine infirmatum, nisi per gratiam Baptismi, non potest reparari: quod amissum, nisi a quo potuit dari, non potest reddi. Unde ipsa ueritas dicit, Si uos Filius liberauerit, tunc uere liberi eritis .


Quod ut liberemur a miseria, misericordia Dei preueniamur  .

XIu. Nullus miser de quacumque miseria liberatur, nisi qui Dei misericordia preuenitur, sicut dicit Psalmista, Cito anticipet nos misericordia tua, Domine ; et illud, Deus meus, misericordia eius preueniet me .


Quod per gratiam Dei in melius mutetur fidelis  .

Xu. Ab eo quod formauit Deus, mutatus est Adam, sed in peius, per iniquitatem suam: ab eo quod operata est iniquitas, mutatur fidelis, sed in melius, per gratiam Dei. Illa ergo mutatio, fuit preuaricatoris primi; hec, secundum Psalmistam, mutatio est dextere Excelsi .


Quod ex eo quod habemus non sit gloriandum, cum ex Deo sit  .

XuI. Nemo ex eo, quod uidetur habere, glorietur, tanquam non acceperit; aut ideo se putet accepisse, quia littera extrinsecus uel ut legeretur apparuit, uel ut audiretur insonuit. Nam, sicut Apostolus dicit, Si per legem iustitia, ergo Christus gratis mortuus est . Porro autem si non gratis mortuus est, ascendens in altum, captiuam duxit captiuitatem, dedit dona hominibus . Inde habet, quicumque habet. Quisquis autem inde se habere negat,  aut uere non habet, aut id quod habet, auferetur ab eo .


De fortitudine christiana  .

XuII. Fortitudinem Gentilium mundana cupiditas, fortitudinem autem Christianorum Dei caritas facit, que diffusa est in cordibus nostris, non per uoluntatis arbitrium quod est a nobis, sed per Spiritum sanctum qui datus est nobis .


Nullis meritis gratiam preueniri  .

XuIII. Debetur merces bonis operibus, si fiant; sed gratia, que non debetur, precedit ut fiant.


Neminem nisi Deo miserante saluari  .

XIX. Natura humana, etiamsi in illa integritate, in qua est condita, permaneret, nullo modo se ipsam Creatore suo non adiuuante, seruaret. Unde cum sine gratia Dei salutem non possit custodire quam accepit, quomodo sine gratia Dei poterit reparare quam perdidit?


Nihil boni hominem posse sine Deo  .

XX. Multa Deus facit in homine bona, que non facit homo: nulla uero facit homo bona, que non Deus prestat, ut faciat homo.


De natura et gratia  .

XXI. Sicut eis qui uolentes in lege iustificari, a gratia exciderunt, uerissime dicit Apostolus, Si ex lege iustitia est, ergo Christus gratis mortuus est: sic et his qui gratiam quam commendat et percipit fides Christi, putant esse naturam, uerissime dicitur, Si ex natura iustitia, ergo Christus gratis mortuus est. Iam hic enim erat lex, et non iustificabat; iam hic erat et natura, et non iustificabat. Ideo Christus non gratis mortuus est, ut et lex per illum impleretur, qui dixit, Non ueni legem soluere, sed adimplere ; et natura per Adam perdita, per illum repararetur, qui dixit, uenisse se querere et saluare quod perierat .


De his que hominum propria sunt  .

XXII. Nemo habet de suo, nisi mendacium et peccatum. Si quid autem habet homo ueritatis atque iustitie, ab illo fonte est, quem debemus sitire in hac eremo, ut ex eo quasi guttis quibusdam irrorati, non deficiamus in uia.


De uoluntate Dei et hominis  .

XXIII. Suam uoluntatem homines faciunt, non Dei, quando id agunt quod Deo displicet: quando autem ita faciunt quod uolunt, ut diuine seruiant uoluntati, quamuis uolentes agant quod agunt, illius tamen uoluntas est, a quo et preparatur et iubetur quod uolunt.


De palmitibus uitis  .

XXIu. Ita sunt in uite palmites, ut uiti nichil conferant, sed inde accipiant unde uiuant. Sic quippe uitis est in palmitibus, ut uitale alimentum subministret eis, non sumat ab eis. Ac per hoc et manentem in se habere Christum, et manere in Christo, discipulis prodest utrumque, non Christo. Nam preciso palmite, potest de uiua radice alius pullulare: qui autem precisus est, non potest sine radice uiuere.


 De dilectione qua diligimus Deum  .

XXu. Prorsus donum Dei est, diligere Deum. Ipse ut diligeretur dedit, qui non dilectus dilexit. Displicentes amati sumus, ut fieret in nobis unde placeremus. Diffundit enim caritatem in cordibus nostris Spiritus Patris et Filii, quem cum Patre amamus et Filio.

Ac sic secundum supra scriptas sanctarum Scripturarum sententias, uel antiquorum Patrum definitiones, hoc, Deo propitiante, et predicare debemus et credere, quod per peccatum primi hominis ita inclinatum et attenuatum fuerit liberum arbitrium, ut nullus postea aut diligere Deum sicut oportuit, aut credere in Deum, aut operari propter Deum quod bonum est, possit, nisi gratia eum et misericordia diuina preuenerit. Unde Abel iusto, et Ne, et Abrahe, et Isaac, et Iacob, omnique antiquorum sanctorum multitudini, illam preclaram fidem, quam in ipsorum laude predicat apostolus Paulus, non per bonum nature, quod prius in Adam datum fuerat, sed per gratiam Dei credimus fuisse collatam: quam gratiam etiam post aduentum Domini, omnibus qui baptizari desiderant non in libero arbitrio haberi, sed Christi nouimus simul et credimus largitate conferri, secundum illud quod iam supra dictum est, et predicat apostolus Paulus, uobis donatum est pro Christo non solum ut in eum credatis, sed etiam ut pro illo patiamini; et illud, Deus qui cepit in uobis bonum opus, perficiet usque in diem Domini nostri Iesu Christi ; et illud, Gratia salui facti estis per fidem, et hoc non ex uobis; Dei enim donum est ; et quod de se ipso ait Apostolus, Misericordiam consecutus sum, ut fidelis essem : non dixit, Quia eram; sed, ut essem; et illud, Quid habes quod non accepisti ? et illud, Omne datum bonum et omne donum perfectum desursum est, descendens a Patre luminum ; et illud, Nemo habet quidquam boni, nisi illi datum fuerit desuper . Innumerabilia sunt sanctarum Scripturarum testimonia, que possunt ad probandam gratiam proferri, sed breuitatis studio pretermissa sunt; quia et reuera cui pauca non sufficiunt, plura non proderunt.

Hoc etiam secundum fidem catholicam credimus, quod accepta per Baptismum gratia [1 1Kb] , omnes baptizati, Christo auxiliante et cooperante, que ad salutem pertinent, possint, et debeant, si fideliter laborare uoluerint, adimplere. Aliquos uero ad malum diuina potestate predestinatos esse, non solum non credimus, sed etiam si sunt, qui tantum malum credere uelint, cum omni detestatione illis anathema dicimus. Hoc etiam salubriter profitemur et credimus, quod in omni opere bono, non nos incipimus, et postea per Dei misericordiam adiuuamur; sed ipse nobis nullis precedentibus bonis meritis, et fidem et amorem sui prius inspirat, ut et Baptismi sacramenta fideliter requiramus, et post Baptismum cum ipsius adiutorio ea que sibi sunt placita implere possimus. Unde manifestissime credendum est, quod et illius latronis, quem Dominus ad paradisi patriam reuocauit, et Cornelii centurionis, ad quem angelus Domini missus est, et Zacchei, qui ipsum Dominum suscipere meruit, illa tam admirabilis fides non fuit de natura, sed diuine largitatis donum [2 1Kb]  .

Et quia definitionem antiquorum Patrum, nostramque, que supra scripta est, non solum religiosis, sed etiam laicis, medicamentum esse, et desideramus, et cupimus; placuit ut eam etiam illustres ac magnifici  uiri, qui nobiscum ad prefatam festiuitatem conuenerunt, propria manu subscriberent.

    CAESARIUS in Christi nomine episcopus, constitutionem nostram relegi, et subnotans subscripsi, quinto nonas iulii, Decio Iuniore, uiro clarissimo, consule.
    IULIANUS AMARTOLUS episcopus, relegi et subscripsi.
    CONSTANTIUS in Christi nomine episcopus, consensi et subscripsi.
    CYPRIANUS . . . . episcopus . . . . subscripsi.
    EUCHERIUS . . . . episcopus . . . . subscripsi.
    Item EUCHERIUS . . . . episcopus . . . . subscripsi.
    HERACLIUS . . . . episcopus . . . . subscripsi.
    PRINCIPIUS . . . . episcopus . . . . subscripsi.
    PHILAGRIUS . . . . episcopus . . . . subscripsi.
    MAXIMUS . . . . episcopus . . . . subscripsi.
    PRAETEXTATUS . . . . episcopus . . . . subscripsi.
    ALETHIUS . . . . episcopus . . . . subscripsi.
    LUPERCIANUS . . . . episcopus . . . . subscripsi.
    uINDEMIALIS . . . . episcopus . . . . subscripsi.
    PETRUS MARCELLINUS FELIX LIBERIUS, uir clarissimus et illustris prefectus Pretorii Galliarum atque patricius, consentiens subscripsi.
    SYAGRIUS uir illustris consentiens subscripsi.
    OPILIO uir illustris cons. subscripsi.
    PANTAGATHUS uir illustris cons. subscripsi.
    DEODATUS uir illustris cons. subscripsi.
    CARIATTHO uir illustris cons. subscripsi.
    MARCELLUS uir illustris cons. subscripsi.
    NAMATIUS uir illustris cons. subscripsi.







BONIFACII II PAPAE EPISTOLA AD CAESARIUM ARELATENSEM, CUIUS ROGATU CONFIRMAT EA QUAE IN SYNODO ARAUSICANA II FUERUNT DEFINITA  . 


Dilectissimo fratri CAESARIO, BONIFACIUS.

1. Per filium nostrum Armenium presbyterum et abbatem, litteras tue Fraternitatis accepimus, quas ad nos [1 1Kb] sub ea qua in Deo tenemur caritate direxeras: quibus credideras postulandum, ut id quod a beate recordationis decessore nostro Papa Felice pro catholice fidei poposceras firmitate, mea explicaretur instantia. Sed quia id uoluntas superna disposuit, ut quod per nos ab illo speraueras, a nobis potius impetrares; petitioni tue, quam laudabili fidei sollicitudine concepisti, catholicum non distulimus dare responsum. Indicas enim quod aliqui episcopi Galliarum, cum cetera iam bona ex Dei acquieuerint gratia prouenire, fidem tantum, qua in Christo credimus, nature esse uelint, non gratie; et hominibus ex Adam, quod dici nefas est, in libero arbitrio remansisse, non etiam nunc in singulis misericordie diuine largitate conferri: postulans ut pro ambiguitate tollenda, confessionem uestram, qua uos e diuerso fidem rectam in Christo, totiusque bone uoluntatis initium, iuxta catholicam ueritatem per preuenientem Dei gratiam singulorum definitis sensibus inspirari, auctoritate Sedis apostolice firmaremus.

2. Atque ideo, cum de hac re multi Patres, et pre ceteris beate recordationis Augustinus episcopus, sed et maiores nostri apostolice Sedis antistites, ita ratione probentur disseruisse latissima, ut nulli ulterius  deberet esse ambiguum, fidem quoque nobis ipsam uenire de gratia: supersedendum duximus responsione multiplici; maxime cum secundum eas, quas ex Apostolo direxisti sententias, quibus dicit, Misericordiam consecutus sum, ut fidelis essem ; et alibi, uobis datum est pro Christo, non solum ut in eum credatis, uerum etiam ut pro eo patiamini ; euidenter appareat, fidem qua in Christo credimus, sicut et omnia bona, singulis hominibus ex dono superne uenire gratie, non ex humane potestate nature. Quod etiam Fraternitatem tuam, habita collatione cum quibusdam sacerdotibus Galliarum, iuxta fidem gaudemus sensisse catholicam: in his scilicet, in quibus uno, sicut indicasti, consensu definierunt fidem, qua in Christo credimus, gratia diuinitatis preueniente conferri; adiicientes etiam, nichil esse prorsus secundum Deum boni, quod sine Dei quis gratia aut uelle, aut incipere, aut perficere possit, dicente ipso Saluatore nostro, Sine me nichil potestis facere . Certum est enim atque catholicum, quia in omnibus bonis quorum caput est fides, nolentes nos misericordia diuina preueniat, ut in fide duremus, sicut Dauid propheta dicit, Deus meus, misericordia eius preueniet me : et iterum, Misericordia mea cum ipso est : et alibi, Misericordia eius subsequitur me . Similiter et beatus Paulus dicit, Aut quis prior dedit ei, et retribuetur illi? quoniam ex ipso, et per ipsum, et in ipso sunt omnia . Unde nimis eos qui contra sentiunt, admiramur, usque eo uetusti erroris adhuc reliquiis pregrauari, ut ad Christum non credant Dei beneficio, sed nature ueniri; et ipsius nature bonum, quod Ade peccato noscitur deprauatum, auctorem nostre fidei dicant magis esse quam Christum; nec intelligant se dominice reclamare sententie dicenti, Nemo uenit ad me, nisi datum fuerit illi a Patre meo : sed et beato Paulo simul obsistere clamanti ad Hebreos, Curramus ad propositum nobis certamen, aspicientes in auctorem fidei et consummatorem Iesum Christum . Que cum ita sint, inuenire non possumus, quid ad credendum in Christo, sine Dei gratia, humane deputent uoluntati; cum Christus auctor consummatorque sit fidei.

3. Quapropter affectu congruo salutantes, supra scriptam confessionem uestram consentaneam catholicis Patrum regulis approbamus. Illos autem qui precedente fide, cetera, sicut indicas, uolunt gratie deputare, sua professione constringimus, ut multo magis dono gratie etiam fidem cogantur adscribere, preter quam nichil est boni, quod secundum Deum quilibet ualeat operari, sicut beatus Apostolus dicit, Omne quod ex fide non est, peccatum est . Quod cum ita sit, aut nullum bonum gratie deputabunt, si ei fidem subtrahere moliuntur; aut si quod bonum esse dicunt de gratia, ipsa necessario fides erit gratie deputanda. Si enim nichil boni est sine fide, fides autem ipsa uenire negetur ex gratia; nullum, quod absit, bonum erit gratie deputandum. Ait enim Iacobus Apostolus, Omne donum bonum, et omne donum perfectum desursum est, descendens a Patre  luminum . Et ipsi fatentur, ut dicis, dona cetera donari per gratiam; ipsa autem bona fide subsistere non ambigunt. Uniuersa ergo necessario fides erit gratie deputanda, a qua bonum quod gratie tribuunt, separare non possunt.

4. His itaque breuiter assignatis, contra reliquas Pelagiani erroris ineptias, quas illa uidetur epistola continere, quam a quodam tibi mandasti sacerdote transmissam, respondendum non duximus: quia speramus de misericordia diuina, quod ita per ministerium tue Fraternitatis atque doctrinam, in omnium, quos dissentire mandasti, dignabitur cordibus operari, ut ex hoc omnem bonam uoluntatem non ex se, sed ex diuina credant gratia proficisci, cum se senserint id iam uelle defendere, quod nitebantur pertinaciter impugnare. Scriptum est enim, Preparatur uoluntas a Domino : et alibi, Scio quia non possum esse continens, nisi Deus dederit; et hoc ipsum erat sapientie, scire cuius esset donum . Deus te incolumem custodiat, frater carissime. Data octauo kalendas februarias, Lampadio et Oreste, uiris clarissimis, consulibus  .





CYPRIANUS IN CAESARII uITA, LIB. 1, N. 35. 

Multi quidem emuli surrexerunt, qui eius resisterent doctrine de gratia. Sed o felicitas emulanda! Etenim susurris et mala interpretatione quorumdam oboritur in Galliarum partibus contra predicationem hominis Dei frustra sinistra suspicio. Ob hoc antistites Christi ultra Iseram consistentes caritatis amore collecti in ualentina ciuitate conueniunt. Ubi etiam beatus Cesarius, infirmitatis solite causa, sicut disposuerat, properare non potuit. Misit tamen prestantissimos uiros de episcopis, cum presbyteris et diaconibus. Inter quos etiam sanctus Cyprianus Tolonensis antistes magnus et clarus enituit, omnia que dicebat de diuinis utique Scripturis firmans, et de antiquissimis Patrum institutionibus probans, nichil per se in diuinis profectibus quemquam arripere posse, nisi fuerit primitus Dei gratia preueniente uocatus. Sed dum suam iustitiam querebant statuere, iustitie Dei non erant subiecti: non reminiscentes Dominum dixisse, Sine me nichil potestis facere; et, Ego uos elegi, non uos me ; et, Nemo habet quidquam, nisi illi datum fuerit desuper ; et apostolum Paulum, Gratia Dei sum id quod sum ; et alium, Omne datum optimum desursum est ; et prophetam, Gratiam et gloriam dabit Dominus . Et quod tunc uere liberum homo resumet arbitrium, cum fuerit Christi liberatione redemptus, sub qua absolutione ualeat consequi perfectionis effectum. Quorum intentionibus homo Dei dedit ueram et euidentem ex traditione apostolica rationem. Nam et beate memorie Bonifacius Romane Ecclesie papa eadem colluctatione comperta, calcata intentione iurgantium, prosecutionem sancti Cesarii apostolica auctoritate firmauit. Ita, donante Christo, paulatim Ecclesiarum antistites receperunt quod optauerat diabolus repentina animositate cessare.



Appendicis PARS TERTIA. PROSPERI AQUITANI PRO AUGUSTINO CONTRA INIQUOS DOCTRINAE ILLIUS DE GRATIA ET PRAEDESTINATIONE REPREHENSORES OPUSCULA APOLOGETICA EXHIBENTUR, NECNON EIUSDEM PROSPERI LIBER SENTENTIARUM EX AUGUSTINO.





PROSPERI AQUITANI AD RUFINUM EPISTOLA DE GRATIA ET LIBERO ARBITRIO  .


 Domino fratri [1 1Kb] dilectissimo in Christo, et merito uenerabili RUFINO, PROSPER eternam salutem dicit.



PROLOGUS.

1. Accepi per communem amicum fraterne erga me sollicitudinis tue signa, et curam sincerissime caritatis gratulanter agnoui. Ac ne quid maligni rumores, in quantum se auribus tuis subtrahere nequeunt, formidinis tibi aut anxietatis inferrent; absoluere te ab omni scrupulo, quantum epistolari licuit sermone, curaui in tantum: studens omnia plenissima ueritate tibi pandere, ut quia non potuisti in totum, que ab aduersantibus disseminantur, audire; per me ipsum queas quidquid de nobis ad inanem inuidiam fertur referturque cognoscere. Sed insinuanda prius Sanctitati tue est qualitas questionis, de qua ista nascuntur: quo tibi magis pateat falsitas obloquentium; et uideas quam lucem quibus tenebris conentur obducere.



CAPUT PRIMUM.

2. Pelagiana igitur heresis, quo dogmate catholicam fidem destruere adorta sit, et quibus impietatum uenenis uiscera Ecclesie, atque ipsa uitalia corporis Christi uoluerit occupare, notiora sunt, quam ut opere narrationis indigeant. Ex his tamen una est blasphemia, nequissimum et subtilissimum germen aliarum, qua dicunt, Gratiam Dei secundum merita hominum dari. Cum enim primum tantam nature humane uellent astruere sanitatem, ut per solum liberum arbitrium posset assequi Dei regnum: eo quod tam plene ipso conditionis sue presidio iuuaretur, ut habens naturaliter rationalem intellectum, facile bonum eligeret, malumque uitaret; et ubi in utraque parte libera essent opera uoluntatis, non facultatem his qui mali sunt ad bonum deesse, sed studium: cum ergo, ut dixi, totam iustitiam hominis ex naturali uellent rectitudine ac possibilitate subsistere, atque hanc definitionem doctrina sana respueret; damnatum a Catholicis sensum, et multis postea heretice fraudis uarietatibus coloratum, hoc apud se ingenio seruauerunt, ut ad incipiendum, et ad proficiendum, et ad perseuerandum in bono necessariam homini Dei gratiam profiterentur.



CAPUT II.

3. Sed in hac professione, quod [2 1Kb] dolo uasa ire molirentur irrepere, ipsa Dei gratia uasis misericordie reuelauit . Intellectum est enim, saluberrimeque perspectum, hoc  tantum eos de gratia confiteri, quod quedam libero arbitrio sit magistra, seque per cohortationes, per legem, per doctrinam, per creaturarum contemplationem [1 1Kb] , per miracula, perque terrores extrinsecus iudicio eius ostendet [2 1Kb] , quo unusquisque secundum uoluntatis sue motum si quesierit, inueniat; si petierit, recipiat; si pulsauerit, intreat. Quia scilicet gratie ipsius uocatio, hoc primum circa nos agat, ut nostre facultatis arbitrium admoneat; nec aliud sit gratia, quam lex, quam propheta, quam doctor, cui circa omnes homines per uniuersum mundum commune et generale sit studium, ut qui uoluerint credant; et qui crediderint, iustificationem merito fidei et bone uoluntatis accipiant: ac sic gratia Dei secundum hominum meritum tribuatur; atque hoc modo gratia non sit gratia: quia si meritis redditur, et non ipsa est bonorum creatrix, frustra gratia nominatur.



CAPUT III.

4. Has autem uersutias, quibus se filii tenebrarum in similitudinem filiorum lucis transfigurare uoluerunt, cum et orientalium episcoporum iudicia, et apostolice Sedis auctoritas, et Africanorum conciliorum uigilantia deprehenderit: beatissimus quoque Augustinus, precipua utique in hoc tempore portio Domini sacerdotum, copiose et pulchre, in multis uoluminum disputationibus destruxit [3 1Kb] ; utpote inter multa Dei dona, quibus illum abundantissime Spiritus ueritatis impleuit, habens etiam hanc scientie et sapientie ex Dei caritate uirtutem, ut non solum istam adhuc in suis detruncationibus palpitantem, sed etiam multas prius hereses inuicto uerbi gladio debellaret. Cui inter tot certaminum palmas, inter tot triumphorum coronas, ad illuminationem Ecclesie, et ad gloriam Christi, qua ipse illustratus est, perfulgenti, quidam nostrorum  occultis, sed non incognitis susurrationibus obloquuntur: et prout sibi obnoxias aliquorum aures opportunasque repererint, scripta eius, quibus error Pelagianorum impugnatur, infamant, dicentes, eum liberum arbitrium penitus submouere, et sub gratie nomine necessitatem predicare fatalem. Adiicientes etiam, duas illum humani generis massas, et duas credi uelle naturas: ut scilicet tante pietatis uiro Paganorum et Manicheorum adscribatur impietas. Que si uera sunt, cur ipsi tam negligentes, ne dicam, tam impii sunt ut tam abruptam  perniciem ab Ecclesia non repellant, tam insanis predicationibus non resistant, nec saltem aliquibus scriptis eum, a quo talis emanat doctrina, conueniant? Magna enim gloria sua humano generi consuluerint, si Augustinum ab errore reuocauerint. Nisi forte modesti homines nouique censores, magnorum prius meritorum seni honorabiliter ac misericorditer parcunt, et securi quia libros eius nemo usquam recipiat, conquiescunt: atque ignouerint, imo nouerint, non solum Romanam Africanamque Ecclesiam, et per omnes mundi partes uniuersos promissionis filios cum doctrina huius uiri, sicut in tota fide, ita in gratie confessione congruere; sed etiam in his ipsis locis, in quibus aduersus eum querimonia concitatur, esse, propitio Deo, plurimos, qui ad perceptionem euangelice apostoliceque doctrine saluberrimis eius disputationibus imbuuntur, et quotidie in membris corporis Christi, in quantum ea ipse multiplicat, dilatantur. Si recte reprehendimur, cur non constanter arguimur? Si arguendi non sumus, cur occulta obtrectatione mordemur?



CAPUT Iu.

5. Sed quis nescit, cur ista priuatim de stomacho garriant, et publice de consilio conticescant? uolentes enim in sua iustitia magis, quam in Dei gratia gloriari , moleste ferunt, quod his que aduersum excellentissime auctoritatis uirum inter multas collationes asseruere  , resistimus. Nec dubitant, si quam hinc mouerint questionem, in qualibet frequentia sacerdotum, in qualibet congregatione populorum, centenis sibi beatissimi Augustini uoluminibus obuiandum. Que cum cordibus audientium manifestare ceperint potentissimam christiane fidei ueritatem, et de fontibus diuini eloquii presentium animos inundare; quis fidelium, quis piorum, recognitis et commendatis sibi salutis sue causis, amaritudinem istam uolet fumose recipere uanitatis? Ego quidem etiam hoc de diuitiis misericordie Dei spero, quod quos nunc libero falli arbitrio suo, et ab humilitatis uia patitur euagari, non usquequaque neque in finem sit intelligentia fraudaturus: sed hunc ipsum in longinquiora progressum, ideo ab eo tardius reuocari, ut opus gratie eius maiore gloria celebretur, cum sibi etiam aduersantium corda subdiderit, quibus de uirtutum studio exortum est periculum, et de morum probitate discrimen. Non quia quisquam carere his debeat: sed quia miserrimus eorum usus est, cum ex naturali putantur facultate prodisse; aut ex largitate quidem gratie, sed aliquo uel boni operis, uel bone uoluntatis merito precedente uenisse.



CAPUT u.

6. Asserunt quidem hec quibusdam sanctarum Scripturarum testimoniis, sed non rationabiliter assumptis. Ad defensionem enim alicuius definitionis ea promenda sunt, que alteri intellectui, a quo uidetur definitio dissonare, non cedant, et eam regulam, cui sunt aptata, non deserant. Dictum ergo aiunt libero arbitrio utentibus: uenite ad me, omnes qui laboratis et onerati estis, et ego uos reficiam: tollite iugum meum super uos, et discite a me quoniam mitis sum et humilis corde; et inuenietis requiem animabus uestris: iugum enim meum suaue est, et onus leue meum . Quod ad omnes homines uolunt pertinere, laborantes in incerto istius uite oneratosque peccatis, ut qui uoluerint mansuetudinem et humilitatem Saluatoris imitari, et iugum mandatorum eius subire, inueniant requiem animabus  suis, in spem uite eterne: qui autem hec facere noluerint, sua culpa careant salute; quam si uoluissent, potuerant obtinere. Sed audiant et dictum a Domino libero arbitrio utentibus, Sine me nichil potestis facere ; et, Nemo uenit ad me, nisi Pater, qui misit me, attraxerit eum; et, Nemo potest uenire ad me, nisi datum ei fuerit a Patre meo ; et, Sicut Pater uiuificat mortuos, ita et Filius quos uult uiuificat ; et, Nemo nouit Filium nisi Pater, neque Patrem quis nouit nisi Filius, et cui uoluerit Filius reuelare . Que omnia cum sint immutabilia, et nequeant ulla interpretatione in sensum alium detorqueri; quis ambigat tunc liberum arbitrium cohortationi uocantis obedire, cum in illo gratia Dei affectum credendi obediendique generauerit? Alioquin sufficeret moneri hominem, non etiam in ipso nouam fieri uoluntatem; sicut scriptum est, Preparatur uoluntas a Domino ; et sicut ait Apostolus, Deus est enim qui operatur in uobis et uelle et perficere, pro bona uoluntate . Pro qua bona uoluntate, nisi quam in ipsis operatus est Deus; ut quod donauerat uelle, donaret et facere?



CAPUT uI.

7. Dicunt etiam ad demonstrandam liberi arbitrii facultatem, magnum in centurione Cornelio exstare documentum: eo quod ante gratie perceptionem timens atque orans Deum, eleemosynis et ieiuniis, et orationi, spontaneo studio fuerit intentus; atque ob hoc diuino testimonio laudatus, donum regenerationis acceperit. Neque intelligunt, omnem illam preparationem Cornelii per Dei gratiam fuisse collatam. Siquidem cum sanctus Petrus per uisionem omne genus animalium, de baptizando Cornelio, ac perinde de omnibus gentibus doceretur, atque ille immundum et indiscretum cibum Iudaica obseruantia recusaret, trina ad eum uox facta sit dicens, Que Deus mundauit, tu ne commune dixeris  Quo satis aperte ostenditur, omnia bona opera que in Cornelio precesserunt, Dei gratiam ad emundationem ipsius inchoasse  : ut cui Dominus iam impertierat hoc donum, non dubitaret Apostolus conferre Sacramentum: ne noue et necdum reuelate uocationis uacillaret exordium, nisi per ipsa indicia precedentium studiorum, Deum in assumendis constaret operatum. Non enim omnium est fides ; nec omnes credunt Euangelio . Sed qui credunt, Dei aguntur Spiritu: qui non credunt, libero auertuntur arbitrio. Conuersio ergo nostra ad Deum non ex nobis, sed ex Deo est: sicut Apostolus dicit, Gratia salui facti estis per fidem, et hoc non ex uobis, sed Dei donum est; non ex operibus, ne quis glorietur .



CAPUT uII.

8. Agnoscat se humana debilitas, et in primo homine uniuersarum generationum damnata successio; et cum mortui uiuificantur, cum ceci illuminantur, cum impii iustificantur, confiteantur uitam, et lumen, et iustitiam suam Iesum Christum: et qui gloriatur, in Domino glorietur , non in se; qui cum esset impius, et cecus, et mortuus, a liberatore suo gratis accepit et iustitiam, et lumen, et uitam. Non enim iuste [1 1Kb] agebat, et aucta est iustitia eius; nec ad Deum gradiebatur, et confirmatus est cursus eius; nec diligebat Deum, et inflammata est caritas eius: sed cum esset sine fide, ac proinde impius, accepit spiritum fidei, et factus est iustus: Iustus autem ex fide uiuit ; et, Sine fide nemo potest placere Deo ; et, Omne quod non est ex fide, peccatum est : ut scilicet intelligat, iustitiam infidelium non esse iustitiam; quia sordet natura sine gratia.



CAPUT uIII.

9. Amissa quippe naturali innocentia homo exsul ac perditus, ambulans sine uia, profundiores intrabat errores: sed quesitus, et inuentus,  et reportatus est, et in uia que ueritas et uita est introductus; ac dilectione in Deum [1 1Kb] , qui illum non diligentem prior dilexit, ignitus est: sicut dicit beatus apostolus Ioannes, Non quasi nos dilexerimus Deum, sed quoniam ipse dilexit nos; et iterum, Nos ergo diligamus Deum, quoniam Deus prior dilexit nos; et idem dicit, Charissimi, diligamus inuicem, quoniam caritas ex Deo est: et omnis qui diligit, ex Deo natus est, et cognoscit Deum. Qui non diligit, non nouit Deum: quia Deus caritas est . Cui beatus Paulus congruit, dicens, In Christo Iesu, neque circumcisio, neque preputium ualet aliquid; sed fides que per dilectionem operatur . Unde habetur hec fides connexa caritati, nisi unde eam ipse monstrat acceptam, dicens, Quia uobis donatum est pro Christo, non solum ut in eum credatis, sed etiam ut pro ipso patiamini ? quod utique fieri sine magna caritate non poterat. Et iterum: Charitas Dei diffusa est in cordibus nostris per Spiritum sanctum, qui datus est nobis . Sine qua caritate Apostolus quantam fidem, quantamque scientiam, quas uirtutes, que studia, quos labores, nichil prodesse testatur ? Quia scilicet multa laudabilia atque miranda possunt in homine reperiri, que sine caritatis medullis habent quidem pietatis similitudinem, sed non habent ueritatem.



CAPUT IX.

10. Hoc ergo tanto et tam ineffabili bono, nemo inuentus est dignus: sed quicumque electus est a Deo, factus est dignus; sicut dicit Apostolus, Gratias agentes Patri, qui dignos nos fecit in partem sortis sanctorum in lumine, qui eripuit nos de potestate tenebrarum, et transtulit in regnum Filii dilectionis sue . Et idem ad Timotheum: Collabora, inquit, Euangelio secundum uirtutem Dei, qui nos liberauit et uocauit uocatione sancta; non secundum opera nostra, sed secundum suum propositum, et gratiam, que data est nobis in Christo Iesu ante tempora secularia . Et ad Titum: Eramus, inquit, et nos aliquando insipientes et increduli, errantes, et seruientes desideriis et uoluptatibus uariis, in malitia et inuidia agentes, odibiles, odientes inuicem: cum autem benignitas et humanitas apparuit Saluatoris nostri, non ex operibus iustitie que fecimus, sed secundum suam misericordiam saluos nos fecit . Gratia igitur Dei quoscumque iustificat, non ex bonis meliores, sed ex malis bonos facit; postea per profectum, ex bonis factura meliores; non adempto libero arbitrio, sed liberato: quod donec sine Deo solum fuit, mortuum fuit iustitie, uixitque peccato; ubi autem ipsum illuminauit misericordia Christi, erutum est a regno diaboli, et factum est regnum Dei: in quo ut permanere possit, ne ea quidem facultate sufficit sibi, nisi inde accipiat perseuerantiam, unde accepit industriam [2 1Kb] .



CAPUT X.

11. Quoniam et ipsius sancti Petri ardentissima fides in tentationibus defecisset, nisi pro eo Dominus supplicasset; sicut euangelista manifestat, dicens: Dixit autem iehsu Petro: Simon, Simon, ecce Satanas postulauit, ut uos cribraret uelut triticum; ego autem rogaui pro te, ne deficiat fides tua: et tu tandem conuersus, confirma fratres tuos; et roga, ne intretis in tentationem . Et ut magis probaretur liberum arbitrium nichil posse sine gratia: cui dictum fuerat, Confirma fratres tuos, et roga, ne intretis in tentationem; quique responderat, utique ex libero arbitrio, Domine, tecum paratus sum et in carcerem et in mortem ire : eidem predicitur, quod priusquam gallus cantet, ter Dominum negaturus sit . Quod quid est aliud, quam quod in fide defecturus sit? Certe rogauerat pro eo Dominus, ne deficeret fides ipsius: nec utique frustra rogauerat, cuius  una erat cum eo quem rogauerat operatio. Sed ne libero arbitrio uideretur stare, qui de se magna promiserat, permittitur periclitari; ut conturbatum ac deficientem ille respiciat et reficiat, sine quo nemo consistit, nemo persistit.



CAPUT XI.

12. Ab hac autem confessione gratie Dei ideo quidam resiliunt, ne cum eam talem confessi fuerint, qualis diuino eloquio predicatur, et qualis opere sue potestatis agnoscitur, etiam hoc necesse habeant confiteri, quod ex omni numero hominum per secula cuncta natorum, certus apud Deum definitusque sit numerus predestinati in uitam eternam populi, et secundum propositum Dei uocantis electi. Quod quidem tam impium est negare, quam ipsi gratie contraire. Neque enim remotum est ab inspectione communi, quot seculis, quam innumera hominum millia, erroribus suis impietatibusque dimissa, sine ulla ueri Dei cognitione defecerint. Sicut etiam in Actibus Apostolorum Pauli et Barnabe uerba declarant, dicentium Lycaoniis [1 1Kb] : uiri fratres, quid hec facitis? Et nos mortales sumus, similes uobis homines, annuntiantes uobis ut ab his uanis conuertamini ad Deum uiuum, qui fecit celum et terram, mare, et omnia que in eis sunt; qui in preteritis generationibus dimisit omnes gentes ingredi uias suas. Et quidem non sine testimonio [2 1Kb] semetipsum relinquens, benefaciens eis, de celo dans pluuiam, et tempora fructifera, implens cibo et letitia corda uestra [3 1Kb] . Cum utique si eis uel naturalis intelligentia, uel usus beneficiorum Dei ad capessendam uitam eternam sufficere potuisset, nostro etiam tempore rationalis nos contemplatio, et temperies eris, et fructuum copia ciborumque saluaret: quia scilicet melius natura utentes, Creatorem nostrum propter quotidiana ipsius dona coleremus.



CAPUT XII.

13. Sed absit ab animis piorum et Christi sanguine redemptorum, stulta nimium et perniciosa persuasio. Naturam humanam natura humana [4 1Kb] non liberat; extra unum mediatorem Dei et hominum hominem Christum Iesum, nemini salus est. Sicut ipse fecit nos, et non ipsi nos; ita ipse reficit nos, et non ipsi nos. Ac ne sibi facultas hominis pretium reparationis huius, uel post restitutionem sui, per opera uideretur iustitie repensare; effuderunt se diuitie bonitatis Dei in ipsa quorumdam primordia paruulorum, in quibus nec precedens eligitur, nec secutura deuotio; non obedientia, non discretio, non uoluntas. De his enim loquor, qui mox ut nati sunt, renascuntur, et rapti ab hac uita eterne beatitudini deputantur. Cum tamen innumerabilis multitudo, eiusdem nature, eiusdem conditionis infantium, sine regeneratione decedat; de qua dubitari non potest quod partem in Dei ciuitate non habeat.



CAPUT XIII.

14. Et ubi est illud, quod nobis quasi contrarium, a non intelligentibus semper opponitur; quod Deus omnes homines uelit saluos fieri, et ad agnitionem ueritatis uenire ? Numquid non sunt de omnibus hominibus, qui a preteritis generationibus usque in hoc tempus sine Dei cognitione perierunt? Et si maioribus natu  mala opera, que libero arbitrio commiserant, obfuerunt; quasi boni, non mali gratia liberentur: inter saluatos paruulos et non saluatos paruulos que meritorum potuit esse discretio? quid istos introduxit in regnum Dei? quid istos exclusit a Dei regno? Equidem si meritum consideres, non una pars saluari meruit, sed utraque damnari: quia omnibus in Ade preuaricatione prostratis, nisi quosdam assumeret misericors gratia, maneret super uniuersos inculpata iustitia. Que autem sit discretionis istius in secreto consilio Dei causa uel ratio, et supra facultatem humane cognitionis inquiritur, et sine fidei diminutione  nescitur: modo confiteamur neminem immerito perdi, neminem merito liberari; et omnipotentissimam Domini bonitatem omnes saluare, et omnes ad agnitionem ueritatis imbuere, quos uult omnes saluos fieri et ad agnitionem ueritatis uenire. Nisi enim ipso uocante, docente, saluante, nemo uenit, nemo eruditur, nemo saluatur. Quia etsi indifferenter omnibus hominibus iubentur predicare doctores, et semen uerbi ubique disserere; tamen neque qui plantat, neque qui rigat est aliquid, sed qui incrementum dat Deus .



CAPUT XIu.

15. Unde cum Apostoli gentibus Euangelium predicare cepissent, de parte quadam eorum qui audierant, Scriptura commemorat, dicens: Audientes autem gentes gauise sunt, et glorificabant uerbum Domini, et crediderunt quotquot erant preordinati ad uitam eternam . Et alibi, cum multe mulieres audirent Paulum docentem: Quedam, inquit, mulier nomine Lydia, purpuraria ciuitatis Thyatirorum, colens Deum, audiuit, cuius Dominus aperuit cor ut intenderet his que dicebantur a Paulo . Et rursum eo ipso tempore, quo ad omnes gentes predicatio Euangelii mittebatur, quedam loca Apostoli adire prohibentur ab eo, qui uult omnes homines saluos fieri, et ad agnitionem ueritatis uenire: multis utique in illa retardatis atque auersis Euangelii  mora sine agnitione ueritatis et sine regenerationis consecratione morituris. Dicat ergo Scriptura quod gestum est: Transeuntes autem, inquit, Phrygiam et Galatie regionem, uetiti sunt a sancto Spiritu loqui uerbum in Asia. Cum uenissent autem in Mysiam, tentabant ire in Bithyniam, et non permisit illos Spiritus Iesu . Quid autem mirum, si inter ipsa euangelice predicationis exordia, non poterant ire Apostoli, nisi quo eos Spiritus Dei ire uoluisset; cum uideamus plerasque gentes modo primum christiane gratie fieri cepisse participes, alias autem nullum adhuc odorem boni istius attigisse?



CAPUT Xu.

16. An dicendum est, uoluntati Dei humanas obsistere uoluntates, et tam feros tamque intractabiles horum hominum esse mores, ut Euangelium ideo non audiant, quia predicationi impia corda non pateant? Et quis istis corda mutauit, nisi qui finxit singillatim corda eorum ? quis huius rigoris duritiem ad obediendi molliuit affectum, nisi qui potens est de lapidibus Abrahe filios excitare ? et quis dabit predicantibus intrepidam illesamque constantiam, nisi ille qui ait Paulo, Noli timere, sed loquere, et ne taceas; propter quod ego sum tecum, et nemo apponetur tibi ut noceat te: quoniam populus est mihi multus in hac ciuitate ? Puto autem quod nemo audeat dicere ullam mundi gentem, ullam terre pretermittendam esse regionem, in qua non sint Ecclesie tabernacula dilatanda, dicente Deo ad Filium, Postula a me, et dabo tibi gentes hereditatem tuam, et possessionem tuam terminos terre ; et iterum, Reminiscentur et conuertentur ad Dominum uniuersi fines terre, et adorabunt in conspectu eius omnes patrie gentium ; dicente quoque ipso Domino, Predicabitur hoc Euangelium in uniuerso mundo, in testimonium omnibus gentibus; et tunc ueniet finis . Quecumque ergo gentes nondum audierunt, audient Euangelium, et credent quotquot ex eis preordinati sunt in uitam eternam. Non enim alii uenient in consortium hereditatis Christi, quam qui ante constitutionem mundi electi sunt, et predestinati atque presciti, secundum propositum eius qui omnia operatur secundum consilium uoluntatis sue. .



CAPUT XuI.

17. Confiteamur igitur opera Domini, et glorificemus misericordias eius: nec impatienter feramus, quod, que aut quanta sint electionis uasa, non nouimus. Quia et in anterioribus seculis, quando de unius gentis populo dicebatur, Notus in Iudea Deus, in Isrel magnum nomen eius ; futura gentium latebat electio, et postmodum innotuit, quod reuelatum ante non fuerat: sicut dicit Apostolus, Quod aliis generationibus non est agnitum filiis hominum, sicut nunc reuelatum est sanctis Apostolis eius, et Prophetis in Spiritu, esse gentes coheredes, et concorporales, et comparticipes promissionis in Christo Iesu . Et in Actibus Apostolorum: Obstupuerunt, inquit, ex circumcisione fideles, qui uenerant cum Petro, quia et in nationes gratia Spiritus sancti effusa est . Si enim hoc consilium uocationis sue Dominus, quamdiu uoluit, abscondit ac distulit; et quando uoluit, reuelauit; sanctisque eius ignorantia ista non nocuit: cur spei nostre obesse credimus, si in quo numero, quibusue hominibus uasa misericordie in gloriam preparantur, occulitur? Cum tamen constet, regnum celorum omnes ingressuros bonos, hoc eis donante Dei gratia: et nullos ingressuros malos, hoc ipsorum merente nequitia.



CAPUT XuII.

18. Nimium uero inepte, nimiumque inconsiderate ab aduersantibus dicitur, quod per hanc Dei gratiam libero nichil relinquatur arbitrio. Quamuis enim in paruulis Baptismum transeuntibus, manifestissime nullum opus nullusque appetitus eorum uoluntatis existat, et plerosque utentes quidem libero arbitrio, sed auersos a uero Deo, uitamque in flagitiis exigentes, liberatrix regeneratio in ipso exhalandi spiritus fine sanctificet: tamen si eam filiorum Dei partem, que ad pietatis opera reseruatur, pio consideremus intuitu, nonne in eis non peremptum inueniemus liberum arbitrium, sed renatum? Quod utique cum solum esset, sibique permissum, nonnisi in suam perniciem mouebatur. Ipsum enim se excecauerat, et ipsum se illuminare non poterat. Nunc autem idem arbitrium conuersum est, non euersum; et donatum est ei aliter uelle [1 1Kb] , aliter sapere, aliter agere, et incolumitatem suam non in se, sed in medico collocare: quia necdum tam perfecta utitur sanitate, ut ea que ei nocuerant, nequeant iam nocere; aut ab insalubribus possit iam, uiribus suis, temperare. Proinde homo, qui in libero arbitrio fuit malus, in ipso libero arbitrio factus est bonus: sed per se malus, per Deum bonus: qui eum ita in illum initialem honorem alio initio reformauit, ut ei non solum culpam male uoluntatis et actionis remitteret, sed etiam bene uelle, bene agere, atque in his permanere donaret. Omne enim, inquit apostolus Iacobus, datum optimum, et omne donum perfectum desursum est, descendens a Patre luminum . Qui quale sit liberum arbitrium quod humano spiritu agitur, et quale sit quod a Deo regitur, euidenter ostendit, dicens: Quod si zelum amarum habetis et contentiones in cordibus uestris, nolite gloriari aduersum ueritatem, et mendaces esse: non est ista sapientia desursum descendens, sed terrena, animalis, diabolica. Ubi enim zelus et contentio, ibi inconstantia et omne opus prauum. Que autem desursum est sapientia, primum quidem pudica est, deinde pacifica, modesta, suadibilis, plena misericordia et fructibus bonis, non diiudicans, sine simulatione . Quicumque ergo his uirtutibus student atque inherent, non sua, sed superna sapientia illustrati sunt: Quoniam Dominus dat sapientiam, et a facie eius scientia et intellectus . Et hec eorum uerissima gloria est, si non in se, sed in Domino gloriantur.



CAPUT XuIII.

19. Ea autem que de fato, et de duabus massis, duabusque naturis stultissimo mendacio, in tanti uiri iniuriam iactitantur [2 1Kb] , neque ipsum quidem onerant, in cuius libris copiosissime huiusmodi destruuntur errores  ; nec nos perturbant,  qui tales opiniones cum suis auctoribus exsecramur. Sed uideant quomodo se a dedecore istius exuant falsitatis, qui possunt tam inepta confingere, si hi quorum abutuntur auribus, aliquantulum diligentie ad cognoscenda ea que prestantissimus minister gratie disputauit, intenderint: licet omnem istius inquisitionis moram ipsi, qui hec loquuntur, preuenire deberent, proferendo atque explicando libros, ullamue eorum particulam demonstrando, quam per dubium saltem intellectum tali interpretationi obnoxium uir sanctus ediderit. Sed prorsus nichil apud nos tale audierunt, nichil tale legerunt. Quia non fato quidquam geri, sed omnia Dei iudicio nouimus ordinari. Nec ex duabus massis, duabusue naturis; sed ex una massa, que est caro primi hominis, unam scimus omnium hominum creatam, crearique naturam, et eamdem per ipsius primi hominis liberum arbitrium, in quo omnes peccauerunt , esse prostratam: nec ullo modo ab eterne mortis debito liberam, nisi eam ad imaginem Dei secunde creationis Christi gratia reformauerit, liberumque eius arbitrium agendo, spirando [1 1Kb] , auxiliando, et usque in finem preeundo seruauerit.



EPILOGUS.


20. Unde quia perspicit Sanctitas tua , frustra quosdam de nobis conqueri, et omnes illas ineptas criminationes, ad exasperandos auertendosque animos eorum quibus aliud uolunt persuadere, contexi; confido ego in uirtute misericordie Dei, quoniam hec contradictio, sicut in aliis mundi partibus, ita et in his regionibus conquiescet: ut predicatio summi hoc tempore in Ecclesia uiri, etiam ab his a quibus ad presens repellitur [1 1Kb] , adiuuetur. Tu autem, dilectissime et uenerandissime mihi frater, si uere de his questionibus instrui desideras, sicut desiderare te conuenit; ipsis beati Augustini disputationibus cognoscendis impende curam, ut in confitenda Dei gratia defecatissimam ac saluberrimam euangelice apostoliceque doctrine intelligentiam consequaris Gratia Dei, et pax Domini nostri Iesu Christi custodiat te in omni tempore, et per uiam ueritatis dirigat in uitam eternam.





PROSPERI AQUITANI PRO AUGUSTINO LIBER CONTRA COLLATOREM [* 1Kb] . 





[PRAEFATIO.]

Excutit duodecim definitiones Ioannis Cassiani de gratia et libero arbitrio, contentas Collatione ipsius tertia decima, easque, una excepta prima, omnino a catholica ueritate dissidere docet: demonstrans Augustini reprehensores, et uana obiicere, et recta impugnare, et praua defendere, ipsisque Pelagianorum iam peremptorum armis intestinum bellum mouentes, Scripturis diuinis simul et ecclesiasticis imperatoriisque constitutionibus rebellare.



CAPUT PRIMUM.


1. Gratiam Dei qua christiani sumus, quidam dicere audent a sancte memorie Augustino episcopo non recte esse defensam; librosque eius contra errorem Pelagianum conditos, immoderatis calumniis impetere non quiescunt. Quorum intus interstrepens domestica malignitas non minus spernenda esset, quam foris latrans heretica loquacitas, nisi eiectis extra ouile dominicum lupis, qui sub nomine ouium sunt suffragarentur, essentque eiusmodi, ut nec ordo eorum in Ecclesia, nec ingenia despicienda uideantur. Siquidem habentes speciem pietatis in studio, cuius uirtutem diffitentur in sensu, trahunt ad se multos ineruditos, et non habentia spirituum discretiones [1 1Kb] corda conturbant: atque in eum statum deducere causam Ecclesie moliuntur, ut dum nostros affirmant non ueraciter pro gratia fuisse locutos, inimicos gratie persuadeant iniuste esse damnatos. Non ergo negligendum est hoc malum, quod ab occultis paruisque seminibus augetur quotidie, et ab ortu suo latius longiusque distenditur: sed studendum est, in quantum Dominus adiuuat, ut fallacium calumniatorum hypocrisis detegatur, qui ex ipsa iniurie magnitudine,  quam in uno cunctis, ac precipue apostolice Sedis pontificibus intulerunt, ab indoctis et parum cautis excellentioris scientie iudicantur, et misero peruersoque successu facilem mendacio consensum eliciunt, quia reuerentiam sibi presumptione pepererunt. Nec enim, cum sint bone opinionis uiri, creduntur ullo modo tarditate intelligentie, aut temeritate iudicii, in superflue querele conclamationem potuisse prorumpere; ac non potius magno ingenio et uehementi studio laborasse, ut subtilissimi tractatoris disputationibus comprehensis, censura nunc districtior et inspectio sagacior inueniret, quod antea securus fauor et benignitas incuriosa non uiderat.

2. Unde ergo hec diligentia tam seueri emersit examinis? unde in hanc austeritatem supercilium se tetrice frontis armauit, ut mensuras sensuum, pondera locutionum, numeros syllabarum insidiosus scrutator euentilet, magnumque se aliquid conficere presumat, si catholico predicatori notam erroris affigat? quasi incognitum aliquod opus, et quod hactenus latuerit, impetatur; ac non illa his morsibus doctrina lanietur, que nouorum hereticorum commenta disiecit, et diabolicum tumorem Pelagiane elationis elisit. uiginti amplius anni sunt, quod [1 1Kb] contra inimicos gratie Dei catholica acies huius uiri ductu pugnat et uincit  . Et uincit, dico, quia non patitur respirare  quos uicit, et in quorum excidium unam cunctorum sacerdotum manu sententiam scripsit. [1 1Kb] Pulsi pontificio, et communione priuati, querantur de nostre felicitate uictorie, et arment in nos linguas suas, qui exsulare a ueritate, quam ciues esse Ecclesie maluerunt: nostri autem concorporales, et comparticipes gratie Christi, cur de his armis, quibus communis fides est defensa, causantur? cur bellum confectum retractant, et munitiones secure dudum pacis infirmant? An uictores displicent, et uicti placent; tantaque insolentia damnati fouentur errores, ut prauitatis inuidia et auctores nostri pulsentur, et iudices? an uero ita se nouorum censorum norma exactior temperauit, ut et nulla eorum que excisa sunt asserat, et quedam ex his que defensa sunt respuat? Ecce salua catholice pace uictorie, salua indissolubilium reuerentia decretorum, parati sumus patronos doctrine emendatioris audire, et circumcisas ab omni errore lineas subtilissime discretionis agnoscere: constituatur in medio, quod de nouis emersit ingeniis  .



CAPUT II.

3. Et ne ad obscurandam scientiam doctiorum, ea exagitare uideamur, que uulgus ignobile, et procax ineptorum loquacitas intemperanter effundit, unius potissimum definitiones, quem non dubium est illis omnibus in sanctarum Scripturarum studio prestare, referemus. Quas etiam ob hoc solas interim in disceptationem oportet assumi [2 1Kb] , quia utrum ita se habeant, non potest dubitari. Scripte enim sunt, et auctoris sui editione publicate [3 1Kb] : nec iam, an sint, querendum est; sed quid doceant, demonstrandum. Igitur in libro cuius prenotatio est, De protectione Dei, uir quidam sacerdotalis [4 1Kb] , qui disputandi usu inter eos, quibuscum degit, excellit, abbatem quemdam introducit de gratia Dei et de libero arbitrio disserentem, cuius se per omnia probasse ac suscepisse ostendit sententiam: ut iam non cum illo nobis sit negotium, qui forte tales opiniones suas aut negando refutaret, aut corrigendo dilueret; sed cum isto qui ad instrumentum inimicorum gratie Dei talem studuit proferre doctrinam.

4. Qui tamen inter initia disputationis a ueritatis pietate non dissonat, et iusto honorari preconio mereretur, nisi precipiti leuoque progressu ab inchoata rectitudine deuiaret. Nam post comparationem agricole, cui formam sub gratia ac fide uiuentis aptauit, et cuius infructuosum esse dixit laborem, nisi per omnia Dei auxilio iuuaretur, intulit definitionem catholicissimam, dicens : Quibus manifeste colligitur, non solum actuum, uerum etiam cogitationum bonarum ex Deo esse principium: qui nobis et initia sancte uoluntatis inspirat, et uirtutem atque opportunitatem eorum que recte cupimus, tribuit peragendi. Omne enim datum bonum, et omne donum perfectum desursum est, descendens a Patre luminum : qui et incipit que bona sunt, et exsequitur, et consummat in nobis, dicente Apostolo: »Qui dat  semen seminanti, et panem ad manducandum prestabit, et crescere faciet fructus iustitie uestre« . Hic ne quis putaret, nichil superesse quod per liberum ageretur arbitrium, non irrationabiliter adiecit quo probaret, non auferri illud his donis, sed potius roborari, nisi reuolutum ad iniquitates suas ab auxilio Dei se mallet auertere. Nostrum uero est, inquit, quotidie attrahentem nos gratiam Dei ut humiliter subsequamur, uel certe dura ceruice et incircumcisis, ut scriptum est, auribus eidem resistentes , per Ieremiam mereamur audire, »Numquid qui cadit, non resurget? aut qui auersus est, non reuertetur? Quare ergo auersus est populus iste in Ierusalem auersione contentiosa? Indurauerunt ceruices suas, et noluerunt reuerti« . Item infra, cum omnia uirtutum studia Dei gratia indigere docuisset, probabiliter addidit, dicens: Que omnia, sicut desiderari a nobis iugiter absque diuina inspiratione non possunt, ita ne perfici quidem sine eius auxilio ullatenus queunt .

5. In septimo autem capitulo [1 1Kb] , generalem uolens ostendere gratiam Christi, que nullum usquequaque hominem pretermittat, et rebelles quoque aduersosque [2 1Kb] non deserat: Adest igitur, inquit, inseparabiliter nobis diuina protectio, tantaque est erga creaturam suam pietas Creatoris, ut non solum comitetur eam, sed etiam precedat iugiter prouidentia. In quo potest uideri, ob hoc comitem dixisse prouidentiam, quia etiam deserentes se plerumque non deserat; uel quia omnes quos preuenit, eosdem subsequatur. Sequitur autem, dicens: Qui cum in nobis ortum quemdam bone uoluntatis inspexerit, illuminat eam confestim, atque confortat, et incitat ad salutem [3 1Kb] , incrementum tribuens ei, quam uel ipse plantauit, uel nostro conatu uiderit emersisse. Et hic potest adhuc dicere, illius se ortum bone uoluntatis significasse, cuius a Deo sint plantata uel inspirata principia: quia ab illuminatis iam cordibus possint salubres prodire conatus, qui ideo ipsius hominis proprii esse dicuntur, quia iam bonorum conatuum acceperit facultatem, eorumque semina ad suum referantur auctorem.

6. Sed in capitulo nono subdit, et dicit: Unde non facile humana ratione discernitur, quemadmodum Dominus petentibus tribuat, a querentibus inueniatur, aperiatque, pulsantibus: et rursus, inueniatur a non querentibus se, palam appareat inter illos qui illum non interrogabant; tota die expandat manus suas ad populum non credentem sibi et contradicentem , resistentes ac longe positos uocet, inuitos attrahat ad salutem, peccare cupientibus explende copiam subtrahat uoluntatis [4 1Kb] , ad nequitiam properantibus benignus obsistat. Iam hic quasi per inscrutabilem diuersitatem introducitur definitio, qua docetur multos ad gratiam uenire sine gratia, et hunc affectum petendi, querendi, pulsandi, habere quosdam de uigilantia libere uoluntatis: que tamen in aliis tanta auersione obcecata perhibetur, ut nullis cohortationibus sit reuocabilis, nisi per uim trahentis inuita ducatur. Quasi non toto multiformis gratie opere hoc in omnium agatur animis, ut ex nolentibus fiant uolentes; aut quisquam ex his qui iam iudicio rationis utuntur, possit fidem nisi uoluntate suscipere. Unde tam ineptum est dicere quod quisquam ad participationem gratie tendat inuitus, quam asserere quod ullus ad eam non Spiritu Dei ueniat incitatus.

7. Cito ergo hic disputator premisse definitionis oblitus est, cito a sententia sua instabili leuitate dissensit [5 1Kb] . Dixerat enim regulariter, Non solum actuum, uerum etiam cogitationum bonarum ex Deo esse principium. Et ne hoc de doctrina extrinsecus adhibita deberet  intelligi, uigilanter addiderat: Qui nobis et initia sancte uoluntatis inspirat, et uirtutem atque opportunitatem eorum que recte cupimus, tribuit peragendi. Omne enim datum bonum, et omne donum perfectum desursum est, descendens a Patre luminum: qui et incipit que bona sunt, et exsequitur, et consummat in nobis. Doctor catholice, cur professionem tuam deseris? cur ad fumosam [1 1Kb] falsitatis caliginem relicta serenissime ueritatis luce deuolueris? Quod in petentibus, querentibus, pulsantibusque miraris, cur non eidem gratie, que desideratur, adscribis? uides bonos conatus, pia studia, et dubitas esse Dei dona? Latuerit opus gratie, donec fides insita cogitationis claudebatur arcano: at ubi supplex oratio, ubi diligens inquisitio, ubi apparet crebra pulsatio; quare non ex qualitate operis subministrationem intelligis incitantis?



CAPUT III.

8. Et satis te armas contra Pelagianorum calumnias [2 1Kb] , si quod in uniuersitate uocatorum sentiendum est, id nobis in portione concedas: sed nec cum hereticis tibi, nec cum Catholicis plena concordia est. Illi in omnibus iustis hominum operibus libere uoluntatis tuentur exordia: nos bonarum cogitationum ex Deo semper credimus prodire principia: tu informe nescio quid tertium, et utique parti inconueniens reperisti, quo nec inimicorum consensum acquireres, nec in nostrorum intelligentia permaneres. Quomodo autem non aduertis, te in illud damnatum incidere, quod, uelis nolis, conuinceris dicere, Gratiam Dei secundum merita nostra dari; cum aliquid precedere boni operis ex ipsis hominibus propter quod gratiam consequantur, affirmas? Non enim nullius meriti haberi potest petentis fides, querentis pietas, pulsantis instantia; precipue cum omnes huiusmodi et accipere, et inuenire, et intrare dicantur . In quo superfluum, imo impium est, sic uelle meritis ante gratiam existentibus locum facere, ut non ex toto uerum sit quod ait Dominus, Nemo uenit ad me, nisi Pater, qui misit me, attraxerit eum ; si cuiusquam hominis sine Dei illuminatione esset credenda conuersio, aut ullo modo se uoluntas hominis ad Deum sine Deo posset extendere: qui eum uocatum ad Filium trahit; non resistentem inuitumque compellit: sed ex inuito uolentem facit, et quibuslibet modis infidelitatem resistentis inclinat, ut cor audientis, obediendi in se delectatione generata, ibi surgat, ubi premebatur; ibi discat, ubi ignorabat; inde fidat, unde diffidebat; inde uelit, unde nolebat. Etenim Dominus dabit suauitatem, et terra nostra dabit fructum suum .

9. Sed uideamus qualia subsequantur: Cui autem facile pateat, quomodo salutis summa nostro tribuatur arbitrio? De quo dicitur, »Si uolueritis, et audieritis me, que bona sunt terre manducabitis« . Et quomodo »non uolentis, neque currentis, sed miserentis est Dei« ? Quid etiam sit illud, quod Deus »reddet unicuique secundum opera eius« : et, »Deus est qui operatur in uobis et uelle et perficere, pro bona uoluntate uestra [3 1Kb] « : et »hoc non ex uobis, sed Dei donum est; non ex operibus, ut ne quis glorietur« . Et cetera que collecta de Scripturis, quasi alterno sibi sensu aduersa collegit, ut donis gratie studium humane committat industrie; et hominum omnium diuisione facta, alii sint quos gratia Dei saluet, alii quos lex et natura iustificet. Sed lex potest, nequid mali fiat, iubere: a malo autem non potest liberare. Notum facit mandatum, sed obediendi non prestat affectum: nisi quod est occidens per imperium littere, fiat uiuificans per spiritum gratie.

10. Post hec concludit dicens: Nisi quod in his omnibus et gratia Dei, et libertas nostri declaratur arbitrii;  quia [1 1Kb] etiam suis interdum motibus homo ad uirtutum appetitus possit extendi, semper uero a Domino indigeat adiuuari. Et ubi est, quod regulari definitione premissum est, Non solum actuum, uerum etiam cogitationum bonarum ex Deo esse principium; qui et incipit que bona sunt, et exsequitur, et consummat in nobis? Ecce hic etiamsi bonis ceptis necessarium Dei fateris auxilium: ipsos tamen laudabiles motus appetitusque uirtutum, remota gratia Dei nude libertati adscribis arbitrii: ut boni salubresque conatus nequeant quidem proficere, nisi Deus adiuuet; possint tamen, etiamsi non a Deo inspirentur, incipere.



CAPUT Iu.

11. Deinde, ut euidentius definias, quid homo ex libero arbitrio habeat, quid sumat ex gratia, addis, et dicis: Nec enim cum uoluerit quis, sanitate perfruitur, aut de egritudinis morbo pro arbitrii sui desiderio liberatur. Doces ergo, non posse quidem hominem per semetipsum apprehendere sanitatem, sed habere eum a semetipso desiderium sanitatis; et sua tantum sponte uenire ad medicum, non etiam hoc ipsum medici esse, quod ueniat. Quasi uero anima ipsa non langueat, et corpori suo remedium sana prospiciat. Atqui totus homo ex ipsa et cum ipsa in profundum miserie sue decidit, ubi eam, priusquam a medico notitiam sue calamitatis accipiat, iacere delectat, amantem semper errores suos, et amplectentem falsa pro ueris. Cuius prima salus est, ut sibi incipiat displicere, et uetustatem sue debilitatis odisse: sequens uero est, ut et sanari desideret, et a quo sananda sit nouerit. Que curationem ipsius sic precedunt, ut ei ab illo, qui egram sanaturus est, inserantur: ne, cum ei nullo modo hec frustra inesse possint [2 1Kb] , merito uideatur saluata, non gratia.

12. Deinde adiicis : Ut autem euidentius clareat, etiam per nature bonum, quod beneficio Creatoris indultum est, nonnunquam bonarum uoluntatum prodire principia, que tamen, nisi a Deo dirigantur, ad consummationem uirtutum peruenire non possunt, Apostolus testis est, dicens, »uelle enim adiacet mihi, perficere autem bonum non inuenio« . Falso ergo secundum hanc definitionem ante dixisti, Non solum actuum, uerum etiam cogitationum bonarum ex Deo esse principium; qui et incipit que bona sunt, et exsequitur, et consummat in nobis. Sed hoc nullo modo ex aliqua parte potest esse falsum: cui nequaquam inferri contraria debuerunt, ut quod recte professus es ex gratia incipere, id postea confirmares per nature bonum et per liberum arbitrium nos habere. Dixit quidem beatus Apostolus, uelle enim adiacet mihi, perficere autem bonum non inuenio: sed idem dixit, Non quia idonei sumus cogitare aliquid a nobis quasi ex nobis ipsis, sed sufficientia nostra ex Deo est ; et idem dixit, Deus est enim, qui operatur in uobis et uelle et operari [3 1Kb] , pro bona uoluntate . Non ergo Apostolus sibi contrarius est. Sed cum donatum nobis fuerit bonum uelle, non statim inuenimus et facere, nisi petentibus, querentibus, atque pulsantibus, qui dedit desiderium, prestet effectum. uox ista dicentis, uelle enim adiacet mihi, perficere autem bonum non inuenio; uocati est, et iam sub gratia constituti, qui condelectatur quidem legi Dei secundum interiorem hominem, sed uidet aliam legem in membris suis, repugnantem legi mentis sue, et captiuantem se in lege peccati : et quamuis acceperit scientiam recte uolendi, uirtutem tamen in se non inuenit eorum que optat operandi; donec pro bona uoluntate quam sumpsit, uirtutum mereatur facultatem inuenire quam querit [4 1Kb] .



CAPUT u.

13. Post hec ponis plurima testimonia,  quibus nunc ualidum, nunc infirmum liberum arbitrium demonstretur: quasi quidam sint, qui propriis uiribus impleant, quod alii facere nisi Deo adiuuante non possunt; aut ob aliud homo accipiat preceptum, nisi ut diuinum querat auxilium. Concludis ergo, et dicis: Et ita sunt hec quodammodo indiscrete permixta atque confusa, ut quid ex quo pendeat, inter multos magna questione uoluatur: id est, utrum, quia initium bone uoluntatis prebuerimus, misereatur nostri Deus; an quia Deus misereatur, consequamur bone uoluntatis initium. Multi enim singula hec credentes, ac iusto amplius asserentes, uariis sibique contrariis sunt erroribus inuoluti . Ecce, ut tibi uidetur, que erant permixta, discreta sunt; et que explicari non poterant, absoluta. Duos enim esse sibi contrarios definis errores, quibus qui inter liberum arbitrium et gratiam quid tenendum sit nesciunt, implicentur. Et in uno constituis eos qui dicunt, ideo nostri misereri Deum, quia ex nobis prebita sint bone initia uoluntatis; significans sine dubio Pelagiani dogmatis sectatores, qui dicunt gratiam Dei secundum merita nostra dari: in alio autem illos ponis, qui dicunt, ex misericordia Dei bonarum uoluntatum prodire principia, eos intelligi uolens, qui inimicos gratie debellarunt. Si ergo error est, initia bone uoluntatis non adiuto diuinitus homini adscribere, et error est confiteri quoniam preparatur uoluntas a Domino; quo dirigendi sumus, ut utrumque uitemus?

14. Si utrumque, inquis, sequamur, nos nulli errori acquiescimus. Tu nos subdis duobus, et geminas, sicut intelligis, prauitates diuidendo damnas, miscendo iustificas. Hac lege, hac regula poteris predicare, quod tam errent qui dicunt, semper esse fallendum, quam qui definiunt, nunquam esse fallendum: sed ut in neutro peccatur, utrumque sectandum; quia nec semper declinanda falsitas, nec semper negligenda sit ueritas. Fallit te prorsus opinio tua: de duobus malis unum fieri bonum non potest: unam uirtutem duo uitia non gignunt: unum uerum duo falsa non faciunt. Que enim merito paria sunt, non minuuntur ceundo, sed crescunt. Non itaque oportuit eos, qui bonarum uoluntatum initia ex Dei asserunt inspiratione generari, ea sententia reprehendi, qua arguuntur, qui ad hec liberum arbitrium putant sibi sine ope gratie posse sufficere. Harum enim definitionum una ab Ecclesia expugnata est, alia defensa: nec eis ullo modo huius noui federis congruit pactum, quo catholica fit corruptior, quam Pelagiana correctior.

15. Multi, inquis, singula hec credentes, ac iusto amplius asserentes, uariis sibique contrariis sunt erroribus inuoluti. Placet igitur tibi, cum hereticis Catholicos, cum uictis damnare uictores; et eos erroris nota adurere, qui errorem ab Ecclesia depulerunt? Secundum tuam quippe censuram, qua sanctarum et fidelium uoluntatum non in omnibus hominibus ex Deo uis esse principium , errauit beatus papa Innocentius et Petri Sede dignissimus, qui cum de istis loqueretur, qui in libero arbitrio gloriantur: Nam quid, inquit, nos de eorum posthac rectum mentibus estimemus, qui sibi se putant debere quod boni sunt? Et iterum, cum de primi hominis scriberet lapsu: Liberum enim, inquit, arbitrium olim ille perpessus, dum suis inconsultius utitur bonis, cadens in preuaricationis profunda demersus, nichil quemadmodum exinde surgere posset, inuenit, suaque in eternum libertate deceptus, huius ruine latuisset oppressu [1 1Kb] , nisi eum post Christi pro sua gratia releuasset aduentus . Errauerunt orientales episcopi, in quorum iudicio Pelagius, eos qui dicunt gratiam Dei secundum merita nostra dari, ut catholicus posset uideri, anathematizare  compulsus est  . Errauerunt Africana episcoporum concilia, que decretis suis constituerunt , Utrumque Dei donum esse, et scire quid facere debeamus, et diligere ut faciamus; ut edificante caritate, scientia non possit inflare: quia sicut de Deo scriptum est. »Ille est qui docet hominem scientiam« ; ita scriptum est, »Charitas ex Deo est« . Errauerunt ducenti quatuordecim sacerdotes, qui in epistola, quam suis constitutionibus pretulerunt [1 1Kb] , ita ad apostolice Sedis antistitem beatum Zosimum sunt locuti: Constituimus, in Pelagium atque Celestium per uenerabilem episcopum Innocentium de beatissimi apostoli Petri Sede prolatam manere sententiam, donec apertissima confessione fateantur, gratia Dei per Iesum Christum Dominum nostrum, non solum ad cognoscendam, uerum etiam ad faciendam iustitiam, nos per actus singulos adiuuari; ita ut sine illa nichil uere sancteque pietatis habere, cogitare, dicere, agere ualeamus. Errauit sacrosancta beati Petri Sedes, que ad uniuersum orbem pape Zosimi ore sic loquitur: Nos tamen instinctu Dei , ad fratrum et cepiscoporum nostrorum conscientiam uniuersa retulimus. Errauerunt Afri episcopi ad eumdem papam Zosimum rescribentes, eumque in sententie sue huius salubritate laudantes, cum aiunt: Illud uero, quod in litteris tuis, quas ad uniuersas prouincias curasti esse mittendas, posuisti, dicens. Nos tamen instinctu Dei , ad fratrum et cepiscoporum nostrorum conscientiam uniuersa retulimus; sic accepimus dictum, ut illos qui contra Dei adiutorium extollunt humani arbitrii libertatem, districto gladio ueritatis, uelut cursim transiens, amputares. Quid enim tam libero fecisti arbitrio, quam quod uniuersa in nostre humilitatis conscientiam retulisti? Et tamen instinctu Dei factum esse, fideliter sapienterque uidisti, ueraciter fidenterque dixisti. Ideo utique, quoniam preparatur uoluntas a Domino, et ut boni aliquid agant, paternis inspirationibus suorum ipse tangit corda filiorum. Quotquot enim Spiritu Dei aguntur, hi filii sunt Dei . Ut nec nostrum deesse sentiamus arbitrium, et in bonis quibusque uoluntatis [2 1Kb] humane singulis motibus, magis illius ualere non dubitemus auxilium. uidesne regulas tuas inuictarum constitutionum soliditate confractas, et in fidei structura prauas ruinosasque [3 1Kb] iuncturas, uelut Ierichontinos muros ad sacerdotalium tubarum ruisse concentum ?



CAPUT uI.

16. Cum enim de sanctarum origine uoluntatum, et fidei caritatisque principiis, inter nostros et Pelagianos questio uersaretur, non ancipiti uictoria, nec dubio diremptum est fine certamen; ut adhuc nobis de nequissima huius federis tui pace tractandum sit. Prostrata est inimica acies, bellum confectum est, uictores sumus per illum qui fecit potentiam in brachio suo, qui dissipauit superbos mente cordis ipsorum; deposuit potentes de sede, et exaltauit humiles, esurientes impleuit bonis, et diuites dimisit inanes : per illum qui faciens misericordiam cum patribus nostris, memor fuit testamenti sancti sui, et iurisiurandi quod iurauit ad Abraham patrem nostrum, daturum se nobis, ut sine timore de manu inimicorum liberati, seruiamus illi in sanctitate et iustitia in conspectu eius omnibus diebus nostris : per illum qui dedit nobis uictoriam per Iesum Christum Dominum nostrum : per illum a quo non spiritum huius mundi accepimus, sed Spiritum qui ex Deo est, ut sciamus que a Deo donata sunt nobis . Quid de elisarum argumentationum ratiunculis fracta studes arma colligere? Quid cineres exstincti dogmatis refouendo, deficientis fumi nidorem in rediuiuam dammam conaris accendere? Non est periculum liberi arbitrii ex gratia Dei, nec uoluntas aufertur, cum in ipsa bene uelle generatur. Nam si ideo non putanda est nostra, quia formatur, regitur, ordinatur, imbuitur; spoliantur libertate filii Dei, qui aguntur Spiritu Dei; perdunt uigorem rationalis animi et omni uoluntarie deuotionis laude priuantur, quibus datur Spiritus sapientie et intellectus, consilii et fortitudinis, scientie ac pietatis, et timoris Domini . Prorsus qui his reformationibus se non putant indigere, de ueteris morbi consuetudine in phrenesim transierunt; respuunt remedium, clamant, insaniunt, reluctantur. Sed si promissionis sunt filii, quiescent, et sanabuntur.



CAPUT uII.

17. Sed iam uideamus quid inferat sobrietas disputantis: qui ut uitium uitio pelleret, et errorem errore curaret, contrarias sibi definitiones noua arte confudit; utque hoc compositionis sue poculum securis auditoribus propinaret, exemplis uoluit colorare quod miscuit. Ait enim: Si enim dixerimus, nostrum esse bone principium uoluntatis; quid fuit in persecutore Paulo, quid in publicano Mattheo: quorum unus cruori ac suppliciis innocentum, alius uiolentiis ac rapinis publicis incubans attrahitur ad salutem? Sin uero gratia Dei semper inspirari bone uoluntatis principia dixerimus; quid de Zacchei fide, quid de illius in cruce latronis pietate dicimus: qui desiderio suo uim quamdam regnis celestibus inferentes, specialia uocationis monita preuenerunt .

18. Per istam ergo bonorum [1 1Kb] principiorum dissimilitudinem probare nititur, hoc posse quosdam per liberum arbitrium sine adiutorio Dei, quod quidam nisi Deo cooperante non possint: et hoc uult de quorumdam tardiore obedientia et quorumdam sequaciore consensu intelligi. Quasi ubi dura infidelitas Deo subditur, et Euangelio, quod diu impugnauit, repente succumbit, ibi mutationem hominis dextera operetur Excelsi : ubi autem tranquillam cohortationem solumue rumorem sine hesitatione [2 1Kb] diffidentie docilis auditor amplectitur, bonum talis conuersionis humane sit tantummodo uoluntatis. Quasi uero potentia Dei [3 1Kb] eos tantum ad Filium trahat, quos aut uoce increpauerit, aut pena obtriuerit, aut terrore tremefecerit, illorum autem mentibus nichil sue uirtutis admoueat, qui ad promissiones Redemptoris sui spe alacri et auido desiderio cucurrerunt. Sed ueritas dicit, Nemo uenit ad me, nisi Pater, qui misit me, traxerit eum . Si ergo nemo uenit, nisi attractus; omnes qui quocumque modo ueniunt, attrahuntur. Trahit itaque ad Deum contemplatio elementorum, omniumque que in eis sunt, ordinatissima pulchritudo. Inuisibilia enim eius, a creatura mundi, per ea que facta sunt, intellecta conspiciuntur . Trahunt rerum gestarum relatores; animum audientis inflammant [4 1Kb] narrantes laudes Domini et uirtutes eius, et mirabilia eius que fecit . Trahit timor: Principium enim sapientie, timor Domini . Trahit letitia: quoniam, Letatus sum in his que dicta sunt mihi, In domum Domini ibimus . Trahit desiderium: quoniam, Concupiscit et deficit anima in atria Domini . Trahunt  delectationes [1 1Kb] Quam dulcia enim faucibus meis eloquia tua! super mel et fauum ori meo . Et quis perspicere aut enarrare possit, per quos affectus uisitatio Dei animum ducat humanum, ut que fugiebat sequatur; que oderat, diligat; que fastidiebat, esuriat: ac subito commutatione mirabili, que clausa ei fuerant, fiant aperta; que onerosa, sint leuia; que amara, sint dulcia; que obscura, sint lucida? Hec autem omnia operatur unus atque idem Spiritus, diuidens singulis prout uult . Quoniam Deus qui dixit de tenebris lumen splendescere, illuxit in cordibus nostris, ad illuminationem scientie claritatis Dei, in facie [2 1Kb] Christi Iesu : id est, in manifestatione Filii sui, qui est in gloria Patris [3 1Kb] .

19. Qui ergo illuxit in corde Matthei publicani, et Pauli tunc Ecclesiam persequentis, ipse et in corde Zacchei, et in corde crucifixi cum Domino latronis illuxit: nisi forte otiosa Domini uox fuit, cum Zaccheum, qui querebat uidere Iesum quis esset, compellare dignatus est, dicens: Zacchee, festina, descende; quoniam hodie in domo tua me oportet manere; et non sibi preparauit eius animum, cuius elegit hospitium. Denique cum murmurarent omnes, cur ad uirum peccatorem introisset hospitari; et Zaccheus iam penitentiam agens, dimidio bonorum suorum in pauperes erogato, redditurum se in quadruplum fraudata promitteret, Dominus ait: Hodie salus huic domui facta est, quia et hic est filius Abrahe. Et ne lateret causa huius salutis, adiecit: uenit autem Filius hominis saluum facere et querere quod perierat . Ut quem agnoscebamus saluum factum, sciremus a quarente preuentum. In latronis quoque iustificatione, etiamsi nulla operantis gratie intelligerentur indicia, nonne cum omnibus credentibus etiam ipsum acciperemus attractum, dicente Domino, Omnia mihi tradita sunt a Patre meo : et, Cum exaltatus fuero a terra, omnia traham ad me ? Inter omnia autem, hunc uel traditum esse, uel tractum, etiam ipsius confessio docet: qui cum aliquandiu blasphemasset in Iesum Christum, repente est mutatus, et dixit: Domine, memor esto mei, cum ueneris in regnum tuum . Sed unde in uno homine tanta compugnantium uocum sit orta diuersitas, instruat nos beatus apostolus Paulus, et dicat: Nemo in Spiritu Dei loquens, dicit anathema Iesu; et nemo potest dicere Dominum Iesum, nisi in Spiritu sancto . Ut non dubitemus in eiusdem hominis uoluntate, et de proprio fuisse quod blasphemauit, et de Spiritu sancto fuisse quod credidit. Frustra igitur disputator iste ad inscrutabilem unius gratie uarietatem argumentum definitionis sue uoluit aptare, ut portio iustificatorum solius uoluntatis sue motibus ad Christum uenire credatur; portio autem reluctans trahi, et inuita compelli: cum Deus sit qui operatur omnia in omnibus , siue alios sic, alios autem sic attrahere uelit; ad quem nemo, nisi aliquo modo attrahatur, uenit.



CAPUT uIII.

20. Post hec subiecit testimonia sacre historie, quibus ostendit, obseruantiam mandatorum Dei, consummationemque uirtutum diuine gratie deputandam: quod et nos promptissime confitemur. Et commemoratis exemplis de Balaam, quem uolentem Isreli maledicere, Deus in benedictionis uerba transtulerit ; et de Abimelech, qui peccare non permissus sit in Rebeccam [4 1Kb] ; et de Ioseph a fratribus uendito, quorum malam uoluntatem in bonum Deus uerterit : recurrit ad confirmationem definitionis sue, ut liberum arbitrium, quod gratie se dicit iungere, a parte quadam humani generis, quantum in ipso est auferat, et in quadam parte constituat, dicens: Hec  enim duo, id est, uel gratia, uel liberum arbitrium sibi quidem inuicem uidentur aduersa; sed utraque concordant: et utraque nos pariter debere suscipere, pietatis ratione colligimus; ne unum horum homini subtrahentes, ecclesiastice fidei regulam excessisse uideamur .

21. Ecclesiastice fidei regula est [1 1Kb] predicante Apostolo: Nemo potest dicere Dominum Iesum Christum, nisi in Spiritu sancto . Ecclesiastica regula est: Quid autem habes, quod non accepisti? Si autem accepisti, quid gloriaris quasi non acceperis ? Ecclesiastica regula est: Gratia Dei sum id quod sum, et gratia eius in me uacua non fuit, sed plus omnibus illis laboraui; non autem ego, sed gratia Dei mecum ; et, Misericordiam consecutus sum, ut fidelis essem . Ecclesiastica regula est: Habemus thesaurum istum in uasis fictilibus, ut sublimitas uirtutis sit Dei, et non ex nobis . Ecclesiastica regula est: Gratia saluati estis per fidem, et hoc non ex uobis; Dei enim donum est; non ex operibus, ne forte quis extollatur . Ecclesiastica regula est: In nullo terreamini ab aduersariis; que est illis causa perditionis, uobis autem salutis; et hoc a Deo: quia uobis donatum est pro Christo, non solum ut in eum credatis, sed etiam ut patiamini pro eo . Ecclesiastica regula est: Cum timore et tremore uestram ipsorum salutem operamini; Deus enim est qui operatur in nobis et uelle et operari; pro bona uoluntate . Ecclesiastica regula est: Non quia idonei sumus cogitare aliquid a nobis, quasi ex nobis, sed sufficientia nostra ex Deo est . Hanc regulam firmat Dominus dicens, Nemo potest uenire ad me, nisi datum fuerit ei a Patre meo: et, Omne quod dat mihi Pater, uenit ad me : et, Sine me nichil potestis facere: et, Non uos me elegistis, sed ego elegi uos : et, Nemo nouit Filium nisi Pater, neque Patrem quis nouit nisi Filius, et cui uoluerit Filius reuelare : et, Sicut Pater uiuificat mortuos, ita et Filius quos uult uiuificat : et, Beatus es, Simon Bar-Iona, quoniam caro et sanguis non reuelauit tibi, sed Pater meus qui in celis est .

22. Hac regula nulli hominum aufertur uoluntas: quia uirtus gratie non hoc in uoluntatibus operatur ut non sint, sed ut ex malis bone, et ex infidelibus sint fideles; et que in semetipsis erant tenebre, lux efficiantur in Domino: quod mortuum erat, uiuificatur; quod iacebat, erigitur; quod perierat, inuenitur. Hoc in omnibus prorsus hominibus, qui eruuntur de potestate tenebrarum, et transferuntur in regnum Filii dilectionis Dei, sine cuiusquam exceptione persone, agere credimus gratiam Saluatoris. Quia, sicut hic idem probabiliter, sed non stabiliter definiuit, dicimus atque defendimus: Non solum actuum, uerum etiam cogitationum bonarum ex Deo esse principium; qui nobis et initia sancte uoluntatis inspirat, et uirtutem atque opportunitatem corum que recte cupimus, tribuit peragendi. Omne enim datum bonum, et omne donum perfectum desursum est, descendens a Patre luminum ; qui et incipit que bona sunt, et exsequitur et consummat in nobis. In qua sententia si auctor ipsius permaneret, ecclesiasticam regulam non excederet; neque simul et libero arbitrio infensus [2 1Kb] , et gratie Dei esset ingratus: quorum duorum dum unum in Paulo et Mattheo, aliud in Zaccheo et latrone dicit operatum, non intelligit in illis se liberum arbitrium, in istis gratiam sustulisse.



CAPUT IX.

23. Deinde adiecit: Nam cum uiderit nos ad bonum uelle flectere [3 1Kb] , occurrit, dirigit,  atque confortat. »Ad uocem« enim »clamoris tui statim ut audierit, respondebit tibi« ; et, »Inuoca me,« inquit, »in die tribulationis tue, et eripiam te, et glorificabis [1 1Kb] me« . Quis non uideat, quod hec doctrina meritum libero assignat arbitrio, quo preueniatur gratia, que ei famuletur reddens debitum, non conferens donum? Que definitio in episcoporum Palestine synodo, etiam Pelagio anathematizante, damnata est. In eo enim qui bonum incipit uelle, et cupit ab iniquitate atque errore discedere, gratiam Dei hoc ipsum profitemur operari. Quoniam a Domino gressus hominis diriguntur, et uiam eius uolet ; et, Omnis uir uidetur sibi iustus; Dirigit autem corda Dominus ; et, A Domino diriguntur gressus uiri; mortalis autem quomodo intelligit uias suas ? et quod ait Apostolus, Non enim accepistis spiritum seruitutis iterum in timorem [2 1Kb] ; sed accepistis spiritum adoptionis filiorum, in quo clamamus, Abba, Pater .

24. Post hec sequitur, et dicit: Nec enim talem Deus hominem fecisse credendus est, qui nec uelit unquam, nec possit bonum. Alioquin nec liberum ei permisit arbitrium, si ei tantummodo malum ut uelit et possit, bonum uero nec uelle nec posse concessit. Et quomodo stabit illa Domini post preuaricationem primi hominis lata sententia, »Ecce Adam factus est sicut unus ex nobis, sciens bonum et malum« ? Non enim talis ante fuisse putandus est, qui boni esset prorsus ignarus. Alioquin uelut quoddam irrationabile atque insensatum animal eum fatendum est fuisse formatum: quod satis absurdum, atque a catholica fide omnimodis alienum est. Quin imo secundum sententiam sapientissimi Salomonis, »fecit Deus hominem rectum« ; id est, ut tantum boni scientia iugiter frueretur: sed ipsi quesierunt cogitationes multas. »Facti enim sunt,« ut dictum est, »scientes bonum et malum.« Concepit ergo Adam post preuaricationem, quam non habuerat, scientiam mali; boni uero, quam acceperat, scientiam non amisit .

25. Rectum atque omni uitio carentem creatum esse primum hominem, in quo omnium hominum concreata natura est, dubitare fas non est; eumque tale accepisse liberum arbitrium, ut si auxiliantem sibi Deum non desereret, posset in bonis que naturaliter acceperat perseuerare quia uellet; et merito uoluntarie perseuerantie in eam beatitudinem peruenire, ut nec uellet decidere in deteriora, nec posset. Sed ipso libero arbitrio, quo quamdiu uoluit bonus mansit, a proposita sibi lege discessit; nec denuntiate sibi mortis supplicium formidauit, deserens Deum, et sequens diabolum, rebellis Domino seruatori, et inimico obediens peremptori. Fuit ergo Adam, et in illo fuimus omnes; periit Adam, et in illo perierunt omnes . Quod ita non falso dixit beatus Ambrosius, sicut non falso etiam ipsa ueritas ait, uenit Filius hominis querere et saluare quod perierat . Nature enim humane, in illa uniuersalis preuaricationis ruina, nec substantia erepta est, nec uoluntas; sed lumen decusque uirtutum, quibus fraude inuidentis exuta est. Perditis autem per que ad eternam atque inamissibilem corporis animique incorruptionem poterat peruenire, quid ei remansit, nisi quod ad temporalem pertinet uitam, que tota est damnationis et pene? Propter quod natos in Adam renasci oportet in Christo; ne in illa quis inueniatur generatione, que periit. Nam si posteri Ade in illis uirtutibus naturaliter agerent, in quibus Adam fuit ante peccatum: non essent natura filii ire ; non essent tenebre , nec sub potestate tenebrarum : Saluatoris denique gratia non egerent; quia non frustra boni essent,  nec iustitie premio fraudarentur, habentes ea bona, quorum amissione primi patres de paradiso exsulare meruerunt. Nunc autem, cum sine Sacramento regenerationis eternam mortem nemo possit euadere; nonne ex ipsius remedii singularitate apertissime patet, in quam profundum malum totius humani generis natura demersa sit, illius preuaricatione, in quo omnes peccauerunt, et quidquid ille perdidit perdiderunt? Perdidit autem primitus fidem, perdidit continentiam, perdidit caritatem, spoliatus est sapientia et intellectu, caruit consilio et fortitudine, et impie altiora sectando, a ueritatis scientia et ab obedientie pietate deiectus est: nec ipso saltem timore sibi reliquo, ut ab interdictis uel metu caueret pene, qui non abstineret amore iustitie [1 1Kb] . Liberum ergo arbitrium, id est, rei sibi placite spontaneus appetitus, ubi usum bonorum que acceperat fastidiuit, et uilescentibus sibi felicitatis sue presidiis insanam cupiditatem ad experientiam preuaricationis intendit, bibit omnium uitiorum uenenum, et totam naturam hominis intemperantie sue ebrietate madefecit. Inde, priusquam edendo carnem Filii hominis et bibendo sanguinem eius lethalem digerat cruditatem, labat [2 1Kb] memoria, errat iudicio, nutat incessu; neque ullo modo idoneus est ad illud bonum eligendum et concupiscendum, quo se sponte priuauit: quia non sicut potuit Deo non impellente corruere, ita potest Deo non erigente consurgere.

26. Non igitur recte dictum est: Nec enim talem Deus hominem fecisse credendus est, qui nec uelit unquam, nec possit bonum. Quasi nos istam hominis debilitatem a Creatore dicamus conditam, et non peccati merito ab homine contractam. Qui ergo putat consequens esse, ut si liberum arbitrium obcecatum esse dicatur, obcecatio ipsa ad nature referatur auctorem; uult persuadere, quod tam sanum sit in Ade posteris liberum arbitrium, quam in Adam fuit ante peccatum: quod satis alienum a catholica fide ducimus. Quid enim peccato lesum est, si id lesum non est, unde peccatum est? Nisi forte dicatur in Ade posteros penam transisse, non culpam: quod omnino falsum dicitur, et ob hoc forte non dicitur. Nimis enim impium est, hoc de Dei sentire iustitia, quod a preuaricatione liberos cum reis uoluerit esse damnatos. Patet ergo culpa ubi non latet pena, et societas peccati conuincitur de communione supplicii; ut quod est humane miserie, non de institutione Creatoris, sed de retributione sit iudicis.

27. Illud etiam inepte positum est, et contra sensum omnium tractatorum, quod ad probandam liberi arbitrii incolumitatem connexuit, dicens: Et quo modo stabit illa Domini post preuaricationem primi hominis lata sententia, »Ecce Adam factus est sicut unus ex nobis, sciens bonum et malum?« Quasi diabolus Ade uera promiserit, et Adam transgrediendo mandatum Dei profecerit in similitudinem Dei, et hoc ei fuisse collatum pronuntiauerit Deus: cum in his uerbis significatum sit potius quid non fuerit assecutus, qui superbie ingressus uiam, quod habebat amisit, dum quod non acceperat concupiuit. Non minus autem in ipsa huius sensus conclusione peccatum est, dum dicitur: Concepit ergo Adam post preuaricationem, quam non habuerat, scientiam mali; boni uero, quam acceperat, scientiam non amisit. Scientiam boni Adam tunc habebat, quando bonum sanctumque mandatum Dei fideli corde seruabat, et erat iustus manens in imagine Creatoris sui, legisque eius non obliuiscens. Postquam autem se, hoc est imaginem et templum Dei, deceptori suo uendidit [3 1Kb] , perdidit boni scientiam, quia perdidit bonam conscientiam. Iustitiam enim iniquitas depulit, humilitatem superbia destruxit, continentiam concupiscentia elisit, infidelitas rapuit fidem, captiuitas abstulit libertatem:  nec potuit ulla illic portio residere uirtutum, quo tanta irruperat turba uitiorum. Nemo enim potest duobus dominis seruire : et, Qui facit peccatum, seruus est peccati : et, A quo quis superatus est ei et seruus addictus est . Nemo autem seruit, nisi cum aliqua libertate; et nemo liber est [1 1Kb] , nisi cum aliqua seruitute: dicente Apostolo, Cum enim serui essetis peccati, liberi fuistis iustitie. Quem ergo fructum habuistis tunc, in quibus nunc erubescitis? nam finis illorum mors est. Nunc uero liberati a peccato, serui autem facti Dei, habetis fructum in sanctificatione, finem uero uitam eternam . Qui itaque seruit diabolo, liber est Deo: qui autem liberatus seruit Deo, liber est diabolo. Ut appareat malam libertatem potuisse haberi ex humane uoluntatis defectu: bonam autem libertatem [2 1Kb] non potuisse recipi sine liberatoris auxilio.



CAPUT X.

28. Sed ne hec primi hominis calamitas in progeniem eius transisse uideatur; quam integro sit omnium hominum natura iudicio, exemplo gentium probaturus hic doctor addit, et dicit : Denique non amisisse genus humanum post preuaricationem Ade scientiam boni, etiam Apostoli sententia euidentissime declaratur, qui dicit: »Cum enim gentes que legem non habent, naturaliter que legis sunt faciunt; hi legem non habentes, ipsi sibi sunt lex, qui ostendunt opus legis scriptum in cordibus suis, testimonium reddente eis conscientia ipsorum, et inter se inuicem cogitationibus accusantibus, aut etiam defendentibus, in die quo iudicabit Deus occulta hominum« .

29. Si de his Apostolus loquitur, qui ex preputio sunt uocati, et cum essent longe, facti sunt prope , credentes in eum, qui quorum aliquando non misertus est, nunc autem miseretur , et iustificans circumcisionem ex fide, et preputium per fidem , duos condidit in semetipso, destructoque pariete inimicitie Iudeorum et Gentium, in uno nouo homine fecit pacem ; concludens omnia in incredulitate, ut promissio ex fide Iesu Christi daretur credentibus : si, inquam, de his Apostolus loquitur, in quorum cordibus Deus digito suo, id est, Spiritu sancto scribit nouum Testamentum, ut legis plenitudinem et opera caritatis naturaliter exsequantur, reformata scilicet renouataque natura: quid hinc superbissimi sensus nouitas adiuuatur, cum reconciliatio inimicorum non possit nisi gratie Mediatoris adscribi? Omnes enim peccauerunt, et egent gloria Dei, iustificati gratis per gratiam ipsius . Ergo gratia gloria Dei est, non meritum liberati. Quis enim prior dedit ei, ut retribueretur illi ? Nihil boni operis ex mortuis, nichil iustitie procedit ex impiis: omnis ipsorum salus gratuita est; et ideo gloria Dei est, ut qui gloriatur, in illo cuius gloria eguit, glorietur.

30. Sin autem  de illis ista dicuntur, qui alieni a gratia christiana, quedam ad similitudinem legalium mandatorum proprio iudicio sanciebant, intelligentes mores ciuitatum concordiamque populorum non posse aliter contineri, nisi et recte factis premia, et peccatis pene decernerentur; sicut dictum est ab ipsa Sapientia Deo, Ego ex ore Altissimi prodiui, et in omni gente primatum tenui; requiem quesiui in Iacob, et inueni [3 1Kb] : : ergo quis ambigat, hanc sapientiam humano generi ad temporalis uite utilitatem, ex nature a Deo condite superesse reliquiis? Si enim nec ad ista terrena ordinanda rationalis animi uigeret ingenium, non uitiata esset, sed exstincta natura.  Que tamen etiamsi excellentissimis artibus, et cunctis mortalium eruditionum polleat disciplinis, iustificari ex se non potest: quia bonis suis male utitur, in quibus sine cultu ueri Dei impietatis immunditieque conuincitur, et unde se defendi estimat, accusatur. Cum ergo Apostolus definiat, quod ex operibus legis non iustificatur omnis caro ; et quoniam in Christo Iesu neque circumcisio, neque preputium ualeat aliquid, sed noua creatura : quid iste impiam infidelium libertatem naturalibus instruit bonis, et propriis uult iustificare principiis? Quid ad renouationem lacessite [1 1Kb] uetustatis idoneam definit preuaricatricis scientie nuditatem? Quasi ista scientia uel ex nature opibus residua consecuta [2 1Kb] , uel ex legalis doctrine eruditione quesita, possit sui perceptione prestare, ut quod faciendum nouerimus, etiam facere diligamus: aut ullus sit bone uoluntatis motus, nisi quem creauit diffuse per Spiritum sanctum caritatis afflatus. Sine fide enim impossibile est placere [3 1Kb] : et, Omne quod non est ex fide, peccatum est : et, In Christo Iesu neque circumcisio aliquid ualet, neque preputium; sed fides que per dilectionem operatur .



CAPUT XI.

31. Post hec, in conclusione testimoniorum, quibus probare uoluit quod hi qui per increpationem propheticam surdi appellantur et ceci, possint ex facultate nature et aures suas aperire ad audiendum, et oculos suos ad uidendum , addit, et dicit: »Denique ut possibilitatem boni eis inesse significaret, increpans Phariseos: Quid autem, inquit, etiam ex uobismetipsis non iudicatis quod bonum est [4 1Kb] ? Quod utique non eis dixisset, nisi eos iudicio naturali quod equum est scisset posse discernere.« Iam non solum uoluntatem boni, sed etiam possibilitatem libero adscribit arbitrio: tanquam ideo ab eis exigatur intelligentia, ideo iustitia reposcatur, quia possint hec sine Dei donis de nature proferre bonis. Imperantur autem ista homini, ut ex ipso precepto, quo ei hoc quod accepit indicitur, agnoscat se ipsum id suo uitio perdidisse: et non ideo iniquam esse exactionem, quia ad reddendum quod debet idoneus non est; sed a littera occidente confugiat ad spiritum uiuificantem, et facultatem quam [5 1Kb] non inuenit in natura, querat ex gratia. Quod si facit, magna est misericordia Dei: si non facit, iusta est penapeccati.

32. Denique ad plenitudinem premisse disputationis, regulari sententia pronuntiat, dicens: »Unde cauendum nobis est, ne ita ad Deum omnia sanctorum merita referamus, ut nichil nisi id quod malum atque peruersum est, humane adscribamus nature« . Quid euidentius, quid expressius secundum Pelagii Celestiique commentum ab ullo eorum discipulo potuit definiri? Illi dicunt, »Gratiam Dei secundum merita nostra dari;« et iidem dicunt, »Gratiam Dei non ad singulos actus dari:« hic intra unam sententiam blasphemiam utramque conclusit, dicens: »Cauendum nobis esse, ne ita ad Deum omnia sanctorum merita referamus, ut nichil nisi quod malum atque peruersum est, humane adscribamus nature.« uult ergo esse multa propria hominum merita, que non sint gratie largitate collata, quibus ad augendas naturales diuitias quedam desursum munera debeantur. uult nos gratiam Dei non ad singulos actus accipere: ac perinde non pro omni opere  bono semper orare. Atque ita consequens erit ut in Dei muneribus nullum meritum esse credendum sit; quandoquidem sine merito sit, quem Deus semper in omnibus adiuuerit: aut si etiam in his que Deus tribuit, aliqua merita collocantur, constet etiam ipsa propria acquiri facultate potuisse; et ideo in aliquibus oporteat nos adiuuari, ut possibilius fiat per gratiam, quod non erat impossibile per naturam. Ecce iam in ista paucorum breuitate uerborum, non duarum tantum, sed multarum impietatum numerosa connexio est: que si scrupulosioris diligentie discretione tractetur, in nullo a damnati erroris catena absoluta monstrabitur.



CAPUT XII.

33. Sed ne suspicionibus agere uideamur, et latebras sensuum ultra uerba rimari, quid accrescat cognitis, doceant que sequuntur. Qui ergo inter principia disputationis sue dixerat, »Non solum actuum, uerum etiam cogitationum bonarum ex Deo esse principium; qui nobis et initia sancte uoluntatis inspirat, et uirtutem atque opportunitatem eorum que recte cupimus, tribuit peragendi;« nunc uolens probare, quod religiose cogitationes et sancta consilia nulla Dei inspiratione concepta de naturali possint prodire sapientia, ponit uerba Salomonis, dicentis: uoluitque Dauid pater meus edificare domum nomini Domini Dei Isrel: et ait Dominus ad Dauid patrem meum, Quod cogitasti in corde tuo, edificare domum nomini meo, bene fecisti, hoc ipsum mente pertractans; uerumtamen non tu edificabis domum nomini meo« . Deinde ut ostendat, quomodo hoc intelligendum sit, infert ipse tractator: »Hec ergo cogitatio, atque iste tractatus regis Dauid, utrumne bonus et ex Deo, an malus et ab homine fuisse dicendus est? Si enim bona et ex Deo fuit illa cogitatio, cur ab eo a quo inspirata est, eidem negatur effectus? si autem mala, et ex homine fuit, cur laudatur a Domino? Restat ergo ut et bona, et ex homine fuisse credatur. In quem modum etiam nostras quotidie cogitationes possumus iudicare: neque enim aut soli Dauid bonum ex semetipso cogitare concessum est, aut nobis ne quid boni unquam sapere aut cogitare possimus naturaliter, denegatur« .

34. Nullo modo hoc testimonio atque argumento probari potest, quod pie cogitationes ex solo libero arbitrio, et non ex Dei inspiratione nascantur. Non enim ideo uoluntas Dauid, que utique bona erat, non ex Deo fuisse credenda est, quia templum sibi Dominus non ab eo edificari, sed a filio ipsius uoluit. Querendum ergo est, de quo spiritu processerit affectus istius uoluntatis; nempe de illo Dei, in quo dicebat, Si introiero in tabernaculum domus mee, si ascendero in lectum stratus mei; si dedero somnum oculis meis, aut palpebris meis dormitationem, aut requiem temporibus meis, donec inueniam locum Domino, tabernaculum Deo Iacob . Quod cum Propheta concupisceret, non ignorabat uerum illud perfectumque templum ab illo esse condendum, qui cum esset Filius Dei, factus est etiam filius Dauid; quique cum uideret templum a Salomone constructum, dicebat, Soluite templum hoc, et in triduo suscitabo illud. Dicebat autem de templo corporis sui . Ut ergo hoc templum prefiguraretur, quod in Christo et in Ecclesia disponebatur, merito ad instructionem [1 1Kb] eius non Dauid eligitur, sed filius Dauid: ut per filium hominis significaretur Filius Dei et hominis; et per templum dissolubile indicaretur tabernaculum incorruptibile; ad cuius condendam imaginem et uoluntas Dauid probata est, et opus in eum translatum est, cuius persona magis eidem imagini congruebat. Atque ita et ex Deo erat hoc uelle Dauid, et ex Deo erat hoc facere Salomonem.

35. Quod ut exemplis magis elucescat, requiramus ubi fieri Deus noluerit, quod homines facere Deo uolente uoluerunt. Dominus Apostolis precepit, dicens,  Euntes ite, et docete omnes gentes, baptizantes eos in nomine Patris, et Filii, et Spiritus sancti, et docentes eos seruare omnia quecumque mandaui uobis . Quod cum Apostoli audirent, sine dubio non uerba nuda per corporales sonos exterioribus tantum auribus acceperunt, sed uirtute uiuentis uerbi [1 1Kb] accensa est in cordibus eorum inexstinguibilis flamma caritatis, qua ardentissime uellent Euangelium Christi omnibus gentibus predicare. Sed cum uetiti sunt loqui uerbum in Asia, et cum tentarent [2 1Kb] ire in Bithyniam, prohibiti sunt ab Spiritu Iesu ; numquid non ex Deo hanc uoluntatem habebant, quod etiam istorum optabant ad fidem corda conuertere, quos occulto iudicio Deus Euangelium tunc nolebat audire? Aut quod Ecclesia quotidie pro inimicis suis orat, id est, pro his qui necdum Deo crediderunt, numquid non ex Spiritu Dei facit? Quis hoc dixerit, nisi qui hoc non facit, aut qui putat fidem non esse Dei donum? Et tamen quod pro omnibus petitur, non pro omnibus obtinetur. Nec est iniquitas apud Deum, qui sepe postulata non tribuit, que postulare donauit.

36. Bonam igitur uoluntatem, eam scilicet qua adheretur Deo, nec negandum est hominis esse propriam, et confitendum est Deo inspirante conceptam. Nam cum nemo sit bonus, nisi solus Deus ; quale erit bonum, quod auctorem non habet bonum? Nature quippe humane, cuius creator est Deus, etiam post preuaricationem manet substantia, manet forma, manet uita, et sensus, et ratio, ceteraque corporis atque animi bona, que etiam malis uitiosisque non desunt: sed non in his habet ueri boni perceptionem, que mortalem uitam honestare possunt, eternam autem conferre non possunt. Neque enim ignotum est, quantum Grece [3 1Kb] schole, Romana eloquentia et totius mundi inquisitio circa inueniendum summum bonum, acerrimis studiis, excellentissimis ingeniis laborando nichil egerint, nisi ut euanescerent in cogitationibus suis, et obscuraretur cor insipiens eorum , qui ad cognoscendam ueritatem semetipsis ducibus utebantur. Si ergo quis de erumnosis uanitatibus et insaniis fallacibus erubescens, tenebras esse et mortem quidquid pro lumine ac uita amplectebatur intelligit, et ab his se conatur abstrahere; non est ab ipso, quamuis non sine ipso sit ista conuersio; nec propria uirtute ad principia salutis enititur: sed agit hec occulta et potens gratia Dei, que remotis terrenarum opinionum et operum mortuorum fauillis, torrem obruti cordis exagitat, et desiderio ueritatis inflammat; non ut inuitum hominem subigat, sed ut subiectionis cupidum faciat; nec ut ignorantem trahat, sed ut intelligentem sequentemque precedat. Manens enim liberum arbitrium, quod utique [4 1Kb] cum ipso homine Deus condidit, a uanitatibus et cupiditatibus suis, in quas neglecta Dei lege defluxit, non a se ipso, sed a Creatore mutatur; ut quidquid in eo in melius reficitur, nec sine illo sit qui sanatur, nec nisi ab illo sit qui medetur; cuius sumus noua creatura nouumque figmentum, creati in Christo Iesu in operibus bonis, que preparauit Deus, ut in illis ambulemus .



CAPUT XIII.

37. Nunc iam uideamus, quo disputantis progrediatur intentio: »Dubitari ergo,« inquit, »non potest, inesse quidem omni anime naturaliter uirtutum semina, beneficio Creatoris inserta: sed nisi hec opitulatione Dei fuerint excitata, ad incrementum perfectionis non poterunt peruenire; quia secundum beatum Apostolum, neque qui plantat est aliquid, neque qui rigat; sed qui incrementum dat Deus . Adiacere autem homini in quamlibet partem arbitrii libertatem, etiam liber ille qui dicitur  Pastoris, apertissime docet, in quo duo angeli unicuique nostrum adherere dicuntur, id est bonus ac malus: in hominis uero optione consistere, ut eligat quem sequatur. Et idcirco manet in homine liberum semper arbitrium, quod gratiam Dei possit uel negligere, uel amare« . Si dubitari non potest, »inesse omni anime naturaliter uirtutum semina, beneficio Creatoris inserta:« solus Adam preuaricatus est, et in peccato eius nemo peccauit ; in nullis iniquitatibus concepti sumus, et in nullis nos matres nostre peperere delictis ; non fuimus natura filii ire , nec fuimus sub potestate tenebrarum ; qui manentibus in nobis naturaliter uirtutibus, filii potius nati sumus pacis et lucis. Absit ab animis piorum fallacis doctrine insidiosa deceptio. uirtutes cum uitiis habitare non possunt. Que enim participatio, inquit Apostolus, iustitie cum iniquitate? aut que societas luci ad tenebras ? uirtus namque principaliter Deus est: cui non aliud est habere uirtutem, quam esse uirtutem. Huius cum participes sumus, habitat Christus in nobis, qui est Dei uirtus et Dei sapientia : habitat fides, spes, caritas, continentia, intellectus, consilium, fortitudo, cetereque uirtutes. Cum uero ab hoc bono recedimus, omnia nobis e contrario oriuntur ex nobis. Discedente enim pulchritudine, quid succedat nisi deformitas? abeunte sapientia, quid resideat nisi insipientia? non regnante iustitia, quid dominetur nisi iniquitas?

38. uirtutum itaque semina, que beneficio Creatoris inserta sunt, preuaricatione primi parentis euersa sunt; nec haberi queunt, nisi eo restituente qui dederat. Reformabilis enim est natura humana formatori suo, et eorum bonorum que habuit capax est: ut per mediatorem Dei et hominum hominem Christum Iesum, in eo ipso quod ei remansit, possit recuperare quod perdidit. Remansit autem ei rationalis animus, qui non uirtus, sed uirtutis habitaculum est. Ex participatione enim sapientie et iustitie et misericordie, non sapientia neque iustitia neque misericordia, sed sapientes et iusti et misericordes sumus. Que bona, quamuis rationale nostrum uitiis occupatum sit, et preuaricantibus nobis Dei templum spiritus immundus inuaserit, possunt tamen rursus in ipsum rationale confluere, per eum qui mundi principem foras mittit , et ligans fortem, uasa eius rapit , fugatoque mundi huius spiritu, dat Spiritum qui ex Deo est, ut sciamus que a Deo donata sunt nobis . Qui autem Spiritum Christi non habet, hic non est eius .

39. Puto autem istum ueri similitudine decipi, et in specie falsarum errare uirtutum, dum ea bona, que non possunt nisi ex Dei munere haberi, etiam in impiorum animis estimat reperiri; ideo scilicet, quia multi eorum sint iustitie, temperantie, continentie, et beneuolentie sectatores: que omnia non frustra quidem, neque inutiliter [1 1Kb] habent, multumque ex eis in hac uita honoris et glorie consequuntur; sed quia in iis studiis non Deo, sed diabolo seruiunt, licet habeant temporalem de uana laude mercedem, ad illam tamen beatarum uirtutum non pertinent ueritatem. Et ita manifestissime patet, in impiorum animis nullam habitare uirtutem: sed omnia opera eorum immunda esse atque polluta, habentium sapientiam non spiritualem, sed animalem; non celestem, sed terrenam; non christianam, sed diabolicam; non a Patre luminum, sed a principe tenebrarum: dum et ipsa que non haberent nisi dante Deo, subdunt ei [2 1Kb] qui primus recessit a Deo.

40. Qui ergo dicit, »sine ullo opere gratie naturaliter omni anime semina inesse uirtutum;« quid laborat  ostendere, nisi de istis seminibus quedam germina [1 1Kb] precedentium Dei gratiam pullulare meritorum? Denique ut uideretur aliquid gratie tribuisse: »Ad perfectionis,« ait, »incrementum semina hec peruenire non poterunt, nisi opitulatione Dei fuerint excitata:« ut scilicet opitulatio Dei sit cohortatio atque doctrina, mens autem, que uirtutum est opulenta seminibus, utatur facultate quam possidet; ad hoc tantum iuuanda, ut earum uirtutum apprehendat culmina, quarum sibi scit inesse principia. Igitur secundum istum humana anima sic edificabitur in Dei templum, ut non accipiat fundamentum preter quod aliud nemo potest ponere, quod est Christus iehsu. . Quando autem hoc fundamentum incipitur [2 1Kb] , nisi quando fides in audientis corde generatur? Que si naturaliter inerat, non ceptum ibi est aliquid, sed superstructum. Superflue ergo infidelis uidebatur, qui fidem habebat antequam crederet. Hoc autem et de aliarum uirtutum principiis potest dici, quas gratia augere debeat quia sunt, non donare quia desunt. Sed aliud nos omnia sanctarum Scripturarum eloquia docent. Legimus principium esse sapientie timorem Domini : et legimus donum Dei hanc esse uirtutem. Timor, inquit, Dei super omnia se superposuit: beatus homo cui donatum est habere timorem Dei . Cum ergo timor Dei principium sit sapientie; que uirtus haberi potest sine sapientia, cui ex timore principium est? Beatus apostolus Petrus: Gratia uobis, inquit, et pax adimpleatur in recognitione Domini nostri Iesu Christi, qui nunc omnia nobis diuina uirtute sua, que ad uitam et pietatem pertinent, donauit . Numquid ait, Qui uirtutum semina, que naturaliter habebamus inserta, opitulatione sua excitauit in nobis? Sed ait, Qui nunc omnia nobis, que ad uitam et pietatem pertinent donauit. Quod dicendo, cuius uirtutis initium in natura posuit, quod non ab eo collatum sit, qui cuncta donauit? Propter quod et beatus Paulus: Quid enim habes, inquit, quod non accepisti? Si autem accepisti, quid gloriaris, quasi non acceperis ?

41. Ergo omnia que ad uitam et pietatem pertinent, non per naturam, que uitiata est, habemus; sed per gratiam, qua natura reparatur, accepimus. Nec ideo estimare debemus, in naturalibus thesauris principia esse uirtutum, quia multa laudabilia reperiuntur etiam in ingeniis impiorum: que ex natura quidem prodeunt, sed quoniam ab eo qui naturam condidit recesserunt, uirtutes esse non possunt. Quod enim uero illuminatum est lumine, lumen est, et quod eodem lumine caret, nox est. Quia sapientia huius mundi stultitia est apud Deum . Ac sic uitium est, quod putatur esse uirtus: quandoquidem stultitia est, quod putatur esse sapientia. Quando autem fieri potest, ut qui in naturalium uirtutum seminibus, que iste magnificat, gloriatur [3 1Kb] , ipsas uirtutes suas ei doctrine subiiciant prouehendas, que dicit, Si quis uidetur inter uos sapiens esse, stultus fiat ut sit sapiens ; et, Quia in sapientia Dei non cognouit hic mundus per sapientiam Deum, placuit Deo per stultitiam predicationis saluos facere credentes ? Quid illa scientie sapientieque presumptio magis ineptum esse censeat, magisque ridendum, nisi Spiritus Dei aspernationem subegerit superborum, rationesque illas, que ignote ueritati canina facundia repugnabant, gratie sue uirtute destruxerit; ut semen uerbi presulcata [4 1Kb] cordis terra concipiat, et dignos eternis horreis fructus Dei agri cultura producat?

42. Post illud autem nullius auctoritatis testimonium, quod disputationi sue de libello Pastoris inseruit, ex quo ostendere uoluit, inter boni et mali  angeli [1 1Kb] contrarias suasiones, ita omnem hominem naturali iudicio et proprie discretioni esse commissum, ut ei non plus a Deo presidii, quam a diabolo sit periculi; addidit definitioni sue regulam, dicens, »Et idcirco manet in homine liberum semper arbitrium, quod gratiam Dei possit uel negligere, uel amare.« In qua sententia etiam hoc quod ait, »in homine remanere semper liberum arbitrium,« ex aliqua parte non constat: siquidem multa millia infantium in regnum Dei assumptorum, aut a regno Dei extraneorum, sine ullius sue uoluntatis arbitrio gratiam Dei aut accipiant, aut amittant; multique excordes ad omnia prorsus et fatui, per Sacramentum regenerationis ab eterne mortis uinculis eruantur. Accipiamus tamen ita hoc dictum, ut ad eos proprie pertineat hec definitio, qui uti possunt libera uoluntate. Itane libera est ista libertas, ut tantum [2 1Kb] ex se habeat fastidii, ut negligat gratiam Dei: tantum ex se habeat delectationis, ut diligat? Itane illum uetuste infidelitatis glacialem rigorem nullus meridiani caloris spiritus relaxauit, et torpor mentis obstricte de suo algore concaluit; et dicente Domino, Ignem ueni mittere in terram , nulla ad cor frigidum scintilla peruenit, et cinis mortuus ex semetipso in flammam caritatis exarsit? Nihil tale in istius gratie amatoribus [3 1Kb] factum est, quale illi experti sunt, qui dicebant, Nonne cor nostrum erat ardens, cum essemus cum illo in uia, et aperiret nobis Scripturas ? Sed nec illud in eisdem actum est, quod de Lydia, ciuitatis Thyatirorum purpuraria, que inter mulieres, quibus illic Apostolus predicabat, sola tunc ostenditur credidisse: Cuius, inquit, cor aperuit Deus, ut intenderet his que a Paulo dicebantur ? Et tanta est secundum istum liberi arbitrii incolumitas et facultas, ut caritatem, que in omnium arce uirtutum est, non ex Dei munere, sed ex sola habeant [4 1Kb] uoluntate? Quid ergo in anima a suo edificatore reparatur [5 1Kb] ; aut qua largitate gratie fiet ornatior, si illa sunt ei propria, sine quibus non possunt prodesse donata? Sed Apostolus, qui profitetur, sine caritate non operationes miraculorum, non scientiam, non fidem, non prophetiam, non erogationes diuitiarum, non ipsam seuissimorum suppliciorum prodesse tolerantiam ; unde habeatur ipsa caritas non tacet: Quoniam caritas, inquit, Dei diffusa est in cordibus nostris per Spiritum sanctum, qui datus est nobis ; et, Pax, inquit, fratribus cum caritate et fide a Deo Patre et Domino Iesu Christo . Sanctus etiam Ioannes apostolus instruat nos, unde huius boni ceperimus esse participes. Charissimi, inquit, diligamus nos inuicem, quia dilectio ex Deo est. Et ne possemus opinari, ideo dilectionem dictam ex Deo, quia in natura hominis hic satus [6 1Kb] esset affectus; paulo post ait, Non quod nos dilexerimus Deum, sed quoniam ipse dilexit nos: et iterum. Nos diligamus Deum, quia prior dilexit nos . Agnoscat ergo humana egestas, hoc quod de quibuslibet bonis recte dicitur, multo rectius sibi dici de eo, sine quo bona cuncta non prosunt: Quid enim habes quod non accepisti? Si autem accepisti, quid gloriaris quasi non acceperis ?



CAPUT XIu.

43. Post hec autem, cum tantum homini tribuisset ante gratiam, quantum ei fructuosissimum est habere per gratiam; addidit quedam perplexa atque confusa, ad uigorem liberi arbitrii demonstrandum;  et de his que iam donatis sibi uiribus [1 1Kb] facit, uult illa munire que ei naturaliter inesse definit; ut quod est per adiutorium Dei perfecisse, hoc sit ex arbitrii libertate cepisse. uerum hec ut tolerabilia transeamus; quia et nos ideo liberum arbitrium dicimus, bone uoluntatis affectum fideique principium operante gratia concepisse, ut per hec que illi nullo merito preeunte donata sunt, ea que operaturo sunt promissa mereatur; ab illo semper petens posse aliquid boni facere, qui ait, Sine me nichil potestis facere : his itaque pretermissis, id quod de sancti Iob passionibus posuit, retractemus. Ait enim: »Quod etiam in Iob probatissimo athleta suo, cum eum diabolus expetisset ad singulare certamen, diuinam legimus prouidisse iustitiam. Si enim contra inimicum non sua uirtute, sed Dei solius fuisset gratia protegente congressus, et absque ulla uirtute patientie sue diuina tantum opitulatione suffultus, multiplices illas ac tota inimici crudelitate quesitas tentationum moles et exitia pertulisset; quomodo non illam calumniosam diabolus, quam prius emiserat uocem, aduersus eum iustius iterasset: Numquid Iob gratis colit Deum? Nonne tu uallasti eum, ac domum eius, et uniuersam substantiam eius per circuitum? Sed aufer manum tuam, hoc est, Sine eum suis mecum uiribus decertare; nisi in faciem tuam benedixerit tibi ? Sed cum nullam huiuscemodi querimoniam calumniosus hostis post conflictum audeat iterare, non Dei, sed illius se uictum uiribus confitetur. Licet etiam gratia Dei non in totum illi defuisse credenda sit, que tantam tentatori tribuit potestatem, quantam et illum resistendi nouerat habere uirtutem: non eum ab illius impugnatione sic protegens, ut nullum uirtuti humane relinqueret locum; sed hoc tantum procurans, ne uiolentissimus inimicus animam eius amentem faciens et impotem sensu, impari eum atque iniquo certaminis pondere pregrauaret« .

44. Quis hec predicari a catholicis inter catholicos crederet, nisi que in collocutionibus [2 1Kb] domesticis sepe defensa sunt, etiam scripta legerentur? Itane in omnibus hominibus intelligentie caligat obtutus, et a cunctis Ecclesie filiis spiritus scientie et pietatis abscessit, ut non erubescant ingerere se iudiciis legentium tam inanes fabulas [3 1Kb] , tam inhonesta mendacia? uir grauis [4 1Kb] , doctor sapiens, uerax magister, redde nobis catholicam definitionem, qua inter initia disputationis tue aures nostras mentesque cepisti. Pronuntiaueras fidem christiana uoce ecclesiasticam [5 1Kb] , »Non solum actuum, uerum etiam cogitationum bonarum ex Deo esse principium: qui nobis et initia sancte uoluntatis inspirat, et uirtutem atque opportunitatem eorum que recte cupimus tribuit peragendi. Omne enim datum optimum, et omne donum perfectum desursum est, descendens a Patre luminum ; qui et inspirat que bona sunt, et exsequitur et consummat in nobis:« et huius sententie soliditate omnia hostilium reliquiarum machinamenta confregeras. Cur professione mutata, quod destruxisti edificas; quod tuebaris, impugnas? cur inuictissime ueritatis arce deserta gradatim ad precipitia Pelagiana decurris? Qui enim definieras, neque sanctarum cogitationum, neque piarum uoluntatum neque bonorum actuum ex nobis esse principia; sed inspiratione Dei gratieque eius auxilio bona in nobis cuncta generari, et ad profectum perfectionemque perduci: paulo post cepisti donis gratie liberi arbitrii equare conatus; ut principia que Deo assignaueras, posse hominem a semetipso habere monstrares, dicendo, »Quia  etiam suis interdum motibus homo ad uirtutum appetitus possit extendi, semper uero a Domino indigeat adiuuari:« et iterum dicendo, »Etiam per nature bonum, quod beneficio Creatoris indultum est, nonnumquam bonarum uoluntatum prodire principia: que tamen nisi a Domino dirigantur, ad consummationem uirtutum peruenire non possint.« Et post hec, ut quosdam preueniri a gratia ostenderes, in quorumdam autem preeuntibus meritis causam percipiende gratie collocares, dixisti, »Quid ex quo pendeat dubitari, id est, utrum quia initium bone uoluntatis prebuerimus, misereatur nostri Deus; an quia Deus misereatur, consequamur bone uoluntatis initium.« Quas duas regulas ne in ambiguo relinqueres, utramque exemplis, ut tibi uisum est idoneis, munire curasti; unam de Pauli et Matthei coactitia conuersione confirmans; aliam de Zacchei et latronis uoluntaria fide roborans: quorum desiderium tam uiolentum dicis fuisse, »ut ad inuadendum regnum celorum specialia uocationis monita preuenirent.« Deinde progressu disputationis, ut incolumitatem interioris hominis patefacias; ipsum »Adam concepisse quidem, quam non habebat scientiam mali; sed quam acceperat boni scientiam, non amisisse« confirmas. Cumque hoc etiam ex comparatione impiorum probare uoluisses; in id usque prolapsus es, ut proclamares, »Cauendum nobis esse, ne ita ad Dominum omnia sanctorum merita referamus, ut nichil nisi quod malum est, humane adscribamus nature.« Et ne hanc naturam illas in preuaricatione Ade crederemus amisisse uirtutes, definisti tam incolumes esse omnium hominum animas naturaliter, quam fuit primi hominis ante peccatum, dicendo, »Dubitari ergo non potest, inesse omni anime naturaliter uirtutum semina beneficio Creatoris inserta.« Consideratis ergo his definitionibus tuis, non est occultum, quantum ab illius sententie sanitate desciueris, in qua quod tribuendum erat gratie, fallaciter predicando, catholicarum tibi aurium iudicia conciliare uoluisti; quibus de premisse professionis [1 1Kb] fronte securis, facile sequentia irreperent, si prima placuissent.



CAPUT Xu.

45. Sed hactenus ne in totum uidereris a prefixa regula discrepare, ita uirtutum meritorumque principia a libero arbitrio ad gratiam transtulisti, ut ipsorum [2 1Kb] bonorum desideriorum uoluntarios motus sine auxilio Dei nec prouehi fatereris [3 1Kb] posse, nec perfici: nunc uero remoto longius Deo, et a sustentatione hominis separato, tantam libero arbitrio potentiam tribuis, ut non solum amissionem multiplicium facultatum et totius simul familie ac necessitudinum acerbissimum finem constanter equanimiterque suscipiat; sed ipsius quoque corporis proprii ineffabiles cruciatus proposito nude uoluntatis euincat. Et ut dubitari hinc disputante te nequeat, sancti Iob constituis exemplum, qui aduersum illam insignem diabolice seuitie crudelitatem sine Dei presidio decertarit: et argumento probare niteris, quod ipse cruentissimus inimicus confessus sit, non Domini, sed Iob se uirtute superatum, in eo quod sibi in grauiore conflictu gratiam Dei obstitisse non dixit: quasi uir ille in damnis atque orbitatibus debuerit superna protectione circumtegi, in carnis autem sue animeque tormentis non eguerit adiuuari. Si ergo hac magnitudine animi, quam illata per singulos omnesque artus tot mortium pena non superat, nichil inter [4 1Kb] sanctorum palmas memorabilius, nichil inuenitur illustrius; eamque asseris, ex humana tantum uirtute subsistere: quid erit laudis ac meriti, quod inter studia quietis et pacis nequeat arbitrii obtinere libertas, quam in tanti fine certaminis de suis uiribus coronasti?

46. Quero igitur abs te, uideaturne tibi uir iste,  cum illis que legimus suppliciis probaretur, habuisse in se Spiritum sanctum. Si habuisse dicis; certum est quia Deus, quem non deseruit, adiuuit. Si autem recessisse ab eo Spiritum sanctum dixeris; propheticus te eiusdem sermo conuincit, dicens: Scio enim quod Redemptor meus uiuat, et in nouissimo die de terra surrecturus sim; et rursus circumdabor pelle mea, et in carne mea uidebo Deum, quem uisurus sum ego ipse, et oculi mei conspecturi sunt, et non alius: reposita est hec spes mea in sinu meo . Quod si de incarnatione Domini nostri Iesu Christi, ac resurrectione eius qui est primitie dormientium, et de spe redemptionis que in ipso reposita est omnibus sanctis, recte intelligitur prophetatum; manifeste apparet, non discessisse a templo suo gratiam Dei; et fecisse iam tunc Dominum in hoc sancto suo, quod postea in Apostolis et martyribus suis spondebat esse faciendum, dicens: Cum autem tradent uos, nolite cogitare quomodo aut quid loquamini; dabitur enim uobis in illa hora quid loquamini: non enim uos estis qui loquimini, sed Spiritus Patris uestri qui loquitur in uobis . Quid? cum idem sanctus ineptis consolatoribus responderet, nonne in Dei fidebat auxilio, dicens, Qui deridetur ab amico suo, sicut ego, inuocabit Dominum, et exaudiet eum? Aut nesciebat ex illo se habere quod habebat, de quo ait, Apud ipsum est sapientia et fortitudo, ipse habet consilium et intelligentiam: et de quo dicit, In cuius manu anima omnis uiuentis, et spiritus uniuerse carnis hominis : et iterum, Exspecto, inquit, donec ueniat immutatio mea: uocabis, et ego respondebo tibi; operi manuum tuarum porriges dexteram: tu quidem gressus meos dinumerasti, sed parcis [1 1Kb] peccatis meis: signasti quasi in seculo delicta mea, sed curasti iniquitatem meam ? Non ergo deseruerat Dominus, quem curabat; neque opem suam abstulerat ab eo, cui purificatoria remedia, quibus clarius nitesceret, admouebat.

47. Ad hanc passionum tolerantiam, in qua hic sanctus emicuit, etiam ille erat preparatus a Domino, qui dicebat, Nam etsi ambulem in medio umbre mortis, non timebo mala, quoniam tu mecum es : et illud, Salus iustorum a Domino, et protector eorum est in tempore tribulationis . Ad hanc tolerantiam etiam ille erat preparatus a Domino, qui et credere in Christum, et pro Christo pati referebat ad Christum, dicens, Iustificati igitur ex fide pacem habeamus ad Deum per Dominum nostrum Iesum Christum; per quem et accessum habemus [2 1Kb] in gratiam istam, in qua stamus, et gloriamur in spe glorie filiorum Dei: non solum autem, sed et gloriamur in tribulationibus; scientes quod tribulatio patientiam operatur, patientia autem probationem, probatio uero spem, spes autem non confundit: quia caritas Dei diffusa est in cordibus nostris per Spiritum sanctum, qui datus est nobis : et iterum, Quis nos separabit a caritate Christi? tribulatio? an angustia? an persecutio? an fames? an nuditas? an periculum? an gladius? sicut scriptum est, Quia propter te mortificamur tota die, estimati sumus sicut oues occisionis: sed in his omnibus superamus, per eum qui dilexit nos . Huius tolerantie fortitudo unde descenderit, beatus Petrus, et in illo omnis Ecclesia, ueritatis ipsius uoce discebat, dicentis, Ecce satanas postulauit ut cerneret uos uelut triticum: ego autem rogaui pro te, Petre, ne deficiat fides tua . Quisquis igitur in tribulationibus non deficit, ab illo se non dubitet adiuuari, ad quem quotidie corda uniuersorum fidelium clamant: Ne inferas nos in tentationem, sed libera nos a malo . Quoniam custodit Dominus animas seruorum suorum, de manu peccatorum liberabit eos .

48. Quod autem dicis, »Gratiam Dei ab Iob ex eo  intelligendam non penitus recessisse, quod tentatori eius tantam Deus tentandi dederit potestatem, quantam et illum resistendi nouerat habere uirtutem:« nonne rectius ueraciusque loquereris, si ubi dixisti, »quantam et illum resistendi nouerat habere uirtutem;« diceres potius, Quantam et illi resistendi nouerat se dedisse uirtutem? Unius enim uerbi correctio, totam istam gloriam, quam humanis uiribus assignare uoluisti, sobrietate aliqua temperasset [1 1Kb] , ut illa mirabilis in tanta afflictione patientia, et Dei adiutorio et libero hominis adscriberetur arbitrio. Sed ueritus es nature humane minuere laudem, si ei profiteris a Deo datam esse uirtutem; ideo conflictus illius atque uictorie non uis credi cooperatorem Deum fuisse, sed tantummodo spectatorem: ut cui persuadere potueris, per naturalem liberi arbitrii facultatem tam arduum certamen uictum, dubitare non audeat in leuioribus causis multo liberiores esse bone uoluntatis effectus; atque ita in illius damnate sententie foueam cadat [2 1Kb] , qua dicitur, Ideo nobis gratiam iustificationis dari, ut quod facere per liberum iubemur arbitrium, facilius possimus implere per gratiam; tanquam etsi gratia non daretur, non quidem facile, sed tamen possemus etiam sine illa implere diuina mandata. Quod quia catholici pontifices dignum anathemate censuerunt, utendum nobis est eo, quo usi sunt testimonio, dicentes : »De fructibus enim mandatorum Dominus loquebatur, ubi non ait, Sine me difficilius potestis facere; sed ait, Sine me nichil potestis facere« .



CAPUT XuI.

49. His autem definitionibus tuis, quas credidisti idonea auctoritate munitas, tanquam de consensu legentium securus adiungis, Solere interdum Deum ad fidem nostram probandam plus offerre quam sufficit, ut quam firma [3 1Kb] sit credentium fides, possit agnosci. Et hoc exemplo illius Centurionis ostendis, qui cum pueri sui posceret curationem, Dominusque se ad domum eius iturum esse promitteret, responderit, Non sum dignus ut intres sub tectum meum; sed dic tantum uerbo, et sanabitur puer meus. In quo eum Dominus tali admiratione laudauerit, ut pronuntiaret, non se inuenisse tantam fidem in Isrel . Et exigua conclusione pene totum Pelagianum dogma confirmas, dicendo: »Nullius enim laudis esset ac meriti, si id in eo Christus, quod ipse donauerat, pretulisset« . Falso ergo scriptum est, Quia nemo potest esse continens, nisi Deus del : falso predicauit Apostolus, cum de eadem uirtute loqueretur, dicens, uolo autem omnes homines esse sicut me ipsum: sed unusquisque proprium habet donum a Deo; alius sic, alius uero sic : falso docuit et ille qui dixit, Si quis indiget sapientia, postulet a Deo, et dabitur ei. Nec secundum ueritatem dictum est, Omne datum optimum, et omne donum perfectum desursum est, descendens a Patre luminum : et, Nemo potest accipere quidquam, nisi ei datum fuerit de celo . An dicendum est, omnes quidem uirtutes inter Dei dona numerandas; sed in illis hominem, quas de proprio habuerit, esse laudabilem; et ibi esse merita, ubi Dei dona non fuerint? Igitur secundum regulam tuam, quibus donatum est, ut non solum crederent in Christum, sed etiam ut paterentur pro ipso, et laudem et meritum perdiderunt; nec habent ueram gloriam, qui non in se, sed in Domino gloriantur. Sed rectius audimus prophetam dicentem, Maledictus homo qui spem habet in homine, et firmat carnem brachii sui, et a Domino discedit cor eius : et illum qui ait, Diligam te,  Domine uirtus mea ; et, In Domino laudabitur anima mea ; et, Fortitudo mea et laudatio mea Dominus . Ut manifestissime nouerimus, nec laudem eos ullam habere, nec meritum, in quibus non inueniuntur, que nisi Dominus dederit non habentur.

50. Sic autem putasti de testimonio laudate fidei preiudicium donis gratie posse generari, quasi fides, ubi ostenderetur laudata, non doceretur esse donata. Laudat Apostolus Romanorum fidem, et pro hoc bono eorum agit gratias Deo, dicens: Primum quidem gratias ago Deo meo per Iesum Christum pro omnibus uobis, quia fides uestra annuntiatur in uniuerso mundo . Ad Corinthios quoque simili scribit affectu, dicens: Gratias ago Deo meo semper pro uobis, in gratia Dei, que data est uobis in Christo Iesu; quia in omnibus diuites facti estis in illo, in omni uerbo, et in omni scientia . Numquid agendo gratias Deo, credentibus sustulit laudem? aut laudando credentes, meritis negauit auctorem? De Ephesiorum etiam fide quid sentiat, audiamus: Propterea, inquit, et ego audiens fidem uestram, que est in Domino Iesu, et dilectionem in omnes sanctos, non cesso gratias agens pro uobis, memoriam uestri faciens in orationibus meis, ut Deus Domini nostri Iesu Christi Pater glorie, det uobis Spiritum sapientie et reuelationis, in agnitione eius illuminatos oculos cordis uestri . Habebant ergo isti fidem, habebant et opera caritatis, que nec laude poterant carere, nec merito: sed pro his uirtutibus Apostolus gratias Deo agere non cessat, sciens a Patre luminum hec dona uenisse; a quo se etiam petere protestatur, ut quibus dedit fidem, que per dilectionem operatur, det Spiritum sapientie et intellectus: et inde se Ephesii nouerint accepisse quod habent, a quo discunt sperare quod non habent. Pro Philippensibus quoque similes Deo gratias agit, et meritum eorum laudemque non supprimit, dicens: Gratias ago Deo meo in omni memoria uestri, semper in cunctis orationibus meis pro omnibus uobis cum gaudio deprecationem faciens super communicatione uestra in Euangelio, a prima die usque nunc; confidens hoc ipsum, quia qui cepit in uobis opus bonum, perficiet usque in diem Iesu Christi . Cuius hic humane laudis ac meriti nunc in Deo causa suspensa est [1 1Kb] ? quid uirtutis aut pietatis exceptum est, quod non ex gratie fonte profluxerit, ubi ab initio usque ad finem et inchoatio et perfectio boni operis Domino deputatur? Cui canitur de sanctis suis, Domine, in lumine uultus tui ambulabunt, et in nomine tuo exsultabunt tota die [2 1Kb] , et in tua iustitia exaltabuntur; quoniam gloria uirtutis eorum tu es .



CAPUT XuII.

51. Considerandum sane est, in hac sententia tua quantum adiuues eos qui dicunt, »Gratiam Dei secundum merita nostra dari:« quos tamen, ut catholice fidei defendaris umbraculo, profane opinionis esse profiteris, dicens, »Nemo autem estimet hec a nobis ob hoc fuisse prolata, ut nitamur astruere, summam salutis in nostre fidei ditione consistere, secundum quorumdam profanam opinionem, qui totum libero arbitrio deputantes, gratiam Dei dispensari secundum meritum uniuscuiusque definiunt.« Sed miror ualde, quomodo non uides, aut ab aliis estimas non uideri, quod te ipsum tuo ore condemnas. Dicendo enim quod »Centurio, cuius fides Domini uoce laudata est, nullius laudis esset ac meriti, si id in eo Deus, quod ipse donauerat, pretulisset:« definisti Centurionem illum non donatam fidem habuisse, sed propriam, ac perinde nichil eius principiis collatum fuisse per gratiam; in eadem autem fide causam fuisse et laudis et meriti, quorum neutrum haberet, si id, cui et laus debetur et meritum, Dominus contulisset. Frustra ergo, ut inuidiam damnati  erroris euadas, summam salutis negas in fidei nostre ditione consistere: cum omni modo salus nisi ex fide esse non possit. Iustus enim ex fide uiuit . Quoniam ueritas dicit, Amen, amen dico uobis, quoniam qui audit uerbum meum et credit in eum qui me misit, habet uitam eternam, et in iudicium non ueniet, sed transibit de morte in uitam : et iterum, Hec est autem uoluntas Patris mei, ut omnis qui uidet Filium et credit in eum, habeat uitam eternam; et ego resuscitem eum in nouissimo die : et iterum, Hec est autem eterna, ut cognoscant te solum uerum Deum, et quem misisti Iesum Christum . Cum itaque huic fidei, quam ideo meritis et laudibus honorasti, quia mauis eam inter liberi arbitrii bona, quam inter Dei dona numerari, eternam beatamque uitam constet esse preparatam: quomodo hoc uulnus declinabis, quo te ipse configis, pronuntiando eos profanos, qui gratiam dispensari secundum merita humana definiant; et asserendo quod nec laudem constet habere nec meritum eos, qui ex dono gratie sint fideles? Quoquouersum ergo te conferas, a temetipso et uinceris, et uinciris. Si enim gratiam merita non precedunt, et fides non potest esse sine meritis; fides gratiam non precedit, et omni modo ex gratia habetur [1 1Kb] , quidquid illud est ex quo meritum nascitur, quod ante gratiam non habetur.



CAPUT XuIII.

52. Ut igitur definitionum tuarum absurditas non sibi repugnare uideatur, inconuenientia miscere conaris, et unitatem membrorum corporis Christi in duobus generibus fidelium noua presumptione constituis: in uno scilicet, ad quod pertineat illud, quod in principio dixisti, »Non solum actuum, sed etiam cogitationum bonarum ex Deo esse principium; qui et incipit que bona sunt, et exsequitur et consummat in nobis;« in alio autem, cui congruat regula ista, qua dicis, »Centurionem nec laudem ullam habiturum fuisse, nec meritum, si id in eo Dominus, quod ipse donauerat, pretulisset.« Et licet totum disputationis tue textum ad has duas formulas, que nullo modo conformes possunt esse, produxeris; nunc tamen distinctius atque expressius quid uolueris firmare pronuntias, dicens: »Per hec igitur exempla, que de euangelicis protulimus monumentis, euidentissime poterimus aduertere, diuersis atque innumeris modis et inscrutabilibus uiis Deum salutem humani generis procurare: et quorumdam quidem uolentium ac sitientium cursum ad maiorem incitare flagrantiam; quosdam uero etiam nolentes inuitosque compellere: et nunc quidem, ut impleantur ea, que utiliter a nobis desiderata conspexerit, adiuuare; nunc uero etiam ipsius sancti desiderii inspirare principia, et uel initium boni operis, uel perseuerantiam donare. Inde est quod orantes, non solum protectorem ac saluatorem, sed etiam adiutorem ac susceptorem Dominum proclamamus. In eo enim quod prior aduocat, et ignorantes nos atque inuitos attrahit ad salutem, protector atque saluator est: in eo autem quod annitentibus nobis opem ferre, refugientesque suscipere ac munire consueuit, susceptor ac refugium nominatur.«

53. Hac ergo discretione prescripta erit, ut definis, in una Ecclesia ista diuersitas, ut Dominus noster iehsu Christus, de quo dictum est, Et uocabis nomen eius Iesum; ipse enim saluum faciet populum suum a peccatis eorum ; et de quo dictum est, Nec enim est aliud nomen sub celo datum hominibus, in quo oporteat nos saluos fieri ; non omnium Christianorum, sed quorumdam saluator, quorumdam uero susceptor sit: ut hi tantum saluati, quos ad suscipiendam gratiam Deus auersos [2 1Kb] reluctantesque compulerit; hi autem suscepti sint, qui uocationem spontanei cursus feruore preuenerint:  et illis quidem conferatur gratuitum donum, istis uero debitum premium rependatur: illi nullius sint laudis ac meriti, qui nichil boni habeant nisi quod acceperint; isti autem et gloria abundent, et remuneratione ditescant, qui propria facultate deuoti, quod non acceperant obtulerunt. Atque ita iehsu Christus alios liberatos [1 1Kb] inuenerit, alios liberarit: et non ad omnes pertineat quod ait, Non uos me elegistis, sed ego elegi uos ; si sunt a quibus, cum eos non elegisset, electus est: non ad omnes pertineat, Nemo potest uenire ad me, nisi datum fuerit ei a Patre meo ; si sunt qui non dante Patre ad Filium uenire potuerunt: non ad omnes pertineat, quod ait euangelista, Erat lumen uerum, quod illuminat omnem hominem uenientem in hunc mundum ; si sunt qui aut ita in hunc mundum uenerunt, ut non essent tenebre; aut ita lux esse ceperunt, ut illuminatione ueri luminis non egeant: nec de omnibus adoptatis accipiendum sit, quod ait Apostolus, Qui eruit nos de potestate tenebrarum, et transtulit in regnum Filii dilectionis sue ; siquidem ipsi rumpant uincula sua, et iugo ueteris captiuitatis excusso, a dominatione diaboli in regnum Dei libera alacritate transcurrant. Hec si possunt intra unam Ecclesiam predicari, ut neutra opinio alteri cedat, sed inuicem sibi utraque succumbat; potest fieri ut recipiamus quod Pelagiani tenent, et Pelagiani recipiant quod tenemus. Sed hoc modo non tam illi catholici, quam nos erimus  Pelagiani. Contrariorum enim permixtio meliorum defectio est: quia cum uirtus uitium recipit, non a uitio, sed a uirtute disceditur.

54. Nullo igitur modo christiana corda suscipiunt, quod persuadere conatus es, eos qui gratia Dei sunt quod sunt, nec laudem ullam habere, nec meritum, et ab eo, qui uenit saluare quod perierat, partem Christianorum saluatam, partem uero esse susceptam: quoniam discipuli euangelice apostoliceque doctrine, non alta sapientes, sed humilibus consentientes, insaniam istam superbe elationis horrescunt. In toto quippe Ecclesie corpore, atque in singulis membris, quod mortuum erat, uiuificatum est; quod captiuum erat, redemptum est; quod cecatum erat, illuminatum est; quod perierat, quesitum est; quod errabat, inuentum est. Nec secundum nouam istam partitionem aliorum saluator, aliorum susceptor: sed omnium usquequaque fidelium et saluator et susceptor est Christus. Nec merito ac laude priuantur, qui unde eterna bona mereantur accipiunt: tantoque beatiores fiunt, quanto pauciora habuerint que ipsorum sunt, et quanto plura que Dei sunt. Non enim conturbat nos superbientium inepta querimonia, qua liberum arbitrium causantur auferri, si et principia, et profectus, et perseuerantia in bonis usque in finem, Dei dona esse dicantur: quoniam opitulationes diuine gratie, stabilimenta sunt uoluntatis humane. uolentes oramus: et tamen misit Deus Spiritum in corda nostra clamantem, Abba, Pater . uolentes loquimur: et tamen si pium est quod loquimur, non sumus nos loquentes, sed Spiritus Patris nostri qui loquitur in nobis . uolentes operamur salutem nostram: et tamen id ipsum uelle atque operari Deus est qui operatur in nobis . uolentes diligimus Deum, et proximum: et tamen caritas ex Deo est , diffusa in cordibus nostris per Spiritum sanctum, qui datus est nobis . Hoc de fide, hoc de tolerantia passionum, hoc de pudicitia coniugali, hoc de continentia uirginali omnibusque uirtutibus sine exceptione profitemur; quod nisi donate essent nobis, non inuenirentur in nobis. Et quod liberum arbitrium, naturaliter homini inditum, maneat in natura, sed qualitate et conditione mutata per mediatorem Dei et hominum,  hominem Iesum Christum, qui ipsam uoluntatem ab eo quod peruerse uolebat, auertit, et in id quod ei bonum esset uelle, conuertit: ut delectatione affecta, fide mundata, spe erecta, caritate accensa liberalem susciperet seruitutem, et seruilem abiiceret libertatem [1 1Kb] .



CAPUT XIX.

55. Ex his igitur definitionibus, quas hactenus quedam pretermittendo discussimus, non obscurum atque ambiguum est, quid de gratia Dei sentiant [2 1Kb] , qui sincerissimis eius defensoribus obloquuntur; et pacem uictricis Ecclesie, resumptis de damnatorum schola questiunculis, inquietant; quas si, ut audiuimus, retexamus, fiet sermonis nostri immoderata prolixitas: cum de his que de ipsorum stilo innotuerunt [3 1Kb] , facile pius lector intelligat, ad que precipitia perueniatur his callibus, et in istam lutulentorum riuorum cenosam uliginem cuius uoraginis humor exsudet. Necessarium sane estimo, ante conclusionem uoluminis, ea que ostendimus non congruere catholice ueritati, breuiter coniunctimque digerere: ut que interiectis responsionibus nostris possint recordationem legentis effugere, fidelius simul decursa recolantur.

Prima ergo definitione dictum est: »Non solum actuum, uerum etiam cogitationum bonarum ex Deo esse principium; qui nobis et initia sancte uoluntatis inspirat, et uirtutem atque opportunitatem eorum que recte cupimus, tribuit peragendi. Omne enim datum optimum, et omne donum perfectum desursum est, descendens a Patre luminum : qui et incipit que bona sunt, et exsequitur, et consummat in nobis.« Quod et nos ualde amplectimur catholicumque esse profitemur.

Secunda definitione dictum est: »Adest igitur inseparabiliter nobis diuina protectio; tantaque est erga creaturam suam pietas Creatoris, ut non solum comitetur eam, sed etiam precedat iugiter prouidentia: quam expertus Propheta confitetur, dicens, Deus meus, misericordia eius preueniet me . Qui cum in nobis ortum quemdam bone uoluntatis inspexerit, illuminat eam, atque confortat, et incitat ad salutem, incrementum tribuens ei, quam uel ipse plantauit, uel nostro conatu uiderit emersisse.« Iam hic a premissa definitione disceditur, et quod totum gratie datum fuerat, ex parte nunc libero arbitrio deputatur.

Tertia definitione dictum est: »Nisi quod in his omnibus, et gratia Dei, et libertas declaratur arbitrii, qua etiam suis interdum motibus homo ad uirtutum appetitus possit extendi, semper uero a Domino indigeat adiuuari. Nec enim cum uoluerit quis, sanitate perfruitur, aut de egritudinis morbo pro arbitrii sui desiderio liberatur.« Quasi medicus noster non etiam hoc donet morbidis, ut et ueram desiderent sanitatem.

Quarta definitione dictum est: »Ut autem euidentius clareat, etiam per nature bonum, quod beneficio Creatoris indultum est, nonnunquam bonarum uoluntatum prodire principia, que tamen nisi a Domino dirigantur, ad consummationem uirtutum peruenire non possunt, Apostolus testis est, dicens, uelle enim adiacet mihi, perficere autem bonum non inuenio [4 1Kb] « . Quasi Apostolus ex naturali affectu, et non ex gratie dono bonam habeat uoluntatem, qui profitetur ex Deo sibi esse sufficientiam etiam cogitandi .

Quinta definitione dictum est: »Et ita sunt hec quodam modo indiscrete permixta atque confusa, ut  quid ex quo pendeat, inter multos magna questione uoluatur: id est, utrum quia initium bone uoluntatis prebuerimus, misereatur nostri Deus; an quia Deus miseretur, consequamur bone uoluntatis initium. Multi enim singula hec credentes, ac iusto amplius asserentes, uariis sibique contrariis sunt erroribus inuoluti. Si enim dixerimus, nostrum esse bone principium uoluntatis; quid fuid in persecutore Paulo, quid in publicano Mattheo: quorum unus cruori ac suppliciis innocentum, alius uiolentiis ac rapinis publicis incubans, attrahitur ad salutem? Sin uero gratia Dei semper inspirari bone uoluntatis principia dixerimus: quid de Zacchei fide, quid de illius in cruce latronis pietate dicemus: qui desiderio suo uim quamdam regnis celestibus inferentes, specialia uocationis monita preuenerunt?« In errore esse dicitur, et si qui ex gratia nasci bonam uoluntatem, et is qui dicit gratiam ex bona uoluntate pendere: et tamen utraque sententia suscipienda decernitur, dum unius in Paulo et Mattheo, alterius in Zaccheo et latrone forma prefigitur.

Sexta definitione dictum est: Hec ergo duo, id est, gratia uel liberum arbitrium, sibi quidem inuicem uidentur aduersa, sed utraque concordant, et utraque nos pariter debere suscipere pietatis ratione colligimus; ne unum horum homini subtrahentes, ecclesiastice fidei regulam excessisse uideamur. Quasi ita utrumque recipiendum sit, ut in aliis hominibus uoluntas gratiam, in aliis gratia preueniat uoluntatem; et non ita ut in omnibus uoluntas gratiam subsequatur. Quoniam secundum ipsos, si aufertur liberum arbitrium cum gratia preuenitur, aufertur gratia cum libero arbitrio preuenitur.

Septima definitione dictum est: Concepit ergo Adam post preuaricationem, quam non habuerat, scientiam mali: boni uero, quam acceperat, scientiam non amisit. Cum utrumque sit falsum: quia et a quanto malo Adam cauere deberet, Deo monente predidicit; et in quanto bono esset constitutus, dum diabolo credidit, oblitus est. Sicut autem pessima scientia mali est, malum esse: ita pessima ignorantia boni est, bonum non esse.

Octaua definitione dictum est: Unde cauendum nobis est, ne ita ad Deum omnia sanctorum merita referamus, ut nichil nisi id quod malum est, humane adscribamus nature. Quasi natura ante gratiam non sit in damnatione, non sit in cecitate, non sit in uulnere: aut non gratis iustificati sint, quorum inde sunt merita, unde iustitia.

Nona definitione dictum est: Dubitari ergo non potest, inesse omni anime naturaliter uirtutum semina, beneficio Creatoris inserta: sed nisi hec opitulatione Dei fuerint excitata, ad incrementum perfectionis non poterunt peruenire. Quasi de spiritualibus bonis [1 1Kb] nichil Adam preuaricando perdiderit; et uirtus non ut habeatur danda, sed ut facilius perfectionem apprehendat, hortanda sit.

Decima definitione dictum est: Quod etiam in Iob probatissimo athleta suo, cum eum diabolus expetiisset ad singulare certamen, diuinam legimus prouidisse iustitiam. Si enim contra inimicum non sua uirtute, sed Dei solius fuisset gratia protegente congressus; et absque ulla uirtute patientie sue, diuina tantum opitulatione suffultus, multiplices illus, ac tota inimici crudelitate quesitas tentationum moles, et exitia pertulisset; quomodo non illam calumniosam diabolus, quam prius emiserat, uocem aduersus cum iustius iterasset: »Numquid Iob gratis colit Deum? Nonne tu uallasti eum et uniuersam substantiam eius per circuitum? Sed aufer manum tuam;« id est, Sine eum suis mecum uiribus decertare; »nisi in faciem tuam benedixerit tibi« ? Sed cum nullam huiuscemodi querimoniam calumniosus hostis post conflictum audeat iterare; non Dei, sed illius se uictum uiribus confitetur. Licet etiam gratia Dei non in totum illi defuisse credenda sit,  que tantam tentatori tentandi tribuit potestatem, quantam et illum resistendi nouerat habere uirtutem. Si Deus sciuit tantummodo quid Iob posset, non etiam donauit ut posset; testis patientie eius, non auxiliator fuit. Et in quo erit necessarium gratie adiutorium, si humanis solis uiribus tanta illa est parta uictoria?

Undecima definitione dictum est de Centurionis fide: Miratur eum Dominus atque collaudat, cunctisque illis, qui ex Isrelis populo crediderant, prefert dicens: »Amen dico uobis, non inueni tantam fidem in Isrel« . Nullius enim laudis esset ac meriti, si id in eo Dominus, quod ipse donauerat, pretulisset. Impius sensus, qui putat beatiorem esse hominem, cui Deus nichil dederit, quam cui uniuersa contulerit.

Duodecima definitione dictum est: Inde est, quod orantes, non solum protectorem, sed etiam susceptorem Dominum proclamamus. In eo enim quod prior aduocat, et ignorantes nos atque inuitos attrahit ad salutem, protector atque saluator est: in eo autem quod annitentibus nobis opem ferre, refugientesque suscipere ac munire consueuit, susceptor ac refugium nominatur. Huic sententie is potest prebere consensum, qui se a Christo non uult esse saluatum.



CAPUT XX.

56. His itaque definitionibus hoc docetur, hoc scribitur, hoc editis disputationibus predicatur: Quod Adam peccante, anima eius lesa non fuerit, sanumque in eo manserit unde peccauit: siquidem scientiam boni, quam acceperat, non amiserit; nec potuerint posteri eius id perdere, cuius damnum nec ille pertulerit. Inesse autem omni anime naturaliter uirtutum semina beneficio Creatoris inserta, ut possit qui uoluerit, iudicio naturali Dei gratiam preuenire, et adiutorium eius, quo facilius ad perfectionem perueniat, promereri: quia nullius sit laudis ac meriti, qui donatis bonis, non propriis adornatur. Cauendum quoque esse, ne ita ad Deum omnia sanctorum merita referantur, quasi per se nichil boni possit agere ipsa humana natura: cum tanta sit uirium eius integritas, ut contra ipsum diabolum seuitiamque eius usque ad extrema supplicia sine auxilio Dei ualeat dimicare. Hanc autem possibilitatem in omnibus esse hominibus naturalem, sed non omnes ingeneratis sibi uti uelle uirtutibus. Tantam autem circa uniuersos homines bonitatem esse Creatoris, ut alii ab eo, quia sponte ueniant, suscipiantur laudati; alii quia resistunt, attrahantur inuiti: atque ideo uolentium susceptor, nolentium uero saluator sit. Et cum pars Ecclesie ex gratia, pars autem ex libero iustificetur arbitrio; gloriosiores sint, quos natura prouexerit, quam quos gratia liberarit: quia ad omne opus bonum tam libera sit uoluntas in Ade posteris, quam in Adam fuerit ante peccatum.



CAPUT XXI.

57. En cuius dogmatis sunt magistri, qui ut catholicarum mentium castitatem gratie defensoribus calumniando corrumpant, precipuum in nostro tempore in doctrina ecclesiastica uirum rabido ore discerpunt [1 1Kb] , creduntque se omnia auctoritatum munimina posse conuellere, si hanc pastoralis specule ualidissimam turrem crebra Pelagiani arietis illisione pulsauerint. Firmum quidem fundamentum Dei stat : sed congruenter isti non desunt patribus suis. Dignum quippe est, ut quorum sequuntur sententiam, imitentur insaniam. Nec enim possunt alia dicere, quam que damnatorum querelis, et procacissimi Iuliani sunt uulgata conuiciis. Paria sunt unius seminis germina, et quod latebat in radicibus, manifestatur in fructibus. Non ergo cum istis noua acie dimicandum est; nec quasi contra ignotos hostes specialia sunt ineunda certamina: tunc istorum machine fracte sunt, tunc in superbie sue sociis ac principibus corruerunt, quando beate memorie Innocentius nefandi erroris capita apostolico mucrone percussit: quando Pelagium ad proferendam in se  suosque sententiam, Palestinorum episcoporum synodus coarctauit: quando Africanorum conciliorum decretis beate recordationis papa Zosimus sententie sue robur annexuit, et ad impiorum detruncationem gladio Petri dexteras omnium armauit antistitum: quando sancte memorie papa Bonifacius piissimorum imperatorum catholica deuotione gaudebat, et contra inimicos gratie Dei non solum apostolicis, sed etiam regiis utebatur edictis; et quando idem, cum esset doctissimus, aduersum libros tamen Pelagianorum beati Augustini episcopi responsa poscebat.

58. Unde et uenerabilis memorie pontifex Celestinus, cui ad catholice Ecclesie presidium multa Dominus gratie sue dona largitus est, sciens damnatis non examen iudicii, sed solum penitentie remedium [1 1Kb] esse prestandum, Celestium, quasi non discusso negotio audientiam postulantem, totius Italie finibus iussit extrudi: adeo et precessorum suorum statuta, et decreta synodalia inuiolabiliter seruanda censebat, ut quod semel meruerat abscidi, nequaquam admitteret retractari. Nec uero segniore cura ab hoc eodem morbo Britannias liberauit, quando quosdam inimicos gratie solum sue originis occupantes, etiam ab illo secreto exclusit Oceani, et ordinato Scotis episcopo  , dum Romanam insulam studet seruare catholicam, fecit etiam barbaram christianam. Per hunc uirum etiam orientales Ecclesie gemina peste purgate sunt, quando Cyrillo Alexandrine urbis antistiti, gloriosissimo fidei catholice defensori, ad exsecandam Nestorianam impietatem, apostolico auxiliatus est gladio: quo etiam Pelagiani, dum cognatis confederantur erroribus, iterum prosternerentur. Per hunc uirum intra Gallias istis ipsis, qui sancte memorie Augustini scripta reprehendunt, maleloquentie est adempta libertas, quando consulentium actione suscepta, et librorum, qui errantibus displicebant, pietate laudata, quid oporteret de eorum auctoritate sentiri, sancto manifestauit eloquio; euidenter pronuntians, quantum sibi presumptionis istius nouitas displiceret, qua auderent quidam aduersum antiquos magistros insolenter insurgere, et indisciplinata calumnia predicationi ueritatis obstrepere: Augustinum, inquiens, sancte recordationis uirum, pro uita sua, atque pro meritis, in nostra semper communione habuimus; nec unquam hunc sinistre suspicionis saltem rumor aspersit, quem tante scientie olim fuisse meminimus, ut inter magistros optimos etiam a meis semper decessoribus haberetur. Bene ergo de eo omnes in commune senserunt; utpote qui ubique cunctis et amori fuerit, et honori .

59. Contra istam clarissime laudationis tubam, contra istam sacratissimi testimonii dignitatem, audet quisquam maligne interpretationis murmur emittere, et perspicue sincerissimeque sententie nubem oblique ambiguitatis obtendere? ut scilicet, quia in epistola Pape librorum, pro quibus actum est, non expressus est titulus, hinc eos appareat non probatos, et istam in sanctum Augustinum laudationem pro anteriorum scriptorum meritis fuisse collatam. Maneat plane, maneat ista conditio, ut horum librorum nouitas repudiata uideatur, si in eadem causa eiusdem uiri dissentit antiquitas; et aut inutile aut incongruum iudicetur, quod ab his, que contra Pelagianos condidit, dissonans inuenitur. Ut itaque omittamus ea uolumina, in quibus ab exordio episcopatus sui multo prius quam impugnatores gratie exsurgerent, pro gratia disputauit: legantur tres ad Marcellinum ipsius libri  . Ad sanctum Paulinum Nolanum episcopum epistola  retractetur. Ad beatissimum quoque apostolice Sedis tunc presbyterum Sixtum, nunc uero  Pontificem, emisse pagine recurrantur  . Ad sanctum Pinianum  , ad ualerium comitem  , ad seruos Christi Timasium et Iacobum  , distinctim edita uolumina reuoluantur. Sex libri priores contra Iulianum: unus ad sanctum Aurelium Carthaginis episcopum de Gestis Palestinis  : alius ad Paulum et Eutropium sacerdotes, contra Pelagii et Celestii questiones  : et ad beate memorie papam Bonifacium quatuor uolumina recenseantur  . Et si in his omnibus operibus multisque aliis que enumerare longum est, idem doctrine spiritus, eadem predicationis forma precessit; agnoscant calumniatores, superfluo se obiicere, quod his libris non speciale neque discretum testimonium sit perhibitum, quorum in cunctis uoluminibus norma laudatur. Apostolica enim Sedes, quod a precognitis sibi non discrepat, cum precognitis probat; et quod iudicio iungit, laude non diuidit. Qui ergo hos proxime editos libros refutant, anterioribus acquiescant, et iis que pro gratia Christiana prius sunt conscripta consentiant. Sed non faciunt: sciunt enim omnia Pelagianis esse contraria [1 1Kb] , et nichil sibi posse competere ad consequentium resolutionem, si confiteantur in precedentibus consistere ueritatem.

60. Igitur huiusmodi hominum prauitati, non tam disputationum studio, quam auctoritatum priuilegio resistendum est; ut de prostrati dudum dogmatis corpore nullum membrum sinatur assurgere. Quia notum est, ita falsitatis istius haberi uersutias, ut si ei liceat pretenta [2 1Kb] correctionis imagine aliquod sibi fauentium radicis sue germen excipere, totam se possit in exigua sui parte reparare. Ubi enim non aliud habet summa quam portio, non est deuotionis dedisse prope totum, sed fraudis retinuisse uel minimum. Quod ne hypocritarum obtineatur insidiis, confidimus Domini protectione prestandum; ut quod operatus est in Innocentio, Zosimo, Bonifacio, Celestino, operetur et in Sixto  ; et in custodia dominici gregis hec sit pars glorie huic seruata pastori, ut sicut illi lupos abegere manifestos, ita hic depellat occultos: illo auribus suis doctissimi senis insonante sermone, quo collaborantem secum hortatus est, dicens, Sunt enim quidam, qui iustissime damnatas impietates adhuc liberius defendendas putant: et sunt qui occultius penetrant domos, et quod in aperto clamare iam metuunt, in secreto seminare non quiescunt. Sunt autem qui omnino siluerunt, magno timore compressi, sed adhuc corde retinentes quod ore iam proferre non audent; qui tamen esse fratribus possunt ex priore ipsius dogmatis defensione notissimi. Proinde alii seuerius cercendi, alii uigilantius uestigandi; alii tractandi quidem lenius, sed non segnius sunt docendi, ut si non timentur [3 1Kb] ne perdant, non tamen negligantur ne pereant.



CAPUT XXII.

61. Sufficienter, ut arbitror, demonstratum est, reprehensores sancti Augustini et uana obiicere, et recta impugnare, et praua defendere, peremptorumque armis intestinum bellum mouentes, dictis diuinis atque humanis constitutionibus rebellare. Quorum tamen, dum adhuc non sunt a fraterna societate diuisi, toleranda magis est intentio, quam desperanda correctio: ut donec Dominus per  Ecclesie principes et legitimos iudiciorum suorum ministros, hec que per paucorum superbiam et quorumdam imperitiam sunt turbata, componat; nobis Deo adiuuante sit studium, quieta modestaque patientia odiis dilectionem reddere, et ineptorum uitare conflictus, ueritatem non deserere, nec cum falsitate certare, semperque a Deo petere, ut in omnibus cogitationibus, in omnibus uoluntatibus, in omnibus sermonibus atque actionibus nostris, ipse teneat primatum, qui dixit se esse principium. Quoniam ex  ipso, et per ipsum, et in ipso sunt omnia: ipsi gloria in secula. Amen [1 1Kb] .





PROSPERI AQUITANI PRO AUGUSTINO RESPONSIONES AD CAPITULA CALUMNIANTIUM [* 1Kb] GALLORUM. Liber unus. 

 PRAEFATIO. Doctrinam, quam sancte memorie Augustinus episcopus contra Pelagianos, inimicos gratie Christi et liberi arbitrii decomptores [1 1Kb] , per multos annos apostolice asseruit, litterisque mandauit, quibusdam uisum est, aut non intelligendo, aut intelligi eam nolendo, reprehendere: et hoc quasi compendium cognitionis his qui iudicio eorum ducebantur, afferre; ut que in libris predicti uiri damnabilia se reperisse iactabant, breuium capitulorum indiculis publicarent: talique commento et detestationem eius, quem impeterent, obtinerent; et ab his que infamassent, curam exterriti lectoris auerterent. Ne ergo hanc persuasionem temere quis recipiat, et talem putet sensum scriptis catholici inesse Doctoris, qualem cum, qui frustra calumniantur, ostentant; singulis capitulis, que damnationis titulo [2 1Kb] prenotarunt, breui et absoluta professione respondeo, in nullo recedens a tramite earum definitionum, que in sancti uiri disputationibus continentur: ut facile uel tenuis diligentie aduertat inspector, quam iniustis opprobriis catholici Predicatoris memoria carpatur; et in quod peccatum cadant, qui aliena instigatione commoti, scriptorem celeberrimi nominis promptius habeant culpare, quam nosse.

OBIECTIO PRIMA. Quod ex predestinatione Dei, uelut fatali necessitate, homines ad peccata compulsi, cogantur in mortem.

RESPONSIO. Predestinationem Dei nullus catholicus negat: fatalem autem necessitatem multi etiam non christiani refutant. Peccatum ergo ad mortem trahit: sed ad peccandum neminem Deus cogit. Nemini enim mandauit impie agere : et, Odisti, Domine, omnes qui operantur iniquitatem; perdes eos qui loquuntur mendacium . Proinde qui predestinationis nomine fatum predicat, tam non est probandus, quam qui fati nomine ueritatem predestinationis infamat. Fati enim opinio uana est, et de falsitate concepta: predestinationis autem fides, multa sanctarum auctoritate Scripturarum munita est; cui nullo modo fas est ea que ab hominibus male aguntur, adscribi: qui in procliuitatem cadendi non ex conditione Dei, sed ex primi patris preuaricatione uenerunt. De cuius pena nemo liberatur, nisi  per gratiam Domini nostri Iesu Christi, preparatam et predestinatam in eterno consilio Dei ante constitutionem mundi.

OBI. II. Quod ab eis qui non sunt predestinati ad uitam, non auferat percepta Baptismi gratia originale peccatum.

RESP. Omnis homo qui credens in Patrem, et Filium et Spiritum sanctum regeneratur in Baptismo, tam a propriis peccatis que mala uoluntate et actione contraxit, quam ab originali quod a parentibus traxit, absoluitur. Sed relapsum post Baptismum ad infidelitatem et impios mores, qui negat originali peccato fuisse purgatum, tam falsa opinatur, quam qui eumdem asserit non eterna morte esse damnandum. Qui enim recedit a Christo et alienus [1 1Kb] a gratia finit hanc uitam, quid nisi in perditionem cadit? Sed non in quod remissum est, recidit, nec in originali peccato damnabitur: qui tamen propter postrema crimina ea morte afficietur, que ei propter illa que remissa sunt debebatur. Quod quia Dei prescientiam nec latuit, nec fefellit; sine dubio talem nunquam elegit, nunquam predestinauit, et periturum nunquam ab eterna perditione discreuit.

OBI. III. Quod non predestinati ad uitam, etiam si fuerint in Christo per Baptismum regenerati, et pie iusteque uixerint, nichil eis prosit; sed tamdiu reseruentur, donec ruant et pereant; nec ante eos ex hac uita, quam hoc eis contingat, auferri.

RESP. A sanctitate ad immunditiam, a iustitia ad iniquitatem, a fide ad impietatem plerosque transire non dubium est: et tales ad predestinationem filiorum Dei, coheredum Christi, non pertinere, certissimum est. Quod ergo huiusmodi in hec prolapsi mala, sine correctione penitentie defecerunt, non ex eo necessitatem pereundi habuerunt, quia predestinati non sunt: sed ideo predestinati non sunt, quia tales futuri ex uoluntaria preuaricatione presciti sunt. Quod autem illos non eo tempore, quo in fide recta et bonis moribus erant, ab hac uita Deus abstulit; ad occulta eius iudicia, que tamen nunquam sunt iniusta, referendum est. Quis enim nesciat intra unam conditionem mortalitatis humane, ab unius hore infantia, usque ad annosissimam senectutem, exitus morientium impari etatis fine uariari; neque cuiusquam animam uel citius uel tardius quam Deus uoluerit, a corpore quod uiuificat, abscedere? Si ergo aliquis in uite sue longitudine deseruit Deum; bono,  quod erat ex Deo, male usus est. Nam longeuitas non est nisi ex Deo. Et quod ex Deo est, nonnisi bonum est: et quod bonum est, mali causa non est. Non itaque recte opinatur, qui putat prorogatorem uite, lapsuris auctorem esse peccati: cum utique non peccatum sit diu uiuere, sed male uiuere; quod etiam in paucorum annorum etate fieri potest. Igitur sicut bona opera ad inspiratorem eorum Deum, ita mala ad eos sunt referenda qui peccant. Non enim relicti sunt a Deo, ut relinquerent Deum; sed reliquerunt, et relicti sunt, et ex bono in malum propria uoluntate mutati sunt: atque ab hoc licet fuerint renati, fuerint iustificati; ab eo tamen qui illos tales presciuit, non sunt predestinati.

OBI. Iu. Quod non omnes homines uocentur ad gratiam.

RESP. Non omnes uocari ad gratiam eos, quibus omnibus Euangelium predicatur, non recte dicitur; etiamsi sint qui Euangelio non obaudiant: nisi ad eos respicitur, quibus nondum sacramentum crucis Christi, et redemptio sanguinis eius innotuit. Quia etiamsi constaret quod iam in uniuersis nationibus et omnibus finibus terre totus mundus Euangelium recepisset , non esset tamen dubium, a tempore resurrectionis Domini usque ad presentem etatem fuisse homines, qui ab hac uita sine Euangelii cognitione transierint; de quibus dici possit, quod uocati non sint, quia nec spem uocationis audierint. Quod si quisquam hanc uocationis plenariam generalitatem ita semper asserit celebratam, ut ab ascensione Domini in celum, ne unus quidem annus effluxerit, intra quem non ad omnes predicatio missa peruenerit: uideat quomodo tunc Asianos uocatos probet, quando Apostoli, sicut scriptum est, uetiti sunt a Spiritu sancto, loqui uerbum Dei in Asia; aut Bithynios, ad quos iidem Apostoli tentabant ire, et non permisit eos Spiritus Iesu . uideat etiam quomodo tueatur denuntiationem ipsius ueritatis, dicentis, Predicabitur hoc Euangelium regni in uniuerso orbe, in testimonium omnibus gentibus; et tunc ueniet finis . Nutat namque  fides uerbi, si ante quadringentos annos Euangelio impletus est mundus, et adhuc Domini differtur aduentus. Postremo respiciantur etiam inter christianos populos tot millia paruulorum, qui ab hac uita sine Baptismo transierunt; et aliquo modo probentur uocati, quibus nec plantator predicare, nec rigator potuit subuenire.

OBI. u. Quod qui uocati sunt, non equaliter sint uocati, sed alii ut crederent, alii ut non crederent.

RESP. Si uocatio in Euangelii tantum predicatione intelligatur, non ueraciter dicitur, quod aliis atque aliis, aliter atque aliter predicetur: cum unus sit Deus, una fides, una regeneratio, una promissio. Si autem ad effectum plantationis et rigationis aspicitur, aliud actum est cum eis, quorum exteriores aures corporali uoce pulsate sunt; aliud in eis, quorum interiorem sensum Deus aperuit, et in quorum corde posuit fidei fundamentum dilectionisque feruorem. Quosdam autem ideo uocatos dicere, ut non crederent, nimis absurdum est, quasi uocatio eis causa infidelitatis exstiterit, et predicatio fidei fecerit infideles. Quamuis enim dispensatores uerbi Dei quibusdam sint, sicut scriptum est [1 1Kb] , odor mortis ad mortem: Deo tamen bonus Christi sunt odor , qui predicant Christum crucifixum, Iudeis quidem scandalum, Gentibus autem stultitiam, ipsis autem uocatis Iudeis et Grecis Christum Dei uirtutem et Dei sapientiam . Quod ergo predicatus Christus crucifixus, Iudeis erat scandalum, et Gentibus stultitia, humane uoluntatis faciebat auersio: quod uero ipsis uocatis Iudeis et Grecis Christus erat Dei uirtus et Dei sapientia, diuine gratie prestabat operatio.

 OBI. uI. Quod liberum arbitrium in homine nichil sit: sed siue ad bonum, siue ad malum, predestinatio Dei in hominibus operetur.

RESP. Liberum arbitrium nichil esse, uel non esse, perperam dicitur: sed ante illuminationem fidei in tenebris illud et in umbra mortis agere, non recte negatur. Quoniam priusquam a dominatione diaboli per Dei gratiam liberetur, in illo profundo iacet, in quod se sua libertate demersit. Amat ergo languores suos, et pro sanitate habet, quod egrotare se nescit, donec prima hec medela conferatur egroto, ut incipiat nosse quod langueat, et possit opem medici desiderare qua surgat. Iustificatus itaque homo, id est, ex impio pius factus, nullo precedente bono merito accipit donum, quo dono [1 1Kb] acquirat et meritum: ut quod in illo inchoatum est per gratiam Christi, etiam per industriam liberi augeatur arbitrii; nunquam remoto adiutorio Dei, sine quo nec proficere, nec permanere in bono quisquam potest. Predestinationem autem Dei siue ad bonum, siue ad malum, in hominibus operari, ineptissime dicitur, ut ad utrumque homines quedam necessitas uideatur impellere: cum in bonis uoluntas sit intelligenda de gratia, in malis autem uoluntas intelligenda sine gratia.

OBI. uII. Quod Deus quibusdam filiis suis, quos regenerauit in Christo, quibus fidem, spem, dilectionem dedit, ob hoc non det perseuerantiam, quia non sunt a massa perditionis prescientia Dei et predestinatione discreti.

RESP. Ex regeneratis in Christo Iesu, quosdam relicta fide et piis moribus apostatare a Deo, et impiam uitam in sua auersione finire, multis  probatur exemplis. Sed horum lapsum Deo adscribere, immodice prauitatis est: quasi ideo ruine ipsorum impulsor atque auctor sit, quia illos ruituros propria ipsorum uoluntate presciuit, et ob hoc a filiis perditionis nulla predestinatione discreuit. Nam quomodo eos haberet preordinata in Christo electio, quos discedentes a Christo habitura erat iusta damnatio? Cum autem dubium non sit [2 1Kb] , donum Dei esse perseuerantiam in bono usque ad finem, quam istos ex eo ipso quod non perseuerauerunt, non habuisse manifestum est: non est calumniandum Deo, quare istis non dederit, quod aliis dedit; sed confitendum est, et misericorditer eum dedisse quod dedit, et iuste non dedisse quod non dedit: ne quemadmodum ex libero arbitrio oritur causa labendi, ita ex ipso oriri uideatur et standi; cum illud humano fiat opere, hoc diuino impleatur ex munere.

OBI. uIII. Quod non omnes homines uelit Deus saluos fieri, sed certum numerum predestinatorum.

RESP. Si circa uniuersitatem generis humani saluandam et in agnitionem ueritatis uocandam, ita indifferens per omnia secula asserenda est uoluntas Dei, ut usquequaque neminem hominum pretermisisse monstretur; impenetrabilis iudiciorum Dei altitudo pulsatur. Quare enim in preteritis seculis dimiserit Deus omnes gentes ingredi uias suas, quando Iacob elegit sibi Dominus ; et non fecit taliter omni nationi, et iudicia sua non manifestauit eis : et cur qui aliquando non populus, nunc autem populus Dei sit; et quorum aliquando non misertus est, nunc autem misereatur; et ubi dictum est, Non plebs mea uos, ibi uocentur filii Dei uiui : et, quare quod querebat Isrel non sit consecutus, electio autem consecuta est, ceteri uero excecati sunt : impossibile est comprehendere, et periculose curiositatis est querere: cum tamen, quod  nulla sit apud Deum iniquitas , nemini liceat ignorare; nec alia gratia, aut alia fide, quemquam hominum, siue ante legem, siue legis tempore, iustificatum esse credendum sit, quam hac eadem, per quam Dominus noster iehsu Christus secundum consilium uoluntatis sue, in fine seculorum uenit querere et saluare quod perierat. Causas uero operum et iudiciorum Dei, qui ex tote ad humanas uoluntates et actiones refert, quas tamen in paruulorum adoptione, aut abdicatione non inuenit, et dispensationes Dei ex liberi arbitrii uult mutabilitate uariari, profitetur sibi scrutabilia iudicia Dei et uestigabiles uias eius; et quod doctor Gentium Paulus non audebat attingere , hic se existimat reseratum posse uulgare: quodque non minoris impietatis est, ipsam gratiam, qua saluamur, aut bonis meritis docet rependi, aut malis affirmat arceri. Remoto ergo obscurarum turbine questionum, ad reuelate nos gratie latitudinem conferamus; dicamusque cum Apostolo, Quoniam Deus uult omnes homines saluos fieri, et in agnitionem ueritatis uenire : et iterum dicamus cum Apostolo, Qui est saluator omnium, maxime fidelium . Et audiamus Dominum dicentem Apostolis suis, Euntes ergo docete omnes gentes, baptizantes eos in nomine Patris et Filii et Spiritus sancti, docentes eos [1 1Kb] quecumque mandaui uobis . Audiamus quoque ad Abraham promissionem Dei dicentis, In semine tuo benedicentur omnes tribus terre . Et si filii promissionis sumus, non hesitemus diffidentia, sed cum patre nostro Abraham demus gloriam Deo, et plenissime credamus, quoniam quod promisit, potens est et facere . Audiamus Dauid prophetantem, Commemorabuntur, et conuertentur ad Dominum uniuersi fines terre, et adorabunt in conspectu eius omnes patrie gentium : et alibi, Benedicentur in ipso omnes tribus terre, omnes gentes magnificabunt eum : et alibi, Omnes gentes quascumque fecisti, uenient, et adorabunt coram te, Domine, et glorificabunt nomen tuum . Que promissiones, quia uerissime sunt, nec possunt ex ulla parte nutare, in his implentur qui salui fiunt per uniuersos fines terre: quoniam quod promisit potens est et facere. Hec ergo est illa totius humani generis assumptio, hec filiorum Dei adoptio, hec gentium plenitudo, prescita et predestinata in Christo ante constitutionem mundi. Hec est Ierusalem que ab initio usque in finem lapidibus uiuis et electis edificatur , ut ciuitas fundata in ipso angulari lapide Christo Iesu, in quo omnis edificatio constructa, crescit in templum sanctum in Domino . De his lapidibus nichil eiicitur, nichil minuitur, nichil rapitur. ueritas enim dicit, Omne quod dat mihi Pater, ad me ueniet; et eum qui uenerit ad me, non eiiciam foras : et iterum, Non creditis, quia non estis de ouibus meis: oues mee uocem meam audiunt, et ego noui illas, et sequuntur me, et ego uitam eternam do illis; et non peribunt in eternum, nec quisquam rapiet eas de manu mea . Omnium ergo hominum cura est Deo: et nemo est quem non aut euangelica predicatio, aut legis testificatio, aut ipsa etiam natura conueniat. Sed infidelitatem hominum, ipsis adscribamus hominibus: fidem autem hominum, donum Dei esse fateamur, sine cuius gratia nemo currit ad gratiam. Et cum ducentis quatuordecim sacerdotibus, quorum constitutionem contra inimicos gratie Dei totus mundus amplexus est, ueraci professione, quemadmodum ipsorum habet sermo, dicamus: Gratia Dei per Iesum Christum Dominum, non solum ad cognoscendam, uerum etiam ad faciendam iustitiam nos per actus singulos adiuuari; ita ut sine illa nichil uere sancteque pietatis habere, cogitare, dicere, agere ualeamus . Neque hec dona ita ex Deo esse opinemur, ut quia ipse nature nostre auctor  est, per conditionem iam hec contulisse uideatur. Quia dedit quidem ab initio hanc homini facultatem: sed omnes eam in illo amisimus, in quo omnes peccauimus. Unde alia creatione alioque principio renouari egemus in Christo: in quo sumus noua creatura nouumque figmentum; et per quem nobis, nullis bonis, et multis malis meritis precedentibus, donatur ut simus ex uasis ire, uasa misericordie.

OBI. IX. Quod non pro totius mundi redemptione Saluator sit crucifixus.

RESP. Nullus omnino est ex omnibus hominibus, cuius natura in Christo Domino nostro suscepta non fuerit: quamuis ille natus sit in similitudine carnis peccati , omnis autem homo nascatur in carne peccati. Deus ergo Dei Filius mortalitatis humane particeps factus absque peccato, hoc peccatoribus et mortalibus contulit, ut qui natiuitatis eius consortes fuissent, uinculum peccati et mortis euaderent. Sicut itaque non sufficit hominum renouationi, natum esse hominem Iesum Christum, nisi in ipso eodem, de quo ipse ortus est, Spiritu renascantur: sic non sufficit hominum redemptioni, crucifixum esse Dominum Christum, nisi commoriantur ei et consepeliantur in Baptismo. Alioquin nato Saluatore in carne substantie nostre, et crucifixo pro omnibus nobis, non fuerat necessarium ut renasceremur, et similitudini mortis eius complantaremur. Sed cum sine hoc Sacramento nemo hominum consequatur uitam eternam; non est saluatus cruce Christi, qui non est crucifixus in Christo. Non est autem crucifixus in Christo, qui non est membrum corporis Christi; nec est membrum corporis Christi [1 1Kb] , qui non per aquam et Spiritum sanctum induit Christum. Qui ideo in infirmitate nostra communionem subiit mortis, ut nos in uirtute eius haberemus consortium resurrectionis. Cum itaque rectissime dicatur Saluator pro totius mundi redemptione crucifixus, propter ueram humane nature susceptionem, et propter communem in primo homine omnium perditionem: potest tamen dici pro his tantum crucifixus, quibus mors ipsius profuit. Dicit enim Euangelista, Quia iehsu moriturus erat pro gente; et non tantum pro gente, sed etiam ut filios Dei dispersos congregaret in unum . In sua enim uenit, et sui eum non receperunt. Quotquot autem receperunt eum, dedit eis potestatem filios Dei fieri: qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt. Diuersa ergo ab istis sors eorum est, qui inter illos censentur, de quibus dicitur, Mundus eum non cognouit [2 1Kb] . Ut possit secundum hoc dici redemptor mundi: dedit pro mundo sanguinem suum, et mundus redimi noluit; quia lucem tenebre non receperunt, et tenebre receperunt, quibus dicit Apostolus, Fuistis aliquando tenebre, nunc autem lux in Domino . Ipse uero Dominus iehsu, qui dixit se uenisse querere et saluare quod perierat : Non ueni, inquit, nisi ad oues que perierant domus Isrel . Sed que sint iste oues domus Isrel, apostolus Paulus exponat, dicens: Non omnes qui ex Isrel, hi sunt Isrel; neque quia sunt semen Abrahe, omnes filii, sed in Isaac uocabitur tibi semen: id est, non qui filii carnis, hi filii Dei; sed qui filii promissionis, estimantur in semine . In istis ergo sunt illi, de quibus dictum supra memorauimus: Quia iehsu moriturus erat pro gente; et non tantum pro gente, sed etiam ut filios Dei dispersos congregaret in unum. Quia non solum ex Iudeis, sed etiam ex gentibus, per eum qui uocat que non sunt, tanquam que sunt, et qui dispersos Isrel congregat, filii Dei filii promissionis in unam Ecclesiam congregantur: ut impleatur quod promissum est Abrahe, cui dictum est,  quod in semine eius benedicende essent omnes tribus terre .

OBI. X. Quod quibusdam Euangelii predicatio a Domino subtrahatur, ne percepta Euangelii predicatione saluentur.

RESP. Si probari potest, quod ex quo Euangelium predicatur, nemo prorsus fuerit, cui christiana gratia annuntiata non fuerit; non recte dicitur tacitum, quod ostenditur predicatum. Si autem aliquo modo [1 1Kb] inueniuntur homines, quibus Euangelium non fuerit predicatum; non potest dici sine iudicio Dei factum: quod nefas est ideo reprehendi, quia non potest comprehendi.

OBI. XI. Quod per potentiam Deus homines ad peccata compellat.

RESP. Nullus catholicorum dixit aut dicit, quod Deus homines pie recteque uiuentes, per potentiam in peccata compellat, et innocentie humane potestas diuina uim faciat, ut eam a proposito bone conuersationis excutiat. Non sunt Dei opera ista, sed diaboli; cuius gaudium est ruina sanctorum: sed alleuat Dominus omnes qui corruunt, et erigit omnes elisos ; quibus dat penitentiam, ut resipiscant a diaboli laqueis, a quo captiui tenebantur ad ipsius uoluntatem . Cum uero aliquos a Deo aut traditos desideriis suis , aut obduratos legimus, aut relictos; magnis peccatis suis hoc ipsos meruisse profitemur: quia talia eorum crimina precesserunt, ut ipsi sibi penas debuerint [2 1Kb] , que eis etiam supplicium uerterent in reatum. Atque ita nec de iudicio Dei querimur, quo deserit meritos deseri; et misericordie eius gratias agimus, qua liberat non meritos liberari.

OBI. XII. Quod quibusdam uocatis, et pie iusteque uiuentibus obedientia subtrahatur, ut obedire desistant.

RESP. Si Deus hominem sibi obedientem a pietate deturbat, et bene currentem cadere facit; ergo pro bonis mala retribuit, et iniuste punit, quod ut fiat impellit. Quid tam peruersum, quid tam insanum dici aut cogitari potest? Sed in talem sensum trahuntur, qui putant in omnibus hoc esse prescientiam Dei, quod et uoluntatem: cum uoluntas eius nunquam uelit nisi bona; prescientia autem et bona nouerit et mala: sed bona, que aut ipse faciat, aut etiam ut nos faciamus, impertit [3 1Kb] ; mala autem, que omnino ipse non fecit, neque fieri suasit, aut impulit. uires itaque obedientie non ideo cuiquam subtraxit, quia eum non predestinauit: sed ideo eum non predestinauit, quia recessurum ab ipsa obedientia esse preuidit.

OBI. XIII. Quod quidam homines non ad hoc a Deo creati sunt, ut uitam adipiscerentur eternam; sed ut habitum tantummodo seculi presentis ornarent, et ad utilitatem nascerentur aliorum.

RESP. Uniuersos homines non ignoramus a Deo singillatim creari, et de hac uniuersitate alios damnandos cum diabolo, alios regnaturos esse cum Christo. Quod ergo etiam hi creantur, qui eterne uite participes non erunt, nulla est culpa Creatoris, qui nature auctor est, non uitii quod natura contraxit. Ornari autem etiam talium conditione mundi huius uarietatem, quis non intelligat, qui uideat studiis et operibus quorumdam impiorum tot commoda uite presentis instructa in inuentione artium, in exstructione urbium, in constitutione legum, in confederatione populorum? Quod si queritur, an de istis, quos a uera religione impius error auertit, aliquid boni profectibus sanctorum et incrementis Ecclesie prouidentia diuina contulerit: inspiciatur primum ipsa crux Christi, in qua magno scelere Iudeorum misericors uoluntas Dei, ut pro redemptione nostra unicus Filius  eius occideretur, impleta est. Inspiciatur Apostolorum gloriosa tolerantia, inter persequentium fremitus unianimi [1 1Kb] ad Deum uoce clamantium: Conuenerunt enim uere in ciuitate ista, aduersus sanctum puerum tuum Iesum, quem unxisti, Herodes et Pontius Pilatus, cum gentibus et populis Isrel, ut facerent que manus tua et consilium predestinauit fieri . Inspiciantur denique innumerabilium martyrum palme, quibus de crudelissima infidelium seuitia felix est collata uictoria. Audiatur etiam Apostolus Ecclesiam Dei ad perseuerantiam pietatis instituens. In nullo, inquit, terreamini ab aduersariis, que est illis causa perditionis, uobis autem salutis, et hoc a Deo. uobis enim donatum est pro Christo non solum ut in eum credatis, sed etiam ut pro illo patiamini . De illis quoque erroribus consulens nobis Dei bonitas sentiatur, quos Deus in Ecclesia contra Ecclesiam permisit exsurgere: non utique eos creans aut fouens, sed per ipsos diligentiam filiorum suorum ad inquisitionem et custodiam ueritatis exercens; dicente Apostolo, Oportet hereses esse, ut probati manifesti fiant in uobis . Quis autem respiciens ad tenebras impiorum, et ad illuminationem filiorum, non ad gratias agendas Deo, ex ipsa fiat collatione feruentior; et in ruina pereuntium discat, in que mala per liberum arbitrium rueret, nisi ei per Dominum nostrum Iesum Christum Dei gratia subueniret?

OBI. XIu. Quod qui euangelice predicationi non credunt, ex Dei predestinatione non credant: et quod Deus ita definierit, ut quicumque non credunt, ex ipsius constitutione non credant.

RESP. Infidelitas non credentium Euangelio nequaquam ex Dei predestinatione generatur. Bonorum enim Deus auctor est, non malorum. Predestinatio igitur Dei semper in bono est, aut ad retributionem iustitie, aut ad donationem pertinens gratie. Uniuerse enim uie Domini misericordia et ueritas . Proinde infidelitas non credentium, non ad constitutionem Dei, sed ad prescientiam referenda est. Que non ideo necessitatem non credendi intulit, quia falli de ea, que futura erat, infidelitate non potuit. Fides autem et caritatis opera, atque in eis usque in finem perseuerantia, quia homini per Dei gratiam conferuntur, recte et ipsa, et que eis retribuenda sunt, predestinata dicuntur, ex auctoritate Apostoli, qui ait; Gratia Dei salui facti estis per fidem; et hoc non ex uobis, sed Dei donum est: non ex operibus, ne forte quis extollatur. Ipsius enim sumus figmentum, creati in operibus bonis, que preparauit Deus, ut in illis ambulemus . Tam ergo in errore est, qui infidelitatem impiorum ad Dei constitutionem refert; quam qui fidei iustitieque sanctorum, non Deum profitetur auctorem. Qui enim quod acceperat perdidit, non inde id recipit unde perdidit; sed ab illo recipit quod habeat, a quo quod amisit acceperat.

OBI. Xu. Quod idem sit prescientia, quod predestinatio.

RESP. Qui prescientiam Dei in nullo ab ipsius predestinatione discernit, quod tribuendum est Deo de bonis, hoc ei etiam de malis conatur adscribere. Sed cum bona ad largitorem cooperatoremque eorum Deum, mala autem ad uoluntariam rationalis creature nequitiam referenda sint: dubium non est, sine ulla temporali differentia Deum et prescisse simul, et predestinasse, que ipso erant auctore facienda, uel que malis meritis iusto erant iudicio retribuenda; prescisse autem tantummodo, non etiam predestinasse, que non ex ipso erant causam operationis habitura. Potest itaque sine predestinatione esse prescientia: predestinatio autem sine prescientia esse non potest.

 Quamuis ergo ad omnes obiectiones seu  querule imperitie, seu fallacis inuidie, planissime ac plenissime, quantum Dominus dedit, existimem esse responsum: professionem tamen sensus nostri etiam in breuia coarctemus; ut sub paucorum uerborum simplicitate magis magisque appareat, nos quod de supra scriptis capitulis intelligimus, nulla circumloquendi arte pretexere, sed absolute ac libere et praua respuere, et consensum probabilibus non negare.

I. Quisquis igitur ex predestinatione Dei, uelut fatali necessitate, homines in peccata compulsos cogi dicit in mortem, non est catholicus. Nullo enim modo predestinatio Dei iniquos facit, neque cuiusquam omnino est causa peccati.

II. Item, qui dicit quod ab his qui non sunt predestinati ad uitam, non auferat percepta Baptismi gratia originale peccatum, non est catholicus. Sacramentum enim Baptismatis, quo omnia prorsus peccata delentur, etiam in eis uerum est, qui non sunt in ueritate mansuri, et ob hoc ad uitam ueram non sunt predestinati.

III. Item, qui dicit quod non predestinati ad uitam, etiamsi fuerint in Christo per Baptismum regenerati, et pie iusteque uixerint, nichil eis prosit, sed tamdiu reseruentur, donec ruant; nec ante eos ex hac uita, quam hoc eis contingat, auferri, tanquam ad constitutionem Dei talium hominum ruina referenda sit: non est catholicus. Quia non ideo Deus tempus etatis cuiquam prolongauit, ut diu uiuendo corrueret, et a fide recta in sua longeuitate deficeret: cum inter beneficia Dei numeranda sit ipsa longeuitas, qua homo melior debuit esse, non peior.

Iu. Item, qui dicit quod non omnes uocentur ad gratiam, si de his loquitur quibus Christus annuntiatus non est, non potest reprehendi. Quia scimus quidem in omnes fines terre Euangelium destinatum; sed non putamus iam in omnibus terre finibus predicatum: nec possumus dicere quod ibi sit gratie uocatio, ubi matris Ecclesie adhuc nulla est regeneratio.

u. Item, qui dicit quod qui uocati sunt, non equaliter uocati sunt, sed alii ut crederent, alii ut non crederent, quasi cuiquam uocatio causa fuerit non credendi; non recte dicit. Quamuis enim fides non sit nisi ex Dei dono, et hominis uoluntate; infidelitas tamen non est nisi ex sola hominis uoluntate.

uI. Item, qui dicit quod liberum arbitrium in homine nichil sit, sed siue ad bonum siue ad malum predestinatio Dei in hominibus operetur; non est catholicus. Arbitrium enim hominis gratia Dei non abolet, sed adolet; et ab errore in uiam reuocat ac reducit: ut quod sua libertate erat prauum, Spiritu Dei agente sit rectum. Predestinatio quoque Dei semper in bono est: que peccatum, sola hominis uoluntate commissum, aut remittendum nouit cum laude misericordie, aut plectendum cum laude iustitie.

uII. Item, qui dicit quod Deus quibusdam filiis suis quos regenerauit in Christo, quibus fidem, spem, dilectionem dedit, ob hoc non dederit perseuerantiam, quia non sunt a massa perditionis prescientia Dei et predestinatione discreti: si hoc uult firmare, quod Deus huiusmodi homines in bonis que donauerat noluerit permanere, et ipse eis causa auersionis exstiterit; contra iustitiam Dei sentit. Quamuis enim omnipotentia Dei potuerit uires standi prebere lapsuris; gratia tamen eius non prius eos deseruit, quam ab eis desereretur. Et quia hoc ipsos uoluntaria facturos defectione preuidit, ideo in predestinationis electione illos non habuit.

uIII. Item, qui dicit quod non omnes homines uelit-Deus saluos fieri, sed certum numerum predestinatorum; durius loquitur, quam loquendum est, de altitudine inscrutabilis gratie Dei: qui et omnes uult saluos fieri, atque in agnitionem ueritatis uenire ; et uoluntatis sue propositum in eis implet, quos prescitos predestinauit, predestinatos uocauit, uocatos iustificauit, iustificatos glorificauit : nichil amittens de plenitudine gentium, et de omni semiue Isrel, cui preparatum est in Christo regnum eternum ante constitutionem mundi . Ex toto enim mundo totus mundus eligitur, et ex omnibus hominibus omnes homines adoptantur. Nec potest ullo modo per infidelitatem atque inobedientiam multorum, Dei promissio uacillare, dicentis ad Abraham, In semine tuo benedicentur omnes gentes . Quod autem promisit Deus, potens est et facere : ut et qui saluantur, ideo salui sint, quia illos uoluit Deus saluos fieri; et qui pereunt, ideo pereant, quia perire meruerunt.

IX. Item, qui dicit quod non pro totius mundi redemptione Saluator sit crucifixus, non ad sacramenti uirtutem, sed ad infidelium respicit partem: cum sanguis Domini nostri Iesu Christi pretium totius mundi sit; a quo pretio extranei sunt, qui aut delectati captiuitate, redimi noluerunt, aut post redemptionem ad eamdem sunt seruitutem reuersi. Non autem excidit uerbum Domini, neque euacuata est mundi redemptio. Quia etsi non cognouit mundus Deum in uasis ire, cognouit tamen mundus Deum in uasis misericordie: que Deus nullis eorum bonis meritis precedentibus, eruit de potestate tenebrarum, et transtulit in regnum Filii dilectionis sue .

X. Item, qui dicit quod quibusdam Euangelii predicatio a Domino subtrahatur, ne percepta Euangelii predicatione saluentur; potest obiectionis inuidiam declinare patrocinio ipsius Saluatoris, qui apud quosdam, quos ait fuisse credituros, si mirabilium eius signa uidissent , noluit operari; et quibusdam populis uetuit Apostolos euangelizare ; et nunc aliquas adhuc gentes patitur extra gratiam suam degere: cum tamen constantissima fide perceptum habeamus, in omnes mundi partes Ecclesiam dilatandam ; nec ante esse hoc seculum finiendum, quam in uniuersos fines terre Euangelium dirigatur, et omnis lingua confiteatur quoniam iehsu in gloria Dei Patris est .

XI. Item, qui dicit quod per potentiam Deus homines in peccata compellat, merito reprehenditur. Nec enim Deus, qui iustitie et bonitatis auctor est, et cuius omnia statuta et mandata contra peccatum sunt, quemquam ad peccandum cogere, et ab innocentia in facinora precipitare credendus est. Si qui autem tam profunde impietatis sunt, ut extra remedium correctionis habeantur; non a Deo incrementa iniquitatis accipiunt, sed per semetipsos deteriores fiunt: quia relinqui a Deo, et sibi ac deceptoribus suis tradi propter precedentia peccata meruerunt, ut eis peccatum sit ipsa etiam pena peccati.

XII. Item, qui dicit quod quibusdam uocatis, et pie iusteque uiuentibus, obedientia subtrahatur, ut obedire desistant; male opinatur de bonitate Dei atque iustitia, ut uideatur ad impietatem pios cogere, et innocentiam bonis adimere: cum ipse sit pietatis atque innocentie et largitor et custos. Qui ergo Deo adheret, Spiritu Dei agitur: qui autem a Deo recedit, propria uoluntate obedire desistit.

XIII. Item, qui dicit quod quidam homines non ad hoc a Deo creati sunt, ut uitam adipiscerentur eternam, sed ut habitum tantummodo seculi presentis ornarent, et ad utilitatem nascerentur aliorum; melius loqueretur dicens, quod Deus, qui creator est omnium, non frustra etiam eos condat, quos preuidit uite eterne participes non futuros: quia etiam in malis hominibus bonum Dei opus est ipsa natura, et laudabilis est in impiorum damnatione iustitia. Non potest autem merito reprehendi, qui dicit, quod etiam talium conditione mundus ornetur; et quod hi,  qui sibi sua iniquitate nocituri sunt, ad utilitatem nascantur aliorum. Neque enim quamlibet innumerabilis multitudo impiorum indecora est mundo, aut inutilis Dei regno: cum etiam per ipsorum ueniat propaginem regeneranda generatio, et in eis tolerandis ac diligendis populus Dei fiat illustrior; discens [1 1Kb] bonitatem et patientiam ab illo, qui pluit super iustos et iniustos, et solem suum oriri facit super bonos et malos .

XIu. Item, qui dicit quod qui euangelice predicationi non credunt, ex Dei predestinatione non credant; et quod Deus ita definierit, ut quicumque non credunt, ex ipsius constitutione non credant; non est catholicus. Sicut enim fides, que per dilectionem operatur, Dei donum est; ita infidelitas constitutio  Dei non est. Quia Deus penas criminum nouit ordinare, non crimina; non consequens est ut quod non remiserit, ipse commiserit. Predestinatus itaque uiuit ex fide sibi donata: non predestinatus perit infidelitate uoluntaria, non coacta.

Xu. Item, qui dicit quod idem sit prescientia quod predestinatio, in bonis sine dubio operibus nostris duo ista permiscet. Que enim ex Dei munere habemus, et que prescita dicuntur, non possunt non esse predestinata: et que predestinata appellantur, non possunt non esse prescita. In malis autem operibus nostris sola prescientia Dei intelligenda est. Quia sicut presciuit et predestinauit que ipse facit, et ut faceremus dedit; ita presciuit tantum, non etiam predestinauit, que nec ipse fecit, nec ut faceremus exegit.






PROSPERI AQUITANI PRO AUGUSTINI DOCTRINA RESPONSIONES AD CAPITULA OBIECTIONUM uINCENTIANARUM. [* 1Kb] . Liber unus.

 PRAEFATIO. Quidam christiane ac fraterne caritatis obliti, in tantum existimationem nostram quoquo modo student ledere, ut suam se euertere nocendi cupiditate non uideant. Contexunt enim, et qualibus possunt sententiis comprehendunt ineptissimarum quarumdam blasphemiarum prodigiosa mendacia; eaque ostendenda et ingerenda multis publice priuatimque circumferunt; asserentes talia in nostro sensu esse, qualia diabolico continentur indiculo: que falso in nos ad excitandam inuidiam iactitari facile et sufficienter subscriptione unius probaremus anathematis; nisi malignitas eorum, qui se grauari putant, si de nobis bene sentiatur, ipsam subscriptionis nostre breuitatem suspectam esset habitura. Unde ne huius querele inueniretur occasio, necessarium conueniensque credidimus, ut siue ad calumniantium animos mitigandos, siue ad eos quorum auribus tale aliquid insonuit instruendos, quantum adiuuante Domino fieri potuerit, plene dilucideque pandamus, quid de peruersis definitionibus iudicemus. Propositis igitur singillatim sedecim capitulis, sub unoquoque eorum, sensus nostri et fidei quam contra Pelagianos ex apostolice Sedis auctoritate defendimus, uerba ponemus: ut qui paululum se ad legenda hec dignati fuerint occupare, euidenter agnoscant, impiarum profanarumque opinionum nullum cordibus nostris inhesisse uestigium; et blasphemias quas perspexerint nostra professione damnari, in earumdem repertoribus censeant debere puniri.

OBIECTIO PRIMA. Quia Dominus noster iehsu Christus non pro omnium hominum salute et redemptione sit passus.

 RESPONSIO. Contra uulnus originalis peccati quo in Adam omnium hominum corrupta et mortificata natura est, et unde omnium concupiscentiarum morbus inoleuit, uerum et potens ac singulare remedium est mors Filii Dei Domini nostri Iesu Christi: qui liber a mortis debito, et solus absque peccato, pro peccatoribus et debitoribus mortis [1 1Kb] est mortuus. Quod ergo ad magnitudinem et potentiam pretii, et quod ad unam pertinet causam generis humani, sanguis Christi redemptio est totius mundi. Sed qui hoc seculum sine fide Christi et sine regnerationis Sacramento pertranseunt, redemptionis alieni sunt. Cum itaque propter unam omnium naturam, et unam omnium causam a Domino nostro in ueritate susceptam, recte omnes dicantur redempti, et tamen non omnes a captiuitate sint eruti; redemptionis proprietas haud dubie penes illos est, de quibus princeps mundi missus est foras, et iam non uasa diaboli, sed membra sunt Christi. Cuius mors non ita impensa est humano generi, ut ad redemptionem eius etiam qui regnerandi non erant pertinerent: sed ita, ut quod per unicum exemplum gestum est pro uniuersis, per singulare sacramentum celebraretur in singulis. Poculum quippe immortalitatis, quod confectum est de infirmitate nostra et uirtute diuina, habet quidem in se ut omnibus prosit; sed si non bibitur, non medetur.

OBI. II. Quia Deus nolit omnes saluare, etiamsi omnes saluari uelint.

RESP. Cum ueritas dicat, Si uos cum sitis mali, nostis bona data dare filiis uestris, quanto magis Pater uester celestis dabit bona petentibus se ? qui fieri potest, ut Deus, qui etiam illos saluat, de quibus dici non potest quod saluari uelint, nolit aliquos saluare, etiamsi saluari uelint; nisi alique cause existant, de quibus, quamuis sint nobis incognoscibiles, ille tamen bene iudicat, de quo dici non potest, aliter eum quidquam facere debuisse, quam fecerit? Remota ergo hac discretione, quam diuina scientia intra secretum iustitie sue continet, sincerissime credendum atque profitendum est, Deum uelle ut omnes homines salui fiant. Siquidem Apostolus, cuius  ista sententia est, sollicitissime precipit, quod in omnibus Ecclesiis piissime custoditur, ut Deo pro omnibus hominibus supplicetur : ex quibus quod multi pereunt, pereuntium est meritum; quod multi saluantur, saluantis est donum. Ut enim reus damnetur, inculpabilis Dei iustitia est: ut autem reus iustificetur, ineffabilis Dei gratia est.

OBI. III. Quia Deus maiorem partem generis humani ad hoc creet, ut illam perdat in eternum.

RESP. Omnium quidem hominum creator est Deus: sed nemo ab eo ideo creatus est, ut periret. Quia alia est causa nascendi, et alia est causa pereundi. Ut enim nascantur homines, Conditoris est beneficium: ut autem pereant, preuaricatoris est meritum. In Adam quippe, in quo omnium hominum preformata natura est, omnes peccauerunt; eademque sententia, quam ille excepit, obstricti sunt. Neque ab hoc uinculo, etiamsi propriis peccatis careant, resoluuntur, nisi in Sacramento mortis et resurrectionis Christi per Spiritum sanctum renascantur. Nimis ergo impius et indoctus est, qui uitium nature non discernit ab auctore nature: a quo prorsus alienum est, quidquid in unoquoque damnandum est. Creat enim homines, ut sint homines: nec multiplicandis generationum successionibus opificium suum subtrahit, secundum consilium bone uoluntatis sue reparaturus in multis quod ipse fecit, puniturus in multis quod ipse non fecit. Sicut enim per inobedientiam unius hominis peccatores constituti sunt multi; ita et per unius hominis obedientiam iusti constituuntur multi .

OBI. Iu. Quia maior pars generis humani ad hoc creetur a Deo, ut non Dei, sed diaboli faciat uoluntatem.

RESP. Insanum omnino et contra rationem est, dicere, uoluntatem Dei ex Dei uoluntate non fieri; et damnatorem diaboli eiusque famulorum, uelle ut diabolo seruiatur. Sed hoc Catholicis Pelagiani consequenter se obiicere existimant, qui Ade peccatum transiisse in omnes diffitentur: quoniam si primam natiuitatem originalis culpa non obliget, non sint obnoxii diabolo paruuli; nec indigeant erui de potestate tenebrarum, qui nunquam a suo auctore discesserint. Nos autem, qui omnes in Adam periisse profitemur , nec ideo dicimus creari quemquam hominem, ut diaboli faciat uoluntatem; et agnoscimus omnem hominem non redemptum, diaboli esse captiuum. Preuaricatio enim hominum disposite a seculis creationis ordinem turbare non potuit, et merito creatura peccatrix penalem dominationem illius patitur, cui, relicto uero Domino, sponte se uendidit. Hec quippe seruitus non institutio est Dei, sed iudicium; quo fraus deceptoris diaboli facta est decepto et male credulo homini pena peccati. De qua nemo eruitur, nisi per mediatorem Dei et hominum hominem Christum Iesum; cuius gratuita gratia et multorum malis meritis non tribuitur, et nullorum bonis meritis preuenitur.

OBI. u. Quia peccatorum nostrorum auctor sit Deus, eo quod malam faciat uoluntatem hominum plasmet substantiam que naturali motu nichil possit nisi peccare.

RESP. Huius quoque obiectionis uanitas de illa procedit schola, in qua natura humana immunis a peccato Ade, et illesa defenditur; ut quia omnes homines preuaricationis reos et damnationi obnoxios nasci, periturosque nisi in Christo renascantur asserimus, eumdem uideamur dicere auctorem culpe, quem profitemur conditorem esse nature. Quod nos a sensu nostro penitus abdicamius, qui Deum iustum et bonum sic humane substantie et interiorum exteriorumque sensuum nouimus creatorem, ut prorsus ab illo sit quidquid pertinet ad naturam, et prorsus ab illo non sit quidquid contra naturam est. Peccatum autem contra naturam est, de quo mors et omnia que sunt mortis oriuntur. Quibus malis tunc se homo  induit, quando illum fide obedientiaque priuatum, in suas promissiones diabolus a Dei lege traduxit, omniaque sibi posteritatis eius germina, per conditionem deprauate stirpis, obstrinxit. Unde si qua in Christo noua creatura est, libera fit a diabolo, et subiicitur Deo, reformata a deformitate sua ad imaginem eius qui creauit eam. Quod nisi fiat, remanet in illo in quo omnes moriuntur, non habens sortem in eo in quo omnes uiuificabuntur. Non igitur cuiusquam peccati auctor Deus, sed nature creator est. Que cum potestatem habuerit non delinquendi, sponte deliquit, et deceptori suo propria uoluntate se subdidit. Nec naturali, sed captiuo motu uersatur in uitio, donec moriatur peccato et uiuat Deo: quod sine gratia Dei facere non potest; quia libertatem quam libertate perdidit, nisi Christo liberante non recipit. Non est enim aliud nomen sub celo datum hominibus, in quo oporteat saluos fieri .

OBI. uI. Quia Deus tale in hominibus plasmet arbitrium, quale est demonum, quod proprio motu nichil aliud possit uelle, nisi malum.

RESP. Totus quidem mundus, sicut ait Ioannes apostolus, in maligno positus est : et multorum hominum talis est malitia, qualis et demonum. Qualibus dicebat Dominus, Progenies uiperarum, quomodo potestis bona loqui, cum sitis mali ? et, uos de diabolo patre nati estis, et concupiscentias patris uestri facere uultis . Sed hoc inter malos homines distat et demones, quod hominibus etiam ualde malis superest, si Deus misereatur, reconciliatio: damonibus autem nulla est in eternum seruata conuersio. Sicut ergo preuaricatoribus angelis non Deus indidit illam, que in ueritate non stetit, uoluntatem: ita nec hominibus hunc affectum, quo diabolum imitarentur, inseruit. Mendax enim de proprio loquitur; et liber a mendacio non erit, nisi eum ueritas liberauerit .

OBI. uII. Quia hec sit uoluntas Dei, ut magna pars Christianorum salua esse nec uelit, nec possit.

RESP. Si de his hoc dicitur, qui pietatem christiane conuersationis et fidei deserentes, in profanos errores, aut in damnabiles mores irreuocabiliter transierunt; non dubium est quod talem uoluntatem habentes salui esse nolunt; et quamdiu salui esse nolunt, salui esse non possunt. Sed nullo modo credendum est, huiusmodi homines in hanc desperationem ex Dei uoluntate cecidisse; cum potius alleuet Dominus omnes qui corruunt, et erigat omnes elisos . Nemo enim nisi illius gratia erigitur, nemo nisi illius gratia stabilitur. Dei ergo uoluntas est ut in bona uoluntate maneatur: qui et priusquam deseratur, neminem deserit; et multos desertores sepe conuertit.

OBI. uIII. Quia nolit Deus ut omnes Catholici in fide catholica perseuerent, sed uelit ut magna exinde pars apostatet.

RESP. Non est dissimilis blasphemie huius impietas, a precedente sententia: quod ergo ad illam, hoc etiam ad istam, que in nullo est diuersa, responsum sit.

OBI. IX. Quia uelit Deus ut magna pars sanctorum a sanctitatis proposito ruat.

RESP. Nec huius definitionis insania aliud sonat, quam gemina obiectio prelocuta est. Unde mirandum est, obiicientem tertio repetiisse, quod semel dixisse suffecerat: sed, ut res est, numerum criminationis augere uoluit, quia sensum uariare non potuit

OBI. X. Quia adulteria et corruptele uirginum sacrarum ideo contingant, quia illas Deus ad hoc predestinauit ut caderent.

RESP. Detestanda et abominanda opinio, que Deum cuiusquam male uoluntatis aut male actionis credit auctorem; cuius predestinatio nunquam extra bonitatem, nunquam extra iustitiam est: uniuerse enim uie Domini misericordia et ueritas .  Adulteria igitur maritatarum [1 1Kb] , et corruptelas uirginum non instituere nouit sancta diuinitas, sed damnare; nec disponere, sed punire. Que mala homines cum admittunt, suis concupiscentiis et cupiditatibus seruiunt, quas ab illa prima uoluntarie preuaricationis labe traxerunt: cum autem declinant a malo, et faciunt bonum, a Domino gressus hominis diriguntur, et uiam eius uolet . Propter quod dicit Apostolus: Oramus autem ad Deum, ut nichil mali faciatis; non ut nos probati appareamus, sed ut uos quod bonum est faciatis . Non ergo casus ruentium, nec malignitatem iniquorum, neque cupiditates peccantium predestinatio Dei aut excitauit, aut suasit, aut impulit: sed plane predestinauit iudicium suum, quo unicuique retributurus est prout gessit, siue bonum, siue malum. Quod iudicium futurum omnino non esset, si homines Dei uoluntate peccarent. Erit autem manifestissime: et omnis homo quem discretio diuine scientie in sinistra constituerit parte, damnabitur; quia non Dei, sed suam exsecutus est uoluntatem.

OBI. XI. Quia quando incestant patres filias, et matres filios, uel quando serui dominos occidunt, ideo fiat, quia ita Deus predestinauit, ut fieret.

RESP. Si diabolo obiiceretur, quod talium facinorum ipse auctor, ipse esset incentor, puto quod aliqua ratione exonerare se hac posset inuidia, et talium scelerum patratores de ipsorum uoluntate conuinceret; quia etsi delectatus est furore peccantum, probaret tamen se non intulisse uim criminum. Qua ergo insipientia, quaue dementia definitur, ad Dei referendum esse consilium, quod nec diabolo in totum adscribi potest, qui in peccantum flagitiis illecebrarum adiutor, non uoluntatum credendus est esse generator? Nihil ergo talium negotiorum Deus predestinauit ut fieret: nec illam animam nequiter turpiterque uicturam, ad hoc ut taliter uiueret, preparauit; sed talem futuram non ignorauit, et de tali iuste se iudicaturum esse presciuit. Atque ita ad predestinationem eius nichil aliud referri potest, nisi quod aut ad debitam iustitie retributionem, aut ad indebitam pertinet gratie largitatem.

OBI. XII. Quia Dei predestinatione efficiantur de filiis Dei filii diaboli, et de templo sancti Spiritus templa demonum, et de membris Christi membra meretricis.

RESP. Predestinatio Dei, etsi apud nos, dum in presentis uite periculis uersamur, incerta est; apud illum tamen, qui fecit que futura sunt, incommutabilis permanet. Nec que illuminauit, obcecat; nec que edificauit, destruit; nec que plantauit, euellit. Sine penitentia enim sunt dona et uocatio Dei : et firmum fundamentum Dei stat, habens signaculum hoc; cognouit Dominus qui sunt eius . Nullo igitur modo Dei predestinatio facit ut aliqui ex filiis Dei filii sint diaboli, aut ex templo sancti Spiritus templa sint demonum, aut ex membris Christi fiant membra meretricis: sed potius predestinatio facit ut ex filiis diaboli fiant filii Dei, et ex templo demonum templum sint Spiritus sancti, et ex membris meretricis membra sint Christi. Quia ipse alligat fortem, et uasa eius rapit , eruens ea de potestate tenebrarum, et transferens de contumelia in gloriam . Hi autem de quibus dicitur, Ex nobis exierunt, sed non fuerunt ex nobis; si enim fuissent ex nobis, mansissent utique nobiscum : uoluntate exierunt, uoluntate ceciderunt. Et quia presciti sunt casuri, non sunt predestinati. Essent autem predestinati, is essent reuersuri, et in sanctitate ac ueritate mansuri. Ac per hoc predestinatio Dei, multis est causa standi, nemini est causa labendi.

OBI. XIII. Quia omnes illi fideles et sancti, qui ad eternam mortem predestinati sunt, quando ad uomitum suum relabuntur, uitio quidem suo hoc facere  uidentur; sed ipsius uitii causa est diuina predestinatio, que illis latenter subtrahit bonas uoluntates.

RESP. Idem blasphemiarum spiritus perseuerat, et a precedentibus mendaciis subsequens impietas non recedit: quam prorsus uera ratio reprobat, et incunctanter sana doctrina condemnat. Quia omnibus quidem a fide ad infidelitatem, a sanctitate ad turpitudinem relapsis, et ante finem uite nulla emendatione purgatis, nichil aliud quam mors eterna debetur: sed nefas est Deo adscribere causas talium ruinarum, qui etsi ex eterna scientia precognitum habet quid uniuscuiusque meritis retributurus sit, nemini tamen per hoc quod falli non potest, aut necessitatem, aut uoluntatem intulit delinquendi. Si ergo a iustitia et pietate quis deficit, suo in preceps fertur arbitrio, sua concupiscentia trahitur, sua persuasione decipitur. Nihil ibi Pater, nichil Filius, nichil agit Spiritus sanctus; nec tali negotio quidquam diuine uoluntatis interuenit: cuius opere multo scimus, ne laberentur, retentos; nullos autem, ut laberentur, impulsos.

OBI. XIu. Quia magna pars illa Christianorum catholicorum, fidelium atque sanctorum, que ad ruinam et perditionem predestinata est, etiamsi petat a Deo sanctitatis perseuerantiam, non impetrabit: eo quod mutari non potest diuina predestinatio, que illos preordinauit, preparauit, preaptauit ut caderent.

RESP. Ad preuaricationem legis, ad neglectum religionis, ad corruptelam discipline, ad desertionem fidei, ad perpetrationem qualiscumque peccati, nulla omnino est predestinatio Dei: nec fieri potest ut per quem a talibus malis surgitur, per eum in talia decidatur. Si ergo in sanctitate uiuitur, si in uirtute proficitur, si in bonis studiis permanetur; manifestum munus est Dei, sine quo nullius boni operis fructus acquiritur: si autem ab iis receditur, et ad uitia ac peccata transitur; nichil ibi Deus male tentationis immittit, et recessurum non deserit antequam deserat; et facit plerumque, ne deserat, aut etiam, si discessit, ut redeat. Cur autem illum retineat, illum non retineat: nec possibile est comprehendere, nec licitum uestigare; cum scire sufficiat, et ab illo esse quod statur, et non ab illo esse quod ruitur.

OBI. Xu. Quia omnes illi fideles et sancti, qui ad eternam mortem predestinati sunt, posteaquam ceciderint, sic a Deo dispensentur, ne possint uel uelint per penitentiam liberari.

RESP. Non ueraciter, nec sapienter hoc dicitur. Qui enim a fide et sanctitate exciderunt, sicut uoluntate prolapsi sunt, ita uoluntate non surgunt, et dominatum concupiscentiarum, quibus succubuerunt, sponte patiuntur. Si qui autem captiuitatem suam gemunt, et iudicantes semetipsos, ad misericordiam Dei mutato corde confugiunt, non sine spiritu diuine uisitationis hec faciunt. Hec enim mutatio dextere Excelsi : qui innumeris lapsis dat penitentiam ut resipiscant a diaboli laqueis, a quo captiui tenebantur ad ipsius uoluntatem . Nemini autem Deus correctionis adimit uiam, nec quemquam boni possibilitate dispoliat. Quia qui se a Deo auertit, ipse et uelle quod bonum est, et posse sibi sustulit. Non est ergo consequens, sicut putant qui talia obiiciunt, ut Deus, quibus penitentiam non dederit, resipiscentiam abstulerit; et quos non leuarit, alliserit: cum aliud sit insontem in crimen egisse, quod alienum est a Deo; aliud criminoso ueniam non dedisse, quod de peccatoris est merito.

OBI. XuI. Quia magna pars illa fidelium atque sanctorum, que ad eternam mortem predestinata est, quando dicit Deo in oratione dominica, Fiat uoluntas tua ; nichil aliud quam contra se petat, id est, ut cadant et ruant; quia uoluntas Dei hec est, ut eterna morte pereant.

RESP. Non hoc ueritas dicit, quod hec sit uoluntas Dei, ut fideles et sancti a fide atque innocentia ruant, et pereant in eternum: sed ueritas dicit, Hec est uoluntas eius qui me misit Patris, ut omne quod dedit mihi, non perdam ex eo quidquam, sed resuscitem illud  in nouissimo die . Quod ergo Pater Filio dedit, Filius omnino non perdit. Idem enim dicit: Omne quod dat mihi Pater, uenit ad me, et non eiiciam foras . Quod si per generalitatem uocationis, et per abundantiam bonitatis Dei, etiam non perseueraturi perseueraturis admixti sunt; hi cum a pietate deficiunt, non ex Dei opere, sed ex sua uoluntate deficiunt; nec impelluntur ut cadant, nec eiiciuntur ut deserant: casuri tamen et recessuri, ab eo qui falli non potest, presciuntur. Quamdiu itaque in Oratione Dominica dicunt, Fiat uoluntas tua ; non hoc contra se petunt, quod Deus nullo modo ulla ratione facturus est, id est, ut cadant et ruant: ipsorum enim hoc nequitia, ipsorum est consummatura libertas. Sed plane illud contra se petunt,  quod diuine uoluntatis esse non dubium est; ut scilicet, cum uenerit Filius hominis in maiestate sua, et sederit super thronum glorie sue, congregentur ante eum omnes gentes, et separet eos ab inuicem, alios ad dexteram, alios statuens ad sinistram, et audiant eum dextri dicentem, uenite, benedicti Patris mei, possidete paratum uobis regnum a constitutione mundi: audiant et sinistri, Discedite a me, maledicti, in ignem eternum, quem parauit Pater meus diabolo et angelis eius . Igitur qui facturi non sunt uoluntatem Dei, et petunt ut fiat uoluntas Dei, in eo quod Dei uoluntate faciendum est, audiuntur, ut imitatores diaboli cum diabolo iudicentur. Qui enim uoluntatem Dei spreuerunt inuitantem, uoluntatem Dei sentient uindicantem.






PROSPERI AQUITANI PRO AUGUSTINO RESPONSIONES AD EXCERPTA QUAE DE GENUENSI CIuITATE SUNT MISSA. Liber unus. 


 CAMILLO et THEODORO [1 1Kb] uenerabilibus presbyteris, PROSPER.

In libris beate memorie Augustini episcopi, quorum titulus est, De Predestinatione Sanctorum, quedam sanctitatem uestram uel insolita aut minus clara mouerunt, que ad humilitatem meam de contextu disputationis excerpta misistis; ut quo intellectu, quoue iudicio ea acciperem, nosceretis: quasi plus in me, quam in uobis ad hec introspicienda esset ingenii; ac non magis in hoc examine uestre facultatis debueritis exercere mensuram, et si aliqua uos morabatur obscuritas, decurrere ad Patrem luminum, a quo descendit omne datum optimum, et omne donum perfectum , et a quo datur Spiritus sapientie et intellectus. uerumtamen preceptis uestris obsequium meum non subtraham, et adiuuante Domino, qui sapientiam prestat paruulis , de capitulis istis, quid cum sanctis et eruditis fratribus sentiam, breuiter indicabo; petens, ne ubi est simplicitas obedientie, presumptionem putetis esse doctrine. De excerptis itaque hec prima proposuistis, in quibus uerba sunt sancti Augustini episcopi.

EXCERPTUM PRIMUM. »Iacob dilexi, Esau odio habui« . Ad hoc perduxi ratiocinationem, ut dicerem: Non ergo elegit Deus opera cuiusquam que ipse daturus sit; sed fidem elegit in prescientia, ut quem sibi crediturum esse presciret, ipsum elegerit, cui sanctum Spiritum daret; ut bona operando etiam uitam eternam consequeretur. Nondum diligentius quesieram, nec adhuc inueneram, qualis esset electio gratie .

EXC. II. Ac deinde subiunxi: Quod ergo credimus, nostrum est; quod autem bona operamur, illius est, qui credentibus dat Spiritum sanctum; quod profecto non dicerem, si iam scirem etiam ipsam fidem inter Dei munera reperiri, que datur in eodem Spiritu. Utrumque nostrum est, propter arbitrium uoluntatis, utrumque tamen datum est, propter spiritum fidei et caritatis .

EXC. III. Ac per hoc, quod etiam postea dixi, Quia neque uelle possumus, nisi uocemur: et cum post uocationem uoluerimus, non sufficit uoluntas nostra et cursus  noster, nisi Deus et uires credentibus prebeat, et ducat quo uocat; ac deinde subiunxi, Manifestum est ergo, non uolentis, neque currentis, sed miserentis Dei esse  quod bene operamur: omnino uerissimum est. Sed parum de ipsa uocatione disserui, que fit secundum propositum Dei: non enim omnium qui uocantur talis est, sed tantum electorum .

RESPONSIO. In his tribus capitulis, licet diuisa sint a disputationis corpore, et eo ipso obscuriora sint facta, quod et precedentibus, et mediis, et subsequentibus non coherent: intelligo tamen quod unam atque eamdem causam scriptor exsequitur, de eis loquens, qui dicebant eum primo conuersionis sue tempore meliora sensisse, quando estimabat, quod fides qua christiani sumus, non esset ex gratia, nec ex dono haberetur Dei, sed esset ex ipso homine, et ex arbitrii libertate; modo autem errare eum, qui assereret ipsam etiam fidem, Dei esse donum, et ad hanc quoque pertinere quod dictum est, Quid autem habes quod non accepisti ? Neque recte eum nunc electionem Iacob ad propositum Dei referre, quam prius ad prescientiam retulisset. Ad hanc ergo obiectionem respondet, se antequam cognosceret gratie ueritatem, et antequam regende preponeretur Ecclesie, in hac opinione ignoranter errasse: sed in ipso episcopatus sui exordio, a sancte memorie Simpliciano Mediolanensi antistite de Iacob electione et de Esau reiectione consultum, totam questionem ad hos geminos pertinentem sagaciore diligentia uentilasse, et omnibus ratiocinandi uiribus hoc indubitanter agnouisse, quod electionem gratie nulla merita humana precedant; et quod fides, unde incipiunt omnia merita, donum sit Dei: ne gratia non sit gratia , si aliquid eam, propter quod tribuatur, anteuenit. Itaque in eo quod dictum est, Iacob dilexi, ostensum esse quid homini donaretur: et in eo quod dictum est, Esau autem odio habui , ostensum esse quid homini deberetur. Hoc autem se in libro Retractationum secundo  suo opere studiose recoluisse; et cum omnes opiniones suas censoria grauitate discuteret, istam, quam obtrectatores eius eligunt, improbasse, quam ante Pelagiane heresis ortum futuro errori amicam esse  preuidit, et reuelata sibi gratie ueritate reiecit. Que igitur ratio est, ut hanc uiri huius professionem non approbemus, qua nos ad castigandas opiniones nostras, si quas forte imprudenter incidimus, exemplo sue correctionis instituit; et qua docet a Deo nos accipere, quod ut accipiamus iubemur orare? Si enim consideremus Pelagiane argumenta perfidie, quid magis nititur obtinere, quam ut uideatur gratia Dei secundum merita nostra dari, ut in eo ipso, in quo gratiam necessariam confitetur, meritis eam humane uoluntatis eneruet? Quam peruersitatem omnino incurrit, qui fidem ad Dei munera non putat pertinere: aut ideo eam se iactitat ad Deum referre, quia ab ipso sit creata natura, cui rationabilem inseruerit libertatem, per quam unusquisque et credere et non credere in sua habeat potestate; et de hoc naturali bono quod nullis precedentibus meritis, cum crearetur, accepit, cetera dona mereatur. Hoc autem qui asserit, fatetur, credo, nobiscum, quod in primo Adam omnium hominum natura uitiata sit; nec negat eam in illo lapsu suas amisisse uirtutes, quas nisi per gratiam recipiat, habere non possit. Quid est autem, quod eidem nature solam fidem non uult esse prereptam, quam nisi primam amisisset, ceteris bonis omnibus non careret? Credendo enim Adam diabolo, non credidit Deo: et cum spiritu superbie inebriatus esset, discessit a Domino cor eius; et factus est seruus apostate, dum liber uult esse iustitie. Cum itaque non haberemus continentiam, nisi Deus daret ; nec haberemus dilectionem sanctam, nisi caritas Dei diffunderetur in cordibus nostris per Spiritum sanctum, qui datus est nobis ; cum postremo nemo haberet sapientiam et intellectum, consilium et fortitudinem, scientiam et pietatem ac timorem Domini, nisi has uirtutes Spiritus sanctus daret ; quomodo fides in Adam perdita, in quoquam filiorum eius inueniretur, nisi eam idem Spiritus, qui omnia in omnibus operatur  infunderet? Unde si quod Adam perdidit, posteritas non amisit; ipsum solum lesit peccatum eius, et non genus humanum. Sed omnes in uno peccauerunt , et preuaricationis merito tota eius propago damnata est. Omnes igitur quod Adam perdidit, perdiderunt. Perdidit autem primitus fidem; quam omnes, quia primam potuimus amittere, primam egemus accipere. Placeat ergo nobis hec gratie predicatio, qua fides donum Dei esse defenditur; et in nullo nobis poterit Pelagianus error illudere, qui ut gratiam persuadeat debitam, fidem non uult esse donatam. Quia ergo nec iusta, nec rationabilis intelligitur eorum fuisse persuasio, qui huius uiri scientiam tot incrementorum profectibus edificatam, tot annorum studiis expolitam, ad adolescentie rudimenta reuocabant, ut magis suffragaretur hereticis, quod inter initia conuersionis sue imperite senserat, quam prodesset Catholicis, quod, pontificali diligentie ueritas reuelarat: merito illos hoc preiudicio utentes, et in his que dudum abdicata fuerant immorantes, pii doctoris grauitas notat; quod qui curauerunt omnes sensus ipsius indagare, noluerint cum eius eruditione proficere. Sed iam consideremus quale sit, quod de subsequentibus adnotastis.

EXC. Iu. Non quia credere uel non credere non est in arbitrio uoluntatis humane, sed in electis preparatur uoluntas a Domino .

RESP. Iungamus quod sequitur, ut quod propositum est, de connexo sermone sit clarius. Ideo ad ipsam quoque fidem, que in uoluntate est, pertinet, »Quis enim te discernit? Quid autem habes, quod non accepisti« ? ait Apostolus. Multi audiunt uerbum ueritatis: sed alii credunt, alii contradicunt. uolunt isti ergo credere, nolunt autem illi. Quis hoc ignoret? quis hoc neget? Sed cum aliis preparetur, aliis non preparetur uoluntas a Domino; discernendum est utique, quid ueniat de misericordia, quid de iudicio. »Quod querebat Isrel, hoc non est consecutus: electio  autem consecuta est, ceteri uero excecati sunt, sicut scriptum est, Dedit illis spiritum compunctionis, oculos ut non uideant, et aures ut non audiant, usque in hodiernum diem. Et Dauid dicit, Fiat mensa eorum in laqueum, et in uenationem, et in scandalum, et in retributionem illis: obscurentur oculi eorum, ne uideant, et dorsum eorum semper incurua.« Ecce misericordiam et iudicium: misericordia in electionem, que consecuta est iustitiam Dei; iudicium uero in ceteros, qui excecati sunt: et tamen illi quia uoluerunt, crediderunt; illi quia noluerunt, non crediderunt. Misericordia igitur et iudicium in ipsis uoluntatibus facta sunt. Electio quippe ista gratie est, non utique meritorum. Superius enim dixerat, »Sic enim in hoc tempore reliquie per electionem gratie salue facte sunt. Si autem gratia, iam non ex operibus; alioquin gratia, iam non est gratia« . Gratia ergo consecuta est, quod consecuta est electio. Non precessit eorum aliquid, quod priores darent, et retribueretur illis: »pro nichilo saluos fecit eos« . Ceteris autem qui excecati sunt, sicut ibi non tacitum est, in retributione factum est. »Uniuerse uie Domini misericordia et ueritas . Inuestigabiles« sunt autem »uie ipsius« . Inuestigabilis igitur et misericordia qua gratis liberat, et ueritas qua iuste iudicat . Hec omnia apud pium catholicumque lectorem, quid offensionis pariunt? quid contradictionis incurrunt? Numquid falsum est, quod preparatur uoluntas a Domino ? Numquid non quotquot Spiritu Dei aguntur, hi filii sunt Dei ? Numquid hominem ab homine natura discernit, ac non potius gratia ab infideli fidelem? Numquid potest ullus dicere habere se, quod non accepit? aut quasi de non accepto, sed proprio gloriari; quod si non accepisset, utique non haberet? Numquid dubium est, cum uerbum ueritatis predicatur, alios uoluntate credere, alios uoluntate non credere? Sed cum illorum cor Deus aperuerit, illorum autem non aperuerit, discernendum est quid ueniat de misericordia, quid de iudicio. Post commemorationem autem apostolice sententie, quam propheticis testimoniis astruit, quod iustitiam Dei, quam Isrel querens consecutus non est, electio sit consecuta per gratiam, ceteris ex retributione cecatis, numquid non uerissime dictum est: Ecce misericordia et iudicium: misericordia in electionem que consecuta est iustitiam Dei; iudicium uero in ceteros qui excecati sunt? Et paulo post: Gratis ergo consecuta est, quod consecuta est electio. Non precessit aliquid eorum, quod priores darent, et retribueretur illis: »pro nichilo saluos fecit eos.« Ceteris autem, qui excecati sunt, sicut ibi non tacitum est, in retributione factum est. Quis hic locus querimonie, nisi apud inimicos gratie: qui nisi ad retributionem referatur quod gratis datur, ad iniquitatem uolunt pertinere quod redditur? Deinde quod de propheticis intulit uerbis, Uniuerse uie Domini misericordia et ueritas , quis negauit? Aut quod de apostolico annexuit sensu: »Inuestigabiles« sunt autem »uie ipsius . Inuestigabiles igitur sunt,« et misericordia qua gratis liberat, et ueritas qua iuste iudicat. Non est ergo sanarum mentium, ista reprehendere: et inuestigabiles uias Domini, hoc est dona misericordie et iudicia ueritatis, Pelagianorum elationi penetrabilia deputare. Quia secundum ipsos non latet consilium Dei, nec in occulto est diuine ratio uoluntatis, si erga omnem hominem tam gratia Dei, quam et ira de merito est. Post hec posuistis quod infra dictum est:

EXC. u. Fides igitur, et inchoata, et perfecta donum Dei est: et hoc donum quibusdam dari, quibusdam non dari, non dubitet, qui non uult manifestissimis sacris litteris repugnare .

RESP. Hoc qui non recipit, cuius uidetur esse sententie, nisi dicentis: Fides per quam iustificor ex me est; et hoc bonum ex quo iustus uiuit ,  non accepi per gratiam, sed habeo per naturam? Si ergo fides donum Dei non est, frustra Ecclesia pro non credentibus orat ut credant, et sufficit impiis magisterium legis adhiberi, de qua dictum est, Si ex lege est iustitia, ergo Christus gratis mortuus est : quod similiter dici potest etiam de natura. Frustra etiam Apostolus gratias agit Deo pro his qui Euangelium receperunt ; cum hoc secundum Pelagianos non Dei sit prestitum munere, sed ex sola habeatur hominum uoluntate: et frustra quibusdam precatur idem Apostolus, ut sit eis pax et caritas cum fide a Deo Patre et Domino Iesu Christo ; ut iam non solum de fide, sed etiam pace et caritate, superbia hereticorum conuincatur dicere de proprio se has habere uirtutes. Quod si hec ex homine sunt; quid obest, ut non ex semetipso habeat et cetera bona que inferiora sunt; cum audeat sibi deputare que summa sunt, et sine quibus alia, quamuis multa et clara non prosunt? Non potest itaque merito refutari quod dictum est, Fides igitur et inchoata, et perfecta, donum Dei est: quia eadem et Apostoli uox est, dicentis, Gratia salui facti estis per fidem, et hoc non ex uobis; Dei enim donum est; non ex operibus, ne forte quis extollatur ; et, uobis donatum est pro Christo, non solum ut in eum credatis, sed etiam ut patiamini pro eo ; et iterum, Per patientiam curramus ad propositum nobis certamen, aspicientes in auctorem fidei et consummatorem Iesum . Quibus et plurimis aliis testimoniis diuinarum Scripturarum indubitanter agnoscitur, quoniam sicut ab hoc uiro definitum est, Fides et inchoata, et perfecta, donum est Dei: et hoc donum, inquit, quibusdam dari, quibusdam non dari, omnino non dubitat, qui non uult manifestissimis sacris Litteris repugnare. Non putemus hoc ueraciter dictum, si omnes homines fideles sunt: sed cum alii credant, alii uero non credant; dicatque Apostolus, Non enim omnium est fides : quis non uideat fidem, quam acceperunt qui habent, non accepisse qui non habent?

EXC. uI. Deinde ait: Cur autem non omnibus detur, fidelem mouere non debet, qui credit ex uno omnes isse in condemnationem, sine dubitatione iustissimam: ita ut nulla esset Dei iusta reprehensio, etiamsi nullus inde liberaretur. Unde constat, magnam esse gratiam, quod plurimi liberantur; et quid sibi deberetur, in eis qui non liberantur agnoscunt; ut, qui gloriatur, non in suis meritis, que paria uidet esse damnatis, sed in Domino glorietur. Cur autem istum potius quam istum liberet; inscrutabilia sunt iudicia eius, et inuestigabiles uie ipsius . Melius enim et hic audimus, aut dicimus, »O homo, tu quis es qui respondeas Deo« ? quam dicere audeamus, quasi nouerimus, quod occultum esse uoluit, qui tamen aliquid iniustum uelle non potuit .

RESP. Hec omnia si non recte dicta sunt, scrutabilia sunt iudicia Dei, et uestigabiles uie eius; nec occultum est, quare ille potius quam iste saluatur; et in se non in Domino gloriabitur, qui aliis uitio suo pereuntibus electione dignus inuentus est. Ac sic iustitia quidem erit, quod plurimi damnantur: sed non erit gratia, quod plurimi liberantur. Absit hec a catholicis cordibus, absit talis impietas, ut quemquam putemus meritis suis erui de potestate tenebrarum, et in regnum Filii Dei debita, non gratuita adoptione transferri. Magno peccato periit Adam, et in illo omnes perierunt. Quia omni homini damnata natiuitate genito, hoc in Adam debetur, ut pereat. Et sicut non possumus conqueri de eo quod in preteritis seculis limisit omnes gentes ingredi uias suas; ita iustam non haberemus querelam, si cum eis, cum quibus nobis fuit causa communis, cessante adhuc gratia periremus. Que tamen sicut tunc de omni mundo eruit paucos; ita nunc de uniuerso genere hominum saluat innumeros; non secundum opera nostra, sed secundum suum propositum et gratiam, que data est nobis in Christo Iesu ante tempora eterna . Subnexuistis  etiam quod post multa disserens ait:

EXC. uII. Est ergo in malorum potestate peccare: ut autem peccando hoc uel hoc illa malitia faciant, non est in eorum potestate, sed Dei diuidentis tenebras, et ordinantis eas; ut hinc etiam quod faciunt contra uoluntatem Dei, non impleatur nisi uoluntas Dei .

RESP. Quod cum sit apertissime ueritatis, miro inter obscura decerptum, quasi non ex coherentibus potuerit omnis hesitatio lectoris absolui. Inspicite ergo quod sequitur. Legimus, inquit, in Actibus Apostolorum, quod cum dimissi a Iudeis Apostoli uenissent ad suos, et indicassent quanta eis sacerdotes et seniores fecerunt, leuauerunt illi uocem unianimes omnes ad Dominum, et dixerunt: »Domine, tu es qui fecisti celum et terram, et omnia que in eis sunt, qui per os patris nostri Dauid, sancti pueri tui, dixisti, Quare fremuerunt gentes, et populi meditati sunt inania; astiterunt reges terre, et principes conuenerunt in unum, aduersus Dominum et aduersus Christum eius? Conuenerunt enim in ueritate, in ciuitate ista, aduersus sanctum puerum tuum Iesum, quem unxisti, Herodes et Pilatus et populus Isrel, facere quanta manus tua et consilium predestinauit fieri« . Si ergo que per os patris nostri Dauid sanctus Spiritus prophetauit, aliter intelligi ullo modo, quam ab Apostolis sunt intellecta, non possunt, et Herodes ac Pilatus et populus Isrel fecerunt quanta manus Dei et consilium predestinauit fieri; quid inconueniens ait admirabilis disputator: Est, inquiens, in malorum potestate peccare; ut autem peccando hoc uel hoc illa malitia faciant, non est in eorum potestate, sed Dei diuidentis tenebras et ordinantis eas: ut hinc etiam quod faciunt contra uoluntatem Dei, non impleatur nisi uoluntas Dei? Male enim uelle facillimum est malis: et eorum damnabilem uoluntatem non dubium est a Dei potestate concludi, ut effectum cupiditatis sue, nisi ille permiserit, habere non possint. Uti autem sapientiam et iustitiam Dei etiam malorum operibus, que ex ipsorum prodeunt appetitu, ad implenda consilia et iudicia sua, nullus uel tenuiter secundum pietatem doctus ignorat, qui uidet Dei Patris optimam uoluntatem, non parcentis Filio suo, sed pro nobis omnibus tradentis eum, pessima traditoris [1 1Kb] Iude et Iudeorum uoluntate completam: et qui in euangelicis paginis legit, dicente Pilato ad Iesum, Mihi non loqueris? Nescis quia potestatem habeo crucifigere te, et potestatem habeo dimittendi te? respondisse Dominum, Non haberes in me potestatem ullam, nisi esset tibi datum desuper . Diuidit itaque Deus inter lucem et tenebras: nec ideo inculpabiles sunt tenebre, quia eis bene utitur Deus, qui etiam de opere ipsarum, quod filiis lucis in bonum procederet, ordinauit: tantum progredi sinens malitiam nocere cupientium, quantum eam sanctis suis uel castigandis nouit utilem, uel probandis; ut hinc etiam, quod faciunt contra uoluntatem Dei, non impleatur nisi uoluntas Dei. Sequitur deinceps quod in libro inuenitur secundo.

EXC. uIII. An quisquam dicere audebit, Deum non prescisse quibus esset daturus ut crederent, aut quos daturus esset Filio suo, ut ex eis non perderet quemquam ? Que utique si presciuit, profecto beneficia sua, quibus nos dignatur liberare, presciuit. Hec predestinatio sanctorum nichil aliud est quam prescientia scilicet et preparatio beneficiorum Dei, quibus certissime liberantur, quicumque liberantur. Ceteri autem ubi, nisi in massa perditionis, iusto diuino iudidicio relinquuntur: ubi Tyrii relicti sunt et Sidonii , qui etiam credere potuerunt, si mira illa Christi signa uidissent: sed quoniam ut crederent non eis erat datum, etiam unde crederent est negatum .

RESP. Qui istis resistunt, hoc sentire apertissime  probantur, quod fides non sit donum Dei; et quod gratia non preueniat liberum arbitrium, sed sequatur; et quod gratia Dei secundum merita nostra detur. Nam si aliquid conferri homini per gratiam confitentur, et id non accipit nisi fides, que accepta non est; in ipsa est meritum, cui non donum datur, sed debitum redditur. In hac sententia positi, consequenter sapiunt, eos esse predestinatos in uitam eternam, quos per libere uoluntatis arbitrium fideles futuros prescierit Deus; ut ipsa electorum predestinatio non sit nisi retributio: atque ita, in his qui predestinati sunt secundum propositum eius qui uniuersa operatur, non operetur Deus fidem; nec ulla sint hominis merita, si Deus operatur uniuersa. uere qui ita sentiunt, fidem non acceperunt, aut quam acceperant perdiderunt, sequendo uanissimam Pelagianorum superbiam, et in se, non in Domino gloriando, qui operatur omnia in omnibus; bona profecto, non mala: et si omnia bona, utique et fidem, sine qua nemo placere potest , et que est uirtutum omnium fundamentum. Quale est autem, ut cum Dei sit edificatio, et nisi Dominus edificauerit domum, in uanum laborent qui edificant eam , aut nolint isti fundamentum ad edificium pertinere, aut se uelint inchoare, quod Dominus possit exstruere? Non erit ergo illis principium Filius Dei, non fundabuntur in ipso angulari lapide Christo Iesu, nec de eis dictum est, Firmum autem fundamentum Dei stat : quia totam electionem [1 1Kb] suam solubili arene et succiduo cineri superponunt. Agnoscamus itaque sapienter, pieque fateamur, prescisse incommutabiliter Deum quibus esset daturus ut crederent, aut quos daturus esset Filio suo, ut ex eis non perderet quemquam: et si hec presciuit, beneficia sua illum, quibus nos dignatur liberare, prescisse: et hanc esse predestinationem sanctorum, prescientiam scilicet et preparationem gratie Dei, qua certissime liberantur  . Ceteros autem quicumque non liberantur, quos a generali perditione humani generis gratia non exemit, iusto nouerimus iudicio non exemptos: et quid nobis remissum sit, in eis discamus, de quorum queri damnatione non possumus. Non est enim iniquitas apud Deum , neque quisquam sub iudicio eius innocens perit. Sicut enim hic ipse insignis gratie predicator alibi ait: Reddit omnino Deus et mala pro malis, quoniam iustus est; et bona pro malis, quoniam bonus est; et bona pro bonis, quoniam iustus et bonus est: tantummodo mala pro bonis non reddit, quoniam iniustus non est. Reddit ergo mala pro malis, penam pro iniustitia; et reddit bona pro malis, gratiam pro iniustitia; et reddit bona pro bonis, gratiam pro gratia . Cum aliqui pereunt, non dubitemus ipsorum meritis deputari quod pereunt; quos utique posset Deus misericorditer liberare, si uellet. Et cum aliqui liberantur, non audeamus definire quod digni fuerint liberari; quos utique posset Deus iuste damnare, si uellet. Quare autem non omnes, aut quare illos potius quam illos liberet, nec necessarium est querere, nec possibile reperire: cum omissis discretionis istius causis, scire sufficiat quod nec misericordia iustitiam, nec iustitia auferat misericordiam apud eum, a quo nemo nisi iuste damnatur, nemo nisi misericorditer liberatur. De Tyriis uero et Sidoniis quid aliud possumus dicere, quam non esse eis datum ut crederent, quos etiam credituros fuisse ipsa ueritas dicit, si talia, qualia apud non credentes facta sunt, uirtutum signa uidissent ? Quare autem hoc eis negatum fuerit, dicant, si possunt, qui calumniantur: et ostendant, cur apud eos Dominus mirabilia, quibus profutura non erant, fecerit; et apud eos quibus erant profutura, non fecerit. Nos etiamsi rationem facti et profunditatem iudicii eius penetrare non possumus, manifestissime tamen  scimus, et uerum esse quod dixit, et iustum esse quod fecit: et non solum Tyrios et Sidonios, sed etiam Corozain et Bethsaida potuisse conuerti, et fideles ex infidelibus fieri, si hoc in eis Dominus uoluisset operari. Neque enim ulli falsum uideri potest quod ueritas ait, Nemo potest uenire ad me, nisi fuerit ei datum a Patre meo : et, uobis datum est nosse mysterium regni celorum, illis autem non est datum : et, Nemo nouit Filium, nisi Pater; neque Patrem quis nouit, nisi Filius, et cui uoluerit Filius reuelare : et, Sicut Pater uiuificat mortuos, ita et Filius quos uult uiuificat : et, Nemo potest dicere Dominum Iesum, nisi in Spiritu sancto . His diuinarum uocum auctoritatibus eruditi, gratias agamus Deo, qui dedit nobis spiritum fidei et uirtutis, continentie et caritatis, sapientie et intellectus, consilii et fortitudinis, scientie et pietatis, ac timoris sui. Que bona si non dedisset nobis, qui omnia operatur in omnibus, prorsus non haberemus in nobis: et cum his, qui non cognouerunt Deum, aut cum cognouissent, non sicut Deum glorificauerunt, aut gratias egerunt, sed hoc ipsum sue sapientie deputantes, stulti facti et obscurato corde euanuerunt in cogitationibus suis ; cum his, inquam, sederemus in tenebris et in umbra mortis, nec querelam habentes de pena, nec excusationem de ignorantia, nec presidium de natura. Nunc iam quod sequitur quale sit uideamus.

EXC. IX. Sed aiunt, ut scribitis, Neminem posse correptionis stimulis excitari, si dicatur in conuentu Ecclesie audientibus multis: Ita se habet de predestinatione definita sententia uoluntatis Dei, ut alii ex uobis de infidelitate, accepta obediendi uoluntate, ueneritis ad fidem, uel accepta perseuerantia permaneatis in fide: ceteri uero qui in peccatorum delectatione remoramini, ideo nondum surrexistis, quia necdum uos adiutorium gratie miserantis erexit. uerumtamen si qui estis nondum uocati, quos gratia sua predestinauerit eligendos, accipietis eamdem gratiam qua uelitis, et sitis electi? et si qui obeditis, si predestinati estis reiiciendi, subtrahentur obediendi uires, ut obedire cessetis .

RESP. Stupeo Sanctitatem uestram, obiectionem calumniantium, a persona defensoris gratie non potuisse discernere; et uerba obtrectantium ei ipsi, qui obtrectatoribus suis respondet, aptasse. Hec enim de doctrina catholici uiri quidam nequiter et nugatorie iactitabant, quod qui talem Dei gratiam predicaret, ut fides et obedientia cetereque uirtutes, et in eis usque in finem perseuerantia, nonnisi ex dono Dei haberi posse credantur, consequens esse ut talibus uerbis uteretur ad populum, et huiusmodi denuntiationibus omnem liberi arbitrii euitaret industriam. Quod quia piissimus doctor litteris eorum, ad quos scribit, agnouerat; ideo ait: Sed aiunt, ut scribitis; et postea, Ista cum dicunt. Ex hoc ergo potuistis aduertere, non ipsum hec dicere; sed eos, de quibus dixit, Sed aiunt, ut scribitis; et, Ista cum dicunt. Quod similiter Apostolus ait, Sicut aiunt nos quidam dicere, Faciamus mala, ut ueniant bona . Inferius autem ubi plenius ad ista respondet, multo manifestius patet, quam hec ab ipso nunquam taliter dicta sint, et quantum ei huiusmodi predicationis forma displiceat; quam corrigens et mundans atque emendans, tolerabiliorem audientibus facit, que uera sunt temperans, que falsa sunt resecans, et post multa adiiciens: Iam uero quod illis uerbis connectitur, miror si ullo modo potest in populo christiano quisquam infirmus patienter audire, cum dicitur eis: Et si qui obeditis, si predestinati estis reiiciendi, subtrahentur obedientie uires, ut obedire cessetis. Hoc enim dicere, quid uidetur aliud esse, quam maledicere, aut mala quodammodo prophetare . Et post hec cum diceret, qualiter de his loquendum esset in populo, proprii sensus uerba connexuit, dicens: Illum etiam modum, quo utendum esse in predestinationis predicatione nos diximus, loquenti ad populum non existimo debere  sufficere, nisi hoc, uel aliquid huiusmodi addat, ut dicat, uos itaque etiam ipsam obediendi perseuerantiam a Patre luminum, a quo descendit omne datum optimum, et omne donum perfectum , sperare debetis, et quotidianis orationibus poscere, atque hoc faciendo confidere, non uos esse a predestinatione populi eius alienos; quia etiam hoc, ut faciatis, ipse largitur. Absit autem a uobis ideo desperare de uobis, quoniam spem uestram in ipso habere iubemini, non in uobis. Maledictus enim omnis qui spem habet in homine : et bonum est confidere in Domino, quam confidere in homine ; quoniam beati omnes qui confidunt in eum. Hanc spem tenentes, seruite Domino in timore, et exsultate ei in tremore . Quoniam de uita eterna, quam filiis promissionis promisit non mendax Deus ante tempora eterna, nemo potest esse securus, nisi consummata fuerit ista uita, que tentatio est super terram : sed faciet nos perseuerare in se usque ad huius uite finem, cui quotidie dicimus, »Ne nos inferas in tentationem« . uidetisne, obsecro, quantum distet hic sermo ab eo quem composuit malignitas obloquentium; qui studuerunt etiam ea que recte dicit, exquisita uerborum fraude corrumpere? De quo idem doctor rectissime ait: Dolosi autem uel imperiti medici est, etiam utile medicamentum sic alligare, ut aut non prosit, aut obsit . Et iterum de simili ineptia:  Nempe, inquit, hoc uerissimum est, ita sane, sed improbissimum, importunissimum, incongruentissimum; non falso eloquio, sed non salubriter ualetudini humane infirmitatis apposito . Non igitur necesse est de his rationem reddere, que et ab aliis dicta, et ab ipso ostendimus improbata: ita tamen, ut nichil sibi per falsorum admixtionem preripi pateretur ex ueris. Quamuis enim nunquam tam insipienter locutus sit ad populum christianum, et id quod mendax obtrectatio ineptissime finxit, horruerit: pia tamen constantique doctrina abundanter probauit, predicandam esse Ecclesie et predestinationem, in qua est gratie preparatio; et gratiam, in qua est predestinationis effectus; et prescientiam Dei, qua ante secula eterna quibus esset collaturus sua dona presciuit. Cuius predicationis quisquis est impugnator, apertissimus est Pelagiane elationis adiutor. Hoc autem quod in fine posuistis, superiori capitulo, ubi Tyriorum et Sidoniorum mentio facta est, debuit copulari: quia etiam in libri corpore, eidem cause, sine cuiusquam diuerse disputationis interiectione, connexum est. Unde et responsio, quam precedentibus subdidi, potest etiam ad ista sufficere: in quibus nulla est obscuritas, si de fide predestinationis et gratie Dei, ex qua est omnium bonorum origo perseuerantiaque meritorum, hoc teneatur, quod habet ueritas.






PROSPERI AQUITANI IN AUGUSTINI OBTRECTATOREM EPIGRAMMA. 


 Contra Augustinum narratur serpere quidam
   Scriptor, quem dudum liuor adussit edax:
Qui caput obscuris contectum utcumque cauernis,
   Tollere humo miserum perpulit anguiculum.
Aut hunc fruge sua equorei pauere Britanni  ,
   Aut huic Campano gramine corda tument  .
 Que concepta fouet, promat; que parturit, edat:
   Seu uetere armatur dogmate, siue nouo.
In quoscumque sinus spirarum torqueat orbes,
   Et fallax multa contegat arte caput;
Currentem attritos super aspidas et basiliscos
   Declinare senem uipera non poterit.


 IN EUMDEM, AUT ALIUM QUEMPIAM OBTRECTATOREM.


 Quidam doctiloqui libros senis Augustini
   Carpere, et aduersum condere fertur opus.
Usqueadeone bonum ingenium, et facundia diues
   Ostentare artem non aliter potuit,
In noua prostratas acies nisi bella cieret,
   Impiaque exstinctis hostibus arma daret?
Hec pugna, incentor, mors est tua; te stilus iste
   Conficit, et uerbis perderis ipse tuis.
 Dumque doces quantum ualeat mens libera, monstras
   uelle tuum tibimet sufficere ut pereas.
uerte gradum, fuge perniciem, stratosque rebelles
   Oris apostolici fulmine ubique uide.
Nec te mutato defendi nomine credas:
   Si pastorem ouium ledere uis, lupus es.



[SENTENTIAE DELIBATAE EX AUGUSTINO.]





ADMONITIO IN SUBSEQUENTEM LIBRUM.

Sententias in editis codicibus trecentas et nonaginta complectitur. Priores triginta septem, alieque inter subsequentes perpauce, decerpte sunt ex ipsius Prosperi Commentariis in Psalmos: cetere autem ex operibus Augustini; cuius sancti Doctoris cum uerba nonnunquam mutata esse deprehendamus, eam ob causam optimum factu iudicamus, si moneamus ut inspiciantur ea loca, e quibus mens Augustini magis est expressa quam dictio. Id uero prestamus, huius generis sententiis subscripto uerbo, uide. Colbertinus codex notatus 393 , sententias septuaginta sex, non plures, representat; scilicet octodecim primas, et, omissa decima nona, uigesimam, uigesimam primam, et alias ex subsequentium serie selectas; cum hacce ad illas preuia adnotatione: Prosper iste Equitaneus fuit Tolonensis ciuis, qui relictis rebus secularibus, ad diuina se omnino negotia transtulit, et quasdam ex beati Augustini sententiis carpens, istum librum composuit, etc. Plures ex hoc libro sententie inter Arausicani secundi concilii canones relate sunt; et permulte sub nomine Prosperi citantur a Floro seu Beda uulgato in Paulum. Quibusdam etiam ex his sententiis usus est ille, qui Zephyrini, Callisti I et aliorum Romanorum Pontificum decretales epistolas confixit.





PROSPERI AQUITANI SENTENTIAE EX AUGUSTINO DELIBATAE. Liber unus. 



I. Que sit uera innocentia.


Innocentia uera est, que nec sibi, nec alteri nocet. Quoniam qui diligit iniquitatem, odit animam suam. Et nemo non prius in se quam in alterum peccat  .



II. De hominibus diligendis.

Sic diligendi sunt homines, ut eorum non diligantur errores: quia aliud est amare quod facti sunt, aliud odisse quod faciunt  .



III. De uera eternitate.

uera eternitas et uera immutabilitas non est nisi in deitate Trinitatis, cui quod est esse, perpetuum est: quia natura initio carens, incremento non indigens, sicut nullum finem, ita nullam recipit mutabilitatem. Creature autem ille, quibus Deus eternitatem dedit, uel daturus est, non penitus omnis finis aliene sunt; quia non sunt extra commutationem, dum finis illis est et temporalis institutio, et localis motio, et ipsa in augmentum sui facta mutatio  .



Iu. De patientia Dei.

Patientia Dei, qua parcit contemptus, parcit etiam negatus, et magis uult uitam peccatoris quam mortem, eruditio est penitudinis et oblatio correctionis: nec ulla ipsius opera misericordia uacant; quando homini et indulgentia consulit et flagello  .



u. De ultione Dei.

Diuina bonitas ideo maxime irascitur in hoc seculo, ne irascatur in futuro; et misericorditer adhibet temporalem seueritatem, ne eternam iuste inferat ultionem  .



uI. De uera Dei laudatione.

uera est confessio benedicentis, cum idem sonus est et oris et cordis. Bene autem loqui, et male uiuere, nichil aliud est, quam sua se uoce damnare  .



uII. De uirtute caritatis.

Dilectio Dei et proximi propria et specialis uirtus est piorum atque sanctorum; cum cetere uirtutes et bonis et malis possint esse communes  .



uIII. De doctrina apostolica.

Doctrina apostolica salubris atque uitalis est, ut pro capacitate utentium neminem sui relinquat exsortem: quia siue paruuli siue magni, siue infirmi siue fortes, habent in ea et unde alantur, et unde satientur  .



IX. De querendo Deo.

Deum querens, gaudium querit. Sic ergo querat, ut non in se, sed in Domino gaudeat. Accedendo enim ad Deum, illuminatur ignorantia ipsius, et corroboratur infirmitas, data sibi et intelligentia qua uideat, et caritate qua ferueat  .



X. De fastidio spirituali.

Sicut corpori noxium est, corpoream escam non posse percipere; ita anime periculosum est, spirituales delicias fastidire  .



XI. De bonorum et malorum finibus.

Nunquam multi sunt, qui ad non esse tendunt. Quid  enim tam est obnoxium paucitati, quam quod est debitum perditioni  ?



XII. De tranquillitate ultionis Dei.

Non concupiscit Deus penam reorum, tanquam saturari ultione desiderans: sed quod iustum est, cum tranquillitate decernit, et recta uoluntate disponit: ut etiam mali non sint inordinati  .



XIII. De bono intellectu.

Bonum intellectum habet, qui quod faciendum recte intelligit, facit. Alioqui talis est sine opere intelligentia, qualis sine timore sapientia: cum scriptum sit, Initium sapientie timor Domini   .



XIu. De requie adhuc in carne uiuentis.

Habet et in hac uita requiem suam anima, que de morte infidelitatis exempta est; et non ab operibus iustitie, sed ab iniquitatis se abstinet actione: ut uiuens Deo, et mortua mundo, in humilitatis et mansuetudinis placida tranquillitate requiescat  .



Xu. De uouendo Deo.

Quisquis bene cogitat quid uoueat Deo, et que uota persoluat, se ipsum uoueat et reddat. Hoc exigitur, hoc debetur. Imago Cesaris reddatur Cesari; imago Dei reddatur Deo. Sed sicut uidendum est, quid offeras, et cui offeras; ita etiam considerandum est, ubi offeras: quia ueri sacrificii extra catholicam Ecclesiam locus non est  .



XuI. De iustitia et gratia.

Due sunt retributiones iustitie, cum aut bona pro bonis, aut mala redduntur pro malis. Tertia est retributio gratie, cum per regenerationem remittuntur mala, et retribuuntur bona. Atque ita manifestatur, quia uniuerse uie Domini misericordia et ueritas. Illam autem retributionem impiorum, qua pro bonis mala retribuuntur, Deus nescit: qui nisi retribueret bona pro malis, non essent quibus retribueret bona pro bonis  .



XuII. De superne patrie ciuibus.

Omnis qui ad supernam pertinet ciuitatem, peregrinus est mundi; et dum temporali utitur uita, in patria uiuit aliena: ubi inter multa illecebrosa et multa fallacia Deum nosse et amare paucorum est, quibus preceptum Domini sit lucidum, illuminans oculos, ut nec in Dei, nec in proximi fallantur dilectione  .



XuIII. De carnis cupiditate uincenda.

Nemo est cuius animam corruptibile corpus et inhabitatio terrena non aggrauet. Sed adnitendum est, ut carnis cupiditates spiritus uigore superentur; et interior homo, qui semper sibi sentit resisti, semper se diuino auxilio exspectet adiuuari  .



XIX. De angusta uite uia.

Angusta est uia, que ducit ad uitam: et tamen per ipsam nisi dilatato corde non curritur. Quia iter uirtutum, quo gradiuntur pauperes Christi, amplum est fidelium spei, etiamsi arctum sit infidelium uanitati.  .



XX. De premio christiane religionis.


Hoc affectu et desiderio colendus est Deus, ut sui cultus ipse sit merces. Nam qui Deum ideo colit, ut aliud magis quam ipsum promereatur; non Deum colit, sed illud quod assequi concupiscit  .



XXI. De occultis non iudicandis.

De occultis cordis alieni temere iudicare, peccatum est; et eum, cuius non uidentur opera nisi bona, iniquum est ex suspicione reprehendere: cum eorum, que homini sunt abscondita, solus Deus iudex sit iustus, qui et inspector est uerus  .



XXII. De adiutorio Dei.

Diuini est muneris, cum et recta cogitamus, et pedes nostros a falsitate et iniustitia continemus. Quoties enim bona agimus, Deus in nobis atque nobiscum, ut operemur, operatur  .



XXIII. De passionibus sanctorum.

Iusto iudicio Dei datur plerumque peccatoribus potestas, qua sanctos ipsius persequantur: ut illi qui Spiritu Dei iuuantur et aguntur, fiant per laborum exercitia clariores  .



XXIu. De scientia boni.

Non est uera scientia boni, nisi ad hoc comprehendatur, ut agatur. Non enim utiliter meditatur legem Dei, qui laborat ut memoria teneat, quod actione non implet  .



XXu. De amore legis.

Qui legem Dei diligit, probat se in hominibus iniquis id quod contra legem est odisse, non homines  .



XXuI. De scrutandis mandatis Dei.

Mandata Dei scrutari, nisi quieta mens, non potest. Ut ergo religiosum exerceatur studium, abigenda sunt iurgia malignorum  .



XXuII. De proficiendo.

Nemo tam eruditus, nemo tam doctus est, qui superna illustratione non egeat. Non enim ita ulla diuinorum bonorum augmenta sufficiunt, ut non semper supersit quod mens rationalis et intelligendum desideret, et gerendum  .



XXuIII. De duplici opere Dei.

Si omnes homines simul consideremus, quorum alii misericordia salui fiunt, alii ueritate damnantur; uniuerse uie Domini, id est misericordia et ueritas, suo fine distincte sunt. Si autem solos sanctos intueamur, non discernuntur he uie Domini: indiuidua enim ibi est et a misericordia ueritas, et auerita te misericordia; quia beatitudo sanctorum et de munere gratie est, et de retributione iustitie  .



XXIX. De obseruantia pacis.

Christiane perfectionis est, pacificum esse etiam cum pacis inimicis, spe correctionis, non consensu malignitatis: ut si nec exemplum, nec cohortationem dilectionis sequantur; causas tamen non habeant, quibus odisse nos debeant  .



XXX. De custodia Dei.

Custodit nos Dominus ab omni malo, non ut nichil patiamur aduersi, sed ut ipsis aduersitatibus anima non ledatur. Cum enim tentatio adest, fit quidam in id quod nos impugnat, introitus: et cum bono fine, id est, sine uulnere anime, tentatio consummatur; ad eternam requiem de profundo temporalis laboris exitur  .



XXXI. De adiutorio Dei.


Ad celestis Ierusalem non ascendunt consortium, nisi qui toto corde profitentur, non proprii operis, sed diuini esse muneris quod ascendunt  .



XXXII. De odiis mundi in Christianos.

Omnes qui in Christo pie uolunt uiuere, necesse est ut ab impiis et dissimilibus patiantur opprobria; et despiciantur tanquam stulti et insani, qui presentia bona perdant, et inuisibilia sibi ac futura promittant. Sed hec despectio et irrisio in impios retorquebitur, cum et abundantia eorum in egestatem, et superbia transierit in confusionem  .



XXXIII. De patientia fidelium.

Tota fidelium salus, tota patientie fortitudo, ad eum qui in sanctis suis est mirabilis, referenda est: quia nisi in illis Dominus esset, furori impiorum fragilitas humana succumberet  .



XXXIu. De obsequiis debitis.

Ita et a plebibus principes, et a seruis domini sunt ferendi, ut sub exercitatione tolerantie sustineantur temporalia, et sperentur eterna. Auget enim meritum uirtutis, quod propositum non uiolat religionis  .



XXXu. De toleranda uarietate mundana.

Recti corde de preceptis Dei et constitutionibus non queruntur: quia iustum est omnia equanimiter accipi, que iudicaturus uoluit tolerari  .



XXXuI. De edificatione domus Dei.

Omnis sancti edificii status, sicut Deo operante [1 1Kb] proficit, ita Deo custodiente consistit. Quoniam tunc utilis prepositorum custodia est, cum Spiritus Dei populo suo presidet, et non solum greges, sed etiam ipsos dignatur custodire pastores  .



XXXuII. De eternis gaudiis.

Aeterne ciuitatis eterna sunt gaudia, et stantium dierum perpes infinitas nec uariabitur, nec labetur: quia incommutabili pace potientur, quorum omnium erit bonum, quod fuerit etiam singulorum  .



XXXuIII. De lege caritatis.

Lex Christi perfectio caritatis est, qua Deus proximusque diligitur, et per quam dicitur Conditori legis, Dimitte nobis debita nostra, sicut et nos dimittimus debitoribus nostris . Bene enim exspectat promissionem Dei, qui mandata eius exsequitur: nec frustra sperat parcendum peccatis suis, qui ignoscit alienis  .



XXXIX. De iussionibus Dei.

Nihil Deus iubet quod sibi prosit, sed illi cui iubet. Ideo uerus est Dominus, qui seruo non indiget, et quo seruus indiget  .



XL. De temporali scientia.

Id quod in tempore nouum est, non est nouum apud Deum, qui condidit tempora, et sine tempore habet omnia, que suis quibusque temporibus pro eorum uarietate distribuit  .



XLI. De prouidentia Dei.

Mutabilium dispositionem immutabilis ratio continet, ubi sine tempore simul sunt, que in temporibus non simul fiunt, quia tempora non simul currunt  .



XLII. De impunitate peccantium.

Nihil infelicius est felicitate peccantium, qua penalis nutritur impunitas, et mala uoluntas uelut hostis interior roboratur  .



XLIII. De legis littera.


Legis littera, que docet non esse peccandum, si spiritus uiuificans desit, occidit: scire enim peccatum facit potius quam caueri; et ideo magis augeri quam minui, quia male concupiscentie etiam preuaricatio legis accedit  .



XLIu. De lege et gratia.

Lex data est, ut gratia quereretur: gratia data est, ut lex impleretur. Neque enim suo uitio non implebatur, sed uitio prudentie carnis: quod uitium per legem demonstrandum, per gratiam sanandum fuit  .



XLu. De promissione Dei.

Hoc promittit Deus, quod ipse facit. Non enim ipse promittit, et alius facit: quod iam non est promittere, sed predicere. Ideo non ex operibus, sed ex uocante: ne ipsorum sit, non Dei; et merces non imputetur secundum gratiam, sed secundum debitum; atque ita gratia iam non sit gratia  .



XLuI. De fidelium culpis, et infidelium bonis.

Sicut non impediunt ab eterna uita iustum quedam peccata uenialia, sine quibus hec uita non ducitur; sic ad salutem eternam nichil prosunt impio aliqua bona opera, sine quibus difficillime uita cuiuslibet pessimi hominis inuenitur  .



XLuII. De male uoluntatis effectu.

Cum uoluntas mala potestatem accipit, ut efficiat quod cupit; ex iudicio Dei uenit, apud quem non est iniquitas. Punit enim etiam isto modo: nec ideo iniuste, quia occulte. Ceterum iniquus puniri se ignorat, nisi cum manifesto supplicio senserit nolens, quantum mali sit quod perpetrauit uolens  .



XLuIII. De superbia.

Omnia uitia in malefactis tantummodo ualent: sola superbia etiam in recte factis cauenda est  .



XLIX. De impare usu fortune.

Interest plurimum qualis sit usus, uel earum rerum que prospere, uel earum que dicuntur aduerse. Nam bonus temporalibus nec bonis extollitur, nec malis frangitur: malus autem ideo huiusmodi infelicitate punitur, quia felicitate corrumpitur  .



L. De morte sanctorum.

Mala mors putanda non est, quam bona uita precesserit. Non enim facit malam mortem, nisi quod sequitur mortem. Non itaque multum curandum necessario morituris quid accidat ut moriantur, sed moriendo quo ire cogantur  .



LI. De puritate quam non perdit inuitus.

Ita non amittitur corporis sanctitas manente animi sanctitate, etiam corpore oppresso; sicut amittitur sanctitas corporis uiolata animi puritate, etiam corpore intacto  .



LII. De fortitudine tolerantie.

Maior animus merito dicendus est, qui uitam erumnosam magis eligit ferre quam fugere; et humanum iudicium, maximeque uulgare, quod plerumque caligine erroris inuoluitur, pre conscientie luce ac puritate contemnere  .



LIII. De humilitate iustorum.

Iustis quidquid malorum ab iniquis dominis irrogatur, non pena est criminis, sed uirtutis examen. Nam bonus etiamsi seruiat, liber est: malus autem, etsi regnet, seruus est; nec unius hominis, sed, quod grauius, tot dominorum, quot uitiorum  .



LIu. De oblatione uotorum.


Nemo quidquam Domino recte uoueret, nisi ab ipso acciperet quod uoueret  .



Lu. De essentia Deitatis.

Omnis substantia que Deus non est, creatura est; et que creatura non est, Deus est. Nulla ergo differentia est in deitate Trinitatis: quoniam quod Deo minus est, Deus non est  .



LuI. Quales nos diligat Deus.

Tales nos amat Deus, quales futuri sumus ipsius dono; non quales sumus nostro merito.



LuII. De temporali opere Dei.

Ordo temporum in eterna Dei sapientia sine tempore est, nec aliqua sunt apud illum noua, qui fecit que futura sunt.



LuIII. De principali rerum omnium causa.

uoluntas Dei est prima et summa causa omnium corporalium spiritualiumque motionum. Nihil enim fit uisibiliter et sensibiliter, quod non de inuisibili et intelligibili summi imperatoris aula aut iubeatur, aut permittatur, secundum ineffabilem iustitiam premiorum atque penarum, gratiarum et retributionum, in ista totius creature amplissima quadam immensaque republica  [1 1Kb] .



LIX. De superbia diaboli, et Christi humilitate.

Diabolus superbus hominem superbientem perduxit ad mortem: Christus humilis hominem obedientem reduxit ad uitam: quia sicut ille elatus cecidit, et deiecit consentientem; sic iste humiliatus surrexit, et erexit credentem  .



LX. De spiritualibus augmentis.

In rebus spiritualibus cum minor maiori adheret, sicut Creatori creatura, illa fit maior quam erat, non ille: et hoc est maius esse, quod est melius esse; quia adherens creatura Creatori, non mole auctior, sed uirtute fit maior  .



LXI. De ineffabili excellentia deitatis.

Excedit supereminentia deitatis non solum usitati eloquii nostri, sed etiam intelligentie facultatem. uerius enim cogitatur Deus, quam dicitur; et uerius est, quam cogitatur. Non parua autem notitie pars est, si antequam scire possumus quid Deus, possimus scire quid non sit  .



LXII. De uera beatitudine.

Omnes beati habent quod uolunt; quamuis non omnes qui habent quod uolunt, continuo sint beati. Continuo autem sunt miseri, qui uel non habent quod uolunt, uel id habent quod non recte uolunt. Propior ergo beatitudini uoluntas recta, etiam non adepta quod cupit, quam praua, etiamsi quod cupit obtinuit  .



LXIII. Quid sit esse cum Deo.

Magna hominis miseria est, cum illo non esse, sine quo non potest esse. In quo est enim, sine dubio sine illo non est: et tamen si eius non meminit, eumque non intelligit, neque diligit, cum eo non est  .



LXIu. De incarnatione uerbi Dei.

Diuinitas uerbi equalis Patri, facta est particeps mortalitatis nostre, non de suo, sed de nostro: ut et  nos efficeremur participes diuinitatis eius, non de nostro, sed de ipsius  .



LXu. Quo odio odiendi sunt mali.

Perfectum odium est, quod nec iustitia, nec scientia caret: id est, ut nec propter uitia homines oderis, nec uitia propter homines diligas. Recte ergo in malis odimus malitiam, et diligimus creaturam: ut nec propter uitium natura damnetur, nec propter naturam uitium diligatur  .



LXuI. De labore fingentium mendacia.

Difficilia et laboriosa sunt figmenta mendacii. Qui autem uerum uult dicere, non laborat: quietiores enim sunt boni, quam mali; et absolutiora sunt uerba ueridicorum, quam commenta fallacium  .



LXuII. De diuinis Scripturis.

Bone sunt in Scripturis sanctis mysteriorum profunditates, que ob hoc teguntur, ne uilescant; ob hoc queruntur, ut exerceant; ob hoc autem aperiuntur, ut pascant  .



LXuIII. De oratione Domini.

Orans cum sudore sanguineo Dominus iehsu Christus, significabat de toto corpore, quod est Ecclesia, emanaturas martyrum passiones  .



LXIX. De sacramentorum perceptione.

Sacramentum pietatis in iudicium sibi sumit indignus. Bene enim esse non potest male accipienti quod bonum est  .



LXX. De laudando Deo.

Qui laudat Deum in miraculis beneficiorum, laudet etiam in terroribus ultionum. Nam et blanditur. et minatur. Si non blandiretur, nulla esset exhortatio: si non minaretur, nulla esset correctio  .



LXXI. De acceleranda conuersione.

Remedia conuersionis ad Deum, nullis sunt cunctationibus differenda; ne tempus correctionis pereat tarditate. Qui enim penitenti promisit indulgentiam, dissimulanti diem crastinum non spopondit  .



LXXII. De humilitate orandi.

Rectus est, et bene inuocat Deum, qui in omnibus malis que patitur, se accusat, non Deum; et in bonis que facit, non se laudat, sed Deum. Sicut enim repellit Deus peccata sua defendentem, sic recipit confitentem 



LXXIII. De admiratione creaturarum.

Mirabilis est fabrica mundi, sed mirabilior fabricator. Et male occupatur creatis, qui a Creatore discedit: qui si heserit superiori, inferiora calcabit; ne quod dilexerit contra naturam, conuertatur in penam  .



LXXIu. De anima inordinata.

Anima rationalis superioribus inferiora preponens, non potest regere quod regebat: quia regi noluit, a quo regebatur  .



LXXu. De pena peccati.

Corpus carnis nostre ornamentum nobis fuit: peccauimus, et compedes inde accepimus, ut uinculis mortalitatis omnis humanarum actionum cursus prepediretur  .



LXXuI. De ratione psallentium.

Recte in Dei laudem psallit, cuius opera cum uoce concordant. Nam finito carmine, uox tacet: uita autem  in bonis actibus permanens, nunquam reticet eius gloriam, quem in se gaudet operari  .



LXXuII. De timore.

Omnia que timentur, rationabiliter declinantur: Deus sic timendus est, ut ab ipso ad ipsum confugiatur [1 1Kb]  .



LXXuIII. De recta sollicitudine.

Sicut prepostera securitas in periculum impellit; ita ordinata sollicitudo securitatem parit  .



LXXIX. De uirginitate.

uirginitas carnis, corpus intactum: uirginitas anime, fides incorrupta  .



LXXX. De modo habendi.

Multa nos in facultatibus nostris superflua habere probabimur, si necessaria sola retineamus. Nam uana querentibus nichil sufficit, et alienorum quodammodo retentor est, qui profutura pauperibus inutiliter habet  .



LXXXI. De cogitationibus.

Quomodo aures nostre ad uoces nostras, sic aures Dei ad cogitationes nostras. Non potest autem fieri, ut in mala opera exeant cogitationes bone: quoniam hoc actione promitur, quod corde concipitur  .



LXXXII. De cantico nouo.

Sicut ueteris hominis uetus canticum ad temporalia, sic noui hominis nouum canticum pertinet ad eterna; et ita unusquisque cantat, ut uiuit. Nouum autem canticum, carmen est fidei que per dilectionem operatur  .



LXXXIII. De uera humilitate.

uera fidelium humilitas est, in nullo superbire, in nullo murmurare; nec ingratum esse, nec querulum; sed in omnibus Dei iudiciis gratias Deo agere, Deumque laudare, cuius omnia opera aut iusta sunt, aut benigna.



LXXXIu. De desperantibus.

Nimis miser est, qui non sperat in Deo, et de se sibi secunda promittit: cum ex eo ipso quod non querat Dei auxilium, ab omni spe uere salutis exciderit  .



LXXXu. De diuitiis.

In magna egestate sunt, qui de iniquitate sunt diuites, iustitie opes et sapientie thesauros non habent: qui autem Domino seruiunt, ea bona acquirunt, que perire non possunt  .



LXXXuI. De uera bonitate.

Non sufficit abstinere a malo, nisi fiat quod bonum est; et parum est nemini nocere, nisi studeas multis prodesse  .



LXXXuII. De mali impunitate.

Peccator qui peccat, non ideo a Domino non uidetur, quia male agentis pena differtur: grauius autem in eum decernitur, cui etiam ipsa correctio denegatur  .



LXXXuIII. De bono humilitatis.

Non acceditur ad altitudinem Dei, nisi per humilitatem: et cui propinquat subditus, longe ab eo recedit elatus  .



LXXXIX. De sepultura.

Sicut peccatoribus diuitibus nichil prosunt exsequie  sumptuose; ita nichil nocent aut uiles, aut nulle sanctorum pauperum sepulture  .



XC. De gaudio recto.

Non potest unquam fraudari delectationibus suis, cui Christus est gaudium. Aeterna enim exsultatio est, que bono letatur eterno.



XCI. Quid hominem Deo iungat.

Deo, qui ubique est, non locis, sed actionibus, aut longinqui, aut proximi sumus: quia sicut separat dissimilitudo, ita nos illi coniungit imitatio  .



XCII. De bono prelio.

Humane agritudinis est, in carne mortali delectationem habere peccandi: sed discipulus amatorque uirtutum, non pacem huic concupiscentie tribuere, sed bellum debet indicere  .



XCIII. De spe fidelium.

Non te terreat, christiane, quod credita differuntur: licet in abscondito sit promissio, in spe tamen perseueret oratio. Exercere operibus, cresce uirtutibus. Dum fidei constantia probatur, gloria retributionis augetur.



XCIu. De temporibus.

Omne tempus malorum pusillum est. Quid enim tam exiguum, quam quod in hoc tendit, ut non sit?



XCu. De caritatis augmento.

Crescit semper caritatis facultas, dum usu maior, et largitate fit ditior.



XCuI. De defectu malorum.

Malorum impietatem perire necesse est, aut proprio iudicio, aut sententia Dei. Nulla enim iniquitas permanet, cui finem aut correctio, aut damnatio facit.



XCuII. Unde adhereatur Deo.

Adherens Deo et semper eius faciens uoluntatem, nunquam a suo habitatore deseritur: etsi quedam dura atque aduersa patiatur, non relinquitur, sed probatur.



XCuIII. De iustitia.

Tota iustitie ratio est, ut declinentur mala, et fiant bona: cuius obseruantie inter quaslibet aduersitates forma seruanda est; quia hoc solum nunquam amittitur, quod operi pietatis impenditur.



XCIX. De tolerantia.

Tolerentur presentia mala, donec ueniat beatitudo promissa. Sustineantur a fidelibus infideles, et exortorum inter frumenta zizianiorum auulsio differatur. Quantumlibet seuiant impii, melior est etiam in hoc tempore causa iustorum, qui quanto acrius impetuntur, tanto gloriosius coronantur  .



C. Quid sit clamor ad Deum.

Clamor ad Deum est intentio cordis, et flagrantia dilectionis: quia semper petitur, quod semper optatur. Hoc autem Deo absconditum non est; quoniam ad ipsum redit, quod ab ipso processit  .



CI. De confitendo peccato.

Bona est peccati confessio, si et curatio consequatur. Nam quid prodest detegere plagam, et non adhibere medicinam 



CII. De perfectione.

In hac uita, que tota tentatio est, etiam in sublimissimis sanctis non apprehenditur illa perfectio, cui non supersit ascensio.



CIII. De laboribus presentis uite.

Dum presentis uite cursus agitur, etiamsi ualde proficiat cuius exterior homo corrumpitur, et interior renouatur; necesse est tamen, ut dum conditioni  subiacet mortis, labores toleret uetustatis  .



CIu. Quod imago Dei homo sit nunc obnoxia uanitati.

Imago quidem Dei est homo, et qui per iustitie ambulat uias, ad similitudinem sui tendit auctoris: et tamen dum in hac uita degit, conturbationes uanitatis incurrit  .



Cu. De eruditione diuina.

Prima diuini muneris gratia est, ut erudiat nos ad nostre humilitatis confessionem, et agnoscere faciat, quod si quid boni agimus, per illum possumus, sine quo nichil possumus  .



CuI. Quod tota infidelium uita peccatum sit.

Omnis infidelium uita peccatum est; et nichil est bonum sine summo bono. Ubi enim deest agnitio eterne et incommutabilis ueritatis, falsa uirtus est, etiam in optimis moribus.



CuII. De fundamento spirituali.

Sicut fundamentum corporee fabrice in imo est; ita fundamentum fabrice spiritualis in summo est. Terrena edificatio a terra incipit, celestis exstructio a superno crescit exordio.



CuIII. Quod recordatio uel obliuio non cadant in Deum.

Tunc dicitur Deus meminisse, quando facit: tunc obliuisci, quando non facit. Nam neque obliuio cadit in Deum, quia nullo modo mutatur; neque recordatio, quia nichil obliuiscitur  .



CIX. Qui Dei miracula uideant.

Hi uident mirabilia Dei, quibus prosunt. Nam quod non intelligitur, uel unde non proficitur, non uidetur  .



CX. De misericordia et ueritate iungendis.

Non auferat ueritas misericordiam, nec misericordia impediat ueritatem. Si enim pro misericordia iudicaueris contra ueritatem, aut quasi rigida ueritate oblitus fueris misericordiam, non ambulabis in uia Domini, in qua misericordia et ueritas obuiauerunt sibi  .



CXI. De tentatione et imitatione Christi.

Tentatio Christi, eruditio christiani est. Imitatores enim magistri debent esse discipuli; non in faciendis miraculis, que nemo exigit, sed in custodienda humilitate atque patientia, ad que nos Dominus suo inuitauit exemplo  .



CXII. De cupiditate et caritate.

Quomodo radix omnium malorum cupiditas est, sic radix omnium bonorum est caritas  .



CXIII. De gaudio christiani.

Christiano recte gaudendi causa non presens seculum, sed futurum est: et ita est utendum temporalibus, ne obsint eternis; ut in uia, qua peregrini ambulant, hoc placeat quod ducit ad patriam.



CXIu. De sabbato.

Male celebrat sabbatum, qui ab operibus bonis uacat. Otium autem ab iniquitate debet esse perpetuum: quia bona conscientia non inquietum, sed tranquillum facit  .



CXu. Bonum cum gaudio est faciendum.

Cum bonum operaris, hilaris operare. Nam si quid boni tristis feceris, fit de te magis, quam facis  .



CXuI. Quod non homines, sed hominum sit fugienda peruersitas.

Si in mores malorum non transeant boni, etiam  inter cohabitantes magna diuisio est. Non ergo homines, qui meliorum exemplo corrigi queunt, sed hominum est fugienda iniquitas.



CXuII. Quod sint uitanda peccata non timore pene, sed amore iustitie.

Eam Deus innocentiam probat, qua homo non metu pene fit innocens, sed amore iustitie. Nam qui timore non peccat, quamuis non noceat cui uult nocere, sibi tamen plurimum nocet; et abstinens ab iniquo opere, sola tamen reus est uoluntate  .



CXuIII. De Phariseo et Publicano.

Melior est in malis factis humilis confessio, quam in bonis superba gloriatio  .



CXIX. Quod iniqui malitia prosit bonis.

De malitia mali flagellatur bonus, et de seruo emendatur filius  .



CXX. De mundana iniquitate.

Sicut stellas celi non exstinguit nox: sic mentes fidelium, adherentes firmamento sancte Scripture, non obscurat mundana iniquitas  .



CXXI. De propria facultate.

Ad peccandum homo abundat propria facultate: ad agendum autem bonum non sibi sufficit, nisi ab illo iustificetur, qui solus iustus est  .



CXXII. De contrariis moribus.

Magnus bonorum labor est, mores tolerare contrarios: quibus qui non offenditur, parum proficit. Tantum enim torquet iustum iniquitas aliena, quantum recedit a sua  .



CXXIII. Qualiter accedatur ad Deum, uel recedatur a Deo.

Non locorum interuallis acceditur ad Deum, uel receditur ab eo: sed similitudo facit proximum, dissimilitudo longinquum. Et nimia miseria est, ab eo bono longe esse, quod ubique est  .



CXXIu. De uera libertate.

Libera semper est seruitus apud Deum, cui non necessitas seruit, sed caritas  .



CXXu. De tolerantia.

Qui ideo neminem uult hominem pati, quia multum, ut arbitratur, proficit per hoc ipsum quod alios non tolerat, ostendit quod potius non proficit  .



CXXuI. De artifice summo.

Totum bonum quod habemus, ab artifice nostro habemus. Sed si hoc in nobis est quod ipsi fecimus, inde damnabimur: si autem hoc quod Deus fecit, inde coronabimur  .



CXXuII. De uerbo Dei.

uerbum Dei, per quod facta sunt omnia, tempus precordinauit, quo susciperet carnem: non tempori cessit, quo uerteretur in carnem. Homo quippe Deo accessit, non Deus a se recessit  .



CXXuIII. De fide et intellectu.

Intellectui fides uiam aperit, infidelitas claudit  .



CXXIX. De homine uicto.

Quo primum uitio superatus est homo, hoc ultimum uincit. Cum enim omnia peccata superauerit, manet periculum, ne bene sibi mens conscia, in se potius, quam in Domino glorietur  .



CXXX. De perfectione desideriorum.

Finis curarum perfectio est desideriorum; et in id quique tendit ac nititur, ut ad illud perueniat quo delectatur. Sapientis ergo est, hoc appetere, quod  bonum facit; non id amare, quod decipit  .



CXXXI. De duobus donis gratie.

Sicut duo sunt officia medicine, unum quo sanatur infirmitas, aliud quo custoditur sanitas: ita duo sunt dona gratie; unum quod aufert carnis cupiditatem, aliud quod facit animi perseuerare uirtutem  .



CXXXII. De laboris fine.

Non poterit hominis labor finiri, nisi hoc diligat, quod ei non possit auferri  .



CXXXIII. De iniquitatis lesione.

Impossibile est ut iniquitas prius ledat hominem iustum in quem tendit, quam cor iniustum unde procedit  .



CXXXIu. De miraculis.

uisibile miraculum ad illuminationem uocat - inuisibile autem, eum qui uocatus uenit, illuminat. Omnia ergo narrat mirabilia Dei, qui credens uisibilibus ad intelligenda inuisibilia transitum facit  .



CXXXu. De fugientibus diabolum.

Melior causa est eorum qui diabolum persequentem fugiunt, quam qui preeuntem sequuntur: quia utilius est eum hostem habere, quam principem  .



CXXXuI. De prauis cupiditatibus.

Omnes praue cupiditates sunt porte inferi, per quas itur in mortem: cuius dominatum subit, qui adeptum se ad perfruendum letatur, quod perdite concupiuit  .



CXXXuII. De adulatione.

Adulantium lingue alligant animas in peccatis: delectat enim ea facere, in quibus non solum non metuitur reprehensor, sed etiam laudatur auditor  .



CXXXuIII. De male conscio animo.

Animus male sibi conscius dum uidetur sibi nullam penam pati, credit quia non iudicet Deus: cum abuti patientia Dei, et non intelligere parcentis benignitatem, iam sit magna damnatio  .



CXXXIX. Quod prior sit natura, quam uitium.

In creatura, que arbitrio suo peccat, prior est natura quam uitium: quod ita contra naturam est, ut non possit nisi nocere nature. Non itaque esset uitium recedere a Deo, nisi nature, cuius hoc uitium est, potius competeret esse cum Deo  .



CXL. De angelis et hominibus.

Nullum Deus uel angelorum, uel hominum crearet, quem malum futurum esse prescisset, nisi pariter nosset quibus eos bonorum usibus commodaret: atque ita ordinem seculorum, quasi pulcherrimum carmen, etiam ex quibusdam antithetis honestaret  .



CXLI. De conditione creature.

Tria quedam nobis maxime scienda de conditione creature oportuit intimari: quis eam fecerit, per quid fecerit, quare fecerit. Dixit Deus, inquit, Fiat lux, et facta est lux; et uidit Deus lucem quod bona esset . Si ergo querimus, quis fecerit: Deus est. Si, per quid fecerit: Dixit, et facta est. Si, quare fecerit: quia bona est. Nec auctor excellentior est Deo, nec ars efficacior Dei uerbo; nec causa melior, quam ut bonum crearetur a bono  .



CXLII. De bono et malo amore.

Est amor, quo amatur et quod amandum non est: et istum amorem odit in se, qui illum diligit, quo amatur quod amandum est. Possunt enim ambo esse in uno homine: et hoc bonum est homini, ut illo proficiente quo bene uiuimus, iste deficiat quo male  uiuimus; donec ad perfectum senetur, et in bonum commutetur omne quod uiuimus  .



CXLIII. De bono creature.

Creature rationalis uel intellectualis bonum, quo beata sit, non est nisi Deus: quod ei non ex se ipsa est, quia ex nichilo creata est; sed ex illo, a quo creata est. Hoc enim adepto fit beata, quo amisso misera  .



CXLIu. De uitio nature.

uitium esse nec in summo potest bono, nec nisi in aliquo bono. Sola ergo bona alicubi esse possunt; sola autem mala nusquam. Quoniam nature etiam ille, que ex male uoluntatis initio uitiate sunt, in quantum uitiose sunt, male sunt: in quantum autem nature sunt, bone sunt  .



CXLu. Quid credi debeat.

Non est fas credere, aliter affici Deum cum uacat, aliter cum operatur: quia nec affici dicendus est, tanquam in eius natura fiat aliquid, quod ante non fuerit. Patitur quippe qui afficitur; et mutabile est omne quod patitur. Non ergo in Deo aut pigra uacatio, aut laboriosa cogitetur industria: quia nouit et quiescens agere, et agens quiescere; et quod in operibus prius quidem est, aut posterius, non ad facientem, sed ad facta referendum est. Aeterna enim est et incommutabilis uoluntas eius, nec consilio alternante uariatur: in qua simul est quidquid in rebus creandis uel ordinandis, aut precessit, aut sequitur  .



CXLuI. Quod Deus tantum est creator.

Nullius, quamuis minime nature, nisi Deum creatorem credi aut dici licet ab aliquo. Quia etiam si Angeli iussi uel permissi adhibeant operationem suam rebus, que gignuntur in mundo, tam non sunt creatores animalium, quam nec agricole frugum atque arborum  .



CXLuII. De prima conditione mortis.

De prima corporis morte dici potest, quod bonis bona sit, malis mala. Secunda uero sine dubio, sicut nullorum bonorum est, ita nulli bona  .



CXLuIII. De morte piorum.

Mors etiam piorum, pena peccati est: sed ideo bona ipsis dicitur, quia illa bene utuntur, quibus finis est ad mala temporalia, et transitus ad uitam eternam. Sicut enim iniustitia male utitur non tantum malis, uerum etiam bonis; ita etiam iustitia bene utitur non tantum bonis, uerum etiam malis  .



CXLIX. De martyribus non baptizatis.

Qui nondum percepto regenerationis lauacro pro Christi confessione moriuntur, tantum eis ualet ad abolenda peccata, quantum si abluerentur fonte Baptismatis  .



CL. Quod omne peccatum sit mendacium.

Cum homo secundum se uiuit, non secundum Deum, similis est diabolo: quia nec angelo secundum angelum, sed secundum Deum uiuendum fuit, ut staret in ueritate, et ueritatem de illius, non de suo mendacio loqueretur. Unde non frustra dicitur, omne peccatum esse mendacium: quia non peccatur, nisi ea uoluntate, que contraria est ueritati, id est, Deo  .



CLI. De diuersa uoluntate affectionum.

Diuersitas humane affectionis, ex diuersitate est uoluntatis: que si praua est, peruersis erit moribus inquieta; si autem recta, non solum non culpabilis affectio hominis, sed etiam laudabilis erit  .



CLII. De arbitrii libertate uera.

Arbitrium uoluntatis tunc est uere liberum, cum  uitiis peccatisque non seruit. Tale datum est a Deo, quod amissum, nisi a quo potuit dari, non potest reddi. Unde ueritas dicit: Si uos Filius liberauerit, tunc uere liberi eritis   .



CLIII. Quod cor ad Deum sit habendum.

Bonum est sursum habere cor, non tamen ad seipsum, quod est superbie; sed ad Deum, quod est obedientie. Plus autem appetendo minus est, qui dum se sibi sufficere confidit, ab eo qui uere ei sufficit deficit  .



CLIu. De uita beata.

Beata uita si non amatur, non habetur. Porro si amatur, et habetur; ceteris omnibus rebus necesse est ut excellentius diligatur: quoniam propter hoc amandum est, quidquid aliud est amandum. Quia uero beatus esse non potest, nisi qui eam, ut dignum est, amat: consequens est ut eam eternam uelit; que tunc uere beata erit, quando terminum non habebit  .



CLu. Solus Deus bonus.

Non omnes quidem mali in hoc proficiunt ut sint boni: nemo tamen est, nisi ex malo, bonus  .



CLuI. De ciuibus terrenis.

Ciues terrene ciuitatis parit peccato uitiata natura, qui sunt uasa ire. Ciues uero celestis patrie parit a peccato naturam liberans gratia, qui sunt uasa misericordie  .



CLuII. De ira Dei.

Ira Dei non perturbatio est eius, sed iudicium quo irrogatur pena peccato. Cogitatio uero ipsius, et recogitatio, mutandarum rerum est incommutabilis ratio. Neque enim sicut hominem, ita Deum cuiusquam facti sui penitet, cuius de omnibus omnino rebus tam fixa sententia, quam certa est prescientia  .



CLuIII. De persequentibus Ecclesiam.

Inimici Ecclesie quolibet errore cecentur, uel malitia deprauentur, si accipiant potestatem corporaliter affligendi, exercent eius patientiam: si tantummodo male sentiendo aduersantur, exercent eius sapientiam: et ut etiam inimici diligantur, exercent eius beneuolentiam: quia Deus his qui eum diligunt, omnia cooperatur in bonum  .



CLIX. De fine boni et mali.

Finis boni est, non quo consumatur ut non sit, sed quo perficiatur ut plenum sit. Et finis mali est, non quo esse desinat, sed quousque nocendo perducat. Unde unum est summum bonum, aliud autem summum malum: illud, propter quod appetenda sunt bona cetera, ipsum autem propter se ipsum; hoc, propter quod declinanda sunt mala cetera, ipsum autem propter summum  .



CLX. De natura.

Est natura in qua nullum malum est, uel etiam nullum malum esse potest. Esse autem natura, in qua nullum bonum sit, non potest  .



CLXI. De animi equitate.

Melior est animi equitas, quam corporis sanitas: et conuenientius iniustus dolet in supplicio, quam letatus est in delicto  .



CLXII. De precepto caritatis.

In precepto caritatis tria inuenit homo que diligat: Deum, et se, et proximum. Et quia ille in sui dilectione non errat, qui Deum diligit; consequens est ut proximo ad diligendum Deum consulat, quem iubetur diligere sicut se ipsum  .



CLXIII. De concordia et obedientia.

Pax domestica, est ordinata cohabitantium imperandi  obediendique concordia. Imperant enim qui consulunt; sicut uir uxori, parentes filiis, domini seruis. Obediunt autem quibus consulitur; sicut mulieres maritis, filii parentibus, serui dominis. Sed in domo iusti uiuentis ex fide, et ab illa adhuc ciuitate peregrinantis, etiam qui imperant, seruiunt eis quibus uidentur imperare: quia non dominandi cupiditate imperant, sed officio consulendi; nec principandi superbia, sed prouidendi beneficentia  .



CLXIu. De conditione seruitutis.

Nomen, et conditionem seruitutis culpa genuit, non natura; et prima huius subiectionis causa peccatum est, quia sicut scriptum est, Omnis qui facit peccatum, seruus est peccati . Unde melior eius status est, qui famulatur homini, quam qui sue seruit cupiditati  .



CLXu. De prelatis.

ueri patres familias subditis suis, tanquam filiis, ad colendum et promerendum Deum consulunt, desiderantes uenire ad celestem domum, ubi imperandi necessarium non sit officium: quo donec ueniatur, magis debent patres quod dominantur, quam serui tolerare quod seruiunt  .



CLXuI. De regimine populi.

Locus superior, sine quo regi populus non potest, etiamsi ita sit tenendus atque administrandus, ut decet; tamen indecenter appetitur. Unde otium sanctum querit dilectio ueritatis: negotium iustum suscipiat necessitas dilectionis  .



CLXuII. De uita anime.

Sicut non est a carne, sed supra carnem, quod eam facit uiuere; sic non est ab anima, sed supra animam, quod eam facit beate uiuere: quia ut uita carnis anima est, ita beata uita hominis Deus est  .



CLXuIII. De uenia.

Iustitia nostra quamuis uera sit, propter uerum boni finem, ad quem refertur; tamen tanta est in hac uita, ut potius remissione peccatorum constet, quam perfectione uirtutum  .



CLXIX. De plena pace.

Quamdiu uitiis repugnatur, plena pax non est: quia et illa que resistunt, periculoso debellantur prelio; et illa que uicta sunt, nondum securo triumphantur otio, sed adhuc sollicito premuntur imperio  .



CLXX. De prima et secunda morte.

Prima mors animam nolentem pellit e corpore, secunda animam nolentem tenet in corpore. Ab utraque morte communiter id habetur, ut quod non uult anima de suo corpore patiatur  .



CLXXI. De causis incognitis.

Incognitis causis operum diuinorum, nonnichil nouimus, cum scimus non sine ratione Omnipotentem facere, unde infirmus humanus animus rationem non potest reddere  .



CLXXII. De negligentiis.

Frustra sibi homo post hoc corpus promittit, quod in hoc corpore comparare neglexit. Nemo inuitus bene facit, etiamsi bonum est quod facit: quia nichil prodest spiritus timoris, ubi non est spiritus caritatis  .



CLXXIII. De humana societate.

Sicut in potestatibus societatis humane maior potestas minori ad obediendum preponitur; ita Deus omnibus  .



CLXXIu. De diligendo Deo.

Beatus qui diligit Deum, et amicum in Deo, et inimicum  propter Deum. Solus enim nullum charum amittit, cui omnes in illo cari sunt; qui nunquam a non dimittente amittitur  .



CLXXu. De non corrumpendis.

Manifestum est quoniam bona sunt que corrumpuntur; que neque, si summa bona essent, corrumpi possent: quia si summa bona essent, incorruptibilia essent; si autem nulla bona essent, quid in eis corrumperetur non esset  .



CLXXuI. De incommutabili Deo.

Cum Deus incommutabiliter bonus omnes creaturas fecerit bonas, nec ulla omnino nisi ab ipso sit creata natura; nulla est substantia mali: quia quod auctorem Deum non habet, non est: ita uitium corruptionis nichil est aliud, quam inordinate uel desiderium uel actio uoluntatis  .



CLXXuII. Quod iustitia iniquis odiosa sit.

Sicut palato non sano pena est cibus, qui sano suauis est; et oculis egris odiosa lux, qua incolumis gaudet oblutus: ita displicet iniquis iustitia Dei, cui si subiicerentur, non conturbarentur [1 1Kb]  .



CLXXuIII. De egritudine animi.

Aegritudo animi rationalis est, cum bonis inferioribus delectatus, superiora ex parte appetit, et ex parte non appetit. Ideoque in duas diuiditur uoluntates: cumque una est, tota non est; et hoc adest uni, quod deest alteri  .



CLXXIX. De homine religioso.

Homini benigno parum esse debet inimicitias aliorum non excitare uel augere male loquendo, nisi eas etiam exstinguere bene loquendo studeat  .



CLXXX. De ueritate odiosa.

Beata uita est gaudium de ueritate, quod Deus est: sed multis ueritas odiosa est, quam audire nolunt docentem; et nolentes falli, uolunt mendacia sua ueritatem uideri. Quibus iuste retribuitur, ut ipsi ueritatem non lateant, ipsos autem lateat ueritas  .



CLXXXI. De forti patientia.

Nemo quod tolerat amat, etiamsi tolerare amat: quia aliud est fortis patientia, aliud secura felicitas; nec eiusdem est temporis labor pugne, et beatitudo uictorie  .



CLXXXII. De copiosa egestate.

Ideo plerumque in sermone copiosa est egestas humane intelligentie, quia plus loquitur inquisitio, quam inuentio; et longior est petitio, quam impetratio  .



CLXXXIII. De eternitate.

uera eternitas Dei est, qui solus habet immortalitatem: quoniam ex nulla specie motuue mutatur, nec temporalis est uoluntatis. Non enim immortalis est uoluntas, que alia, et alia est  .



CLXXXIu. De non desperandis peccatoribus.

Non est desperandum de malis; sed pro ipsis, ut boni fiant, studiosius supplicandum: quia numerus sanctorum de numero semper est auctus impiorum  .



CLXXXu. Qualiter pax a Deo queratur.

Querens a Deo pacem, sit sibi ipse pacatus; ne aliud in professione oris, aliud sit in cordis arcano. Nihil enim prodest hoc esse in corde quod uerum est, si hoc dicitur uoce quod falsum est: quia ueritas et credenda est, et loquenda  .



CLXXXuI. Ne iuste flagellatus doleat.


Non conqueratur homo, quando in his que iuste habet, patitur aliquas aduersitates: per amaritudinem enim inferiorum docetur amare meliora; ne uiator tendens ad patriam, stabulum pro domo diligat.  .



CLXXXuII. Ut peccator sibi displiceat.

Bene currit ad remissionem peccatorum, qui displicet sibi. Apud iudicem enim iustum et misericordem qui se accusat, excusat  .



CLXXXuIII. De querendis presidiis.

In tranquillitate pacis comprehendenda est doctrina sapientie, que inter tribulationum turbines difficulter agnoscitur: nec facile inueniuntur in aduersitate presidia, que non fuerint in pace quesita  .



CLXXXIX. De altari Dei.

Ad altare Dei inuisibile, quo non accedit iniustus, ille peruenit, qui ad hoc presens iustificatus accedit. Inueniet enim illic uitam suam, qui hic discreuerit causam suam  .



CXC. De lege.

Finis legis Christus est in quo lex iustitie non consumitur, sed impletur. Omnis enim perfectio in ipso est: ultra quem non est, quo se spes fidei et caritatis extendat  .



CXCI. De mala conscientia.

Nulle pene grauiores sunt, quam male conscientie: in qua cum Deus non habetur, consolatio non inuenitur: et ideo inuocandus est liberator, ut quem tribulatio exercuit ad confessionem, confessio perducat ad ueniam  .



CXCII. De egro.

Quod grauius peccatum egri, quam medici interfectio? Sed cum in Baptismo hoc dimittitur, quid non dimittitur  ?



CXCIII. De ruminante uerbum Dei.

Auditor uerbi similis debet esse animalibus, que ob hoc quia ruminant, munda esse dicuntur: ut non sit piger de his cogitare, que in aluo cordis accepit: et cum audit, sit similis edenti; cum uero audita in memoriam reuocat, sit similis ruminanti  .



CXCIu. De anima rationali.

Rationalis anima domina est corporis sui; que inferiori non bene imperabit, nisi superiori se Deo tota caritatis subiectione seruierit  .



CXCu. De misericordia Dei.

Sicut terra de celo exspectat pluuiam, et lucem: sic homo ex Deo debet exspectare misericordiam, et ueritatem  .



CXCuI. De bonis Ecclesie filiis.

Gaudendum est bonis Ecclesie filiis, quod in discretione eorum non fallitur diuina iustitia. Sed non temere diuidant congregatos: quia ipsorum est uelle colligere, Domini separare  .



CXCuII. De terreno amore.

Dominus est rerum quas habet, qui nulla cupiditate irretitur. Nam qui terrenorum amore obstringitur, non possidet, sed possidetur  .



CXCuIII. De hereditate Christi.

Hereditas, in qua coheredes Christi sumus, non minuitur multitudine filiorum, nec fit angustior numerositate coheredum: sed tanta est multis, quanta paucis; tanta singulis, quanta omnibus  .



CXCIX. De felicitate.

Nunquam debet secura esse felicitas; quia periculosiora  sunt animo secunda, quam corpori aduersa: prius enim corrumpunt prospera, ut inueniant aduersa quod frangant  .



CC. De remediis penitentie.

Prima salus est, declinare peccatum: secunda est, non desperare de uenia. Nam ipse se in eternum perimit, qui apud misericordem iudicem ad penitentie remedia non recurrit  .



CCI. De bonis occultis sanctorum.

Boni latent, quia bonum ipsorum in occulto est: nec uisibile enim est, nec corporale, quod diligunt; et tam merita eorum sunt in abscondito constituta, quam premia  .



CCII. De inimicis bonorum.

Nullus bonorum inimicum habet, nisi malum: qui ideo esse permittitur, ut aut corrigatur, aut per ipsum bonus exerceatur. Orandum est ergo pro inimicis, ut aut obtineatur eorum conuersio, aut in nobis diuine bonitatis inueniatur imitatio  .



CCIII. De uigore fidei christiane.

uigor fidei christiane tribus temporibus initiatur: uespere, mane, et meridie. uespere enim Dominus in cruce, mane in resurrectione, meridie in ascensione. Unum ad patientiam occisi, aliud ad uitam resuscitati, tertium ad gloriam pertinet maiestatis in Patris dextera consedentis  .



CCIu. De purgandis electis.

Ad hoc exagitantur homines tribulationibus, ut uasa electionis euacuentur nequitia, et impleantur gratia  .



CCu. De bonis que nemo amittit inuitus.

Potest homo inuitus amittere temporalia bona: nunquam uero, nisi uolens, perdit eterna  .



CCuI. De fine fidelium.

Finis fidelium Christus est, ad quem cum peruenerit currentis intentio, non habet quod possit amplius inuenire, sed habet in quo debeat permanere  .



CCuII. De tristitia.

Melior est tristitia iniqua patientis, quam letitia iniqua facientis  .



CCuIII. De peccatis preteritis.

Reuocandus est animus a recordandis cum quadam delectatione preteritis, ne subrepente concupiscentia redeamus corde in Aegyptum  .



CCIX. De ueritate.

Bonum est a ueritate uinci. Ad correptionem superet ueritas uolentem: nam et inuitum ipsa superabit  .



CCX. De impunitate peccatorum.

Peccata siue parua, siue magna, impunita esse non possunt: quia aut homine penitente, aut Deo iudicante plectuntur. Cessat autem uindicta diuina, si conuersio precurrat humana. Amat enim Deus confitentibus parcere; et eos, qui semetipsos iudicant, non iudicare  .



CCXI. De misero.

Nullus miser de quantacumque miseria liberatur, nisi qui Dei misericordia preuenitur  .



CCXII. De remediis tribulationum.

Fideliter supplicans Deo pro necessitatibus huius uite, et misericorditer auditur, et misericorditer  non auditur. Quid enim infirmo sit utile, magis nouit medicus quam egrotus. Si autem id postulat, quod Deus et precipit et promittit, fiet omnino quod poscit: quia accipit caritas, quod parat ueritas  .



CCXIII. De prouectu bonorum.

Prouectus fidelium sine tentatione non euenit; nec sibi quisquam innotescit, nisi probationis examine: nec coronabitur, nisi qui uicerit; nec uincet, nisi qui certauerit. Quis autem certat, nisi inimicum habens, et tentationi resistens  ?



CCXIu. De prophetiis implendis.

Stultus est, qui non credit denuntiationibus Prophetarum in paucis que restant; cum uideat tam multa completa, que tunc non erant, quando predicebantur implenda  .



CCXu. De idolis.

Sic sunt qui colunt idola, quomodo qui in somnis uident uana. Si autem euigilet anima ipsorum, intelligit a quo facta sit, et non colit quod ipsa fecit  .



CCXuI. De corporibus humanis.

Omnia corporis nostri, que discerpta, uel putrefacta, uel etiam concremata, in quasdam dissoluuntur fauillas, Deo perire non possunt. In illa enim elementa mundi eunt, unde sumpta sunt illa manu, que tenet omnia  .



CCXuII. De siti bona.

Qui Deo sitiunt, tota sua debent sitire substantia, id est, et anima et carne: quia et anime Deus dat panem suum, id est, uerbum ueritatis; et carni necessaria Deus prebet: quia utraque ipse facit, qui utraque fecit  .



CCXuIII. De meditatione fidelium.

Qui otiosus et quietus non cogitat Deum; quomodo inter actus multos et laboriosa negotia de illo poterit cogitare? Meditetur ergo que Dei sunt fidelis, cum uacat: et bene operandi substantiam querat, ne in actione deficiat  .



CCXIX. De simulata innocentia.

Simulata innocentia, non est innocentia; simulata equitas, non est equitas: sed duplicatur peccatum, in quo est et iniquitas, et simulatio  .



CCXX. De lumine.

Anima recedens a luce iustitie, quanto magis querit quod inueniat contra iustitiam, tanto plus repellitur a lumine ueritatis, et in tenebrosa demergitur  .



CCXXI. De duabus ciuitatibus.

Duas in toto mundo ciuitates faciunt duo amores: Ierusalem facit amor Dei, Babyloniam, amor seculi. Interroget ergo se quisque quid amet, et inueniet unde sit ciuis  .



CCXXII. De precepto Dei.

Omne preceptum Dei leue est amanti: nec ob aliud intelligitur dictum, Onus meum leue est , nisi quia dat Spiritum sanctum, per quem diffunditur caritas in cordibus nostris, ut diligendo liberaliter faciamus, quod qui timendo facit, seruiliter facit: nec est amicus recti, quando mallet, si fieri posset, id quod rectum est, non iuberi  .



CCXXIII. De caritate.

Plenitudo legis caritas est; quia per caritatem lex impletur, non per timorem. In tantum enim fiunt mandata iustitie, in quantum adiuuat spiritus gratie  .



CCXXIu. De operibus bonis.


Non sunt bona opera, nisi que per fidem et dilectionem fiunt: quia alterum sine altero nullius uirtutis fructum parit  .



CCXXu. De lapsu Adam.

Ab eo quod formauit Deus, mutatus est Adam; sed in peius, per iniquitatem suam: ab eo quod operata est iniquitas, mutantur fideles; sed in melius, per gratiam Dei. Illa ergo mutatio fuit preuaricatoris primi, hec mutatio dextere est Excelsi  .



CCXXuI. De temporalibus deliciis.

In presenti uita et delicie temporales dulces sunt, et tribulationes temporales amare sunt: sed quis non bibat tribulationis poculum, metuens ignem gehennarum? et quis non contemnat dulcedinem seculi, inhians bonis eterne uite  ?



CCXXuII. De Trinitate.

In Trinitate diuina tanta est substantie unitas, ut equalitatem teneat, pluralitatem non recipiat  .



CCXXuIII. Nullam mali esse naturam.

Omnia per uerbum facta sunt, et sine ipso factum est nichil. Cum itaque uniuerse nature per uerbum Dei facte sunt, iniquitas per ipsum facta non est, quia iniquitas nulla substantia est: et peccatum non natura est, sed uitium nature, id appetentis quod non est ordinis sui  .



CCXXIX. De iniquitate diaboli.

Sublatum est diabolo iniquitate sua uincto, non quod habebat proprium, sed quod rapuerat alienum. Auferendo enim Christus que de magna eius domo perierant, non furtum fecit, sed furtum recepit  .



CCXXX. De profunditate iniquitatis.

Tunc hominem concludit profunditas iniquitatis, quando non solum immersus peccatis iacet, sed etiam uolens ea defendere, perdit aditum confessionis.  .



CCXXXI. De auxilio Dei.

Cum Deus permittit, aut facit, ut aliqua tribulatione uexemur, etiam tunc misericors est: quia excitans fidem, et differens opem, non auxilium negat, sed desiderium mouet  .



CCXXXII. De Christianis.

Diuites christiani, si ueri christiani sunt, prorsus pauperes sunt, et in comparationem celestium bonorum, que sperant, omne aurum suum arenam deputant: quia ibi quisque habet diuitias suas ubi delectationem  .



CCXXXIII. De fide Abrahe.

Fides Abrahe, semen est Abrahe. Proinde qui pertinent ad credulitatis similitudinem, ipsi pertinent ad heredum promissionem  .



CCXXXIu. De perseuerantia in bono.

Nemo fidelium, quamuis multum profecerit, dicat, Sufficit mihi. Qui enim dixerit, remansit, et hesit in uia ante finem, qui non perseuerabit usque in finem  .



CCXXXu. De Deo.

Nullus in Deo locus est, nec est quo fugiatur ab ipso, nisi ad ipsum. Qui uult euadere offensum, confugiat ad placatum  .



CCXXXuI. De duabus uitis.

Due uite sunt; una est corporis, altera anime. Si eut uita corporis, anima; ita uita anime, Deus: et quomodo si anima deserat, moritur corpus; sic anima  moritur, si deserat Deus  .



CCXXXuII. De homine.

A quo habet homo ut sit, apud illum habet ut ei bene sit  .



CCXXXuIII. De obedientia.

Perfecte Deus euidenterque monstrauit, quantum sit bonum obedientia: cum hominem in paradiso positum ab ea re prohibuit, que non erat mala. Sola ibi obedientia potuit tenere palmam: sola inobedientia incidit [1 1Kb] penam  .



CCXXXIX. Quomodo erudiantur boni.

Interdum Deus per malos erudit bonos, et per temporalem potentiam damnandorum exercet disciplinam liberandorum  .



CCXL. De confessione.

Apud misericordiam Dei plurimum ualet confessio penitentis, quem facit peccator confitendo propitium, quem negando non facit nescium  .



CCXLI. De scientia.

Humilium uirtus est, de scientia non gloriari: quia communis est omnibus, sicut lucis, ita participatio ueritatis  .



CCXLII. Qualiter regantur corpora.

Non caret regia potestate, qui corpori suo nouerit rationaliter imperare. uere dominator est terre, qui carnem suam regit legibus discipline  .



CCXLIII. De pena et iustitia.

Quantum ad opera attinet que forinsecus aguntur, et qui timet penam, et qui amat iustitiam, non facit contra mandatum: et ideo pares quidem sunt manu, sed dispares corde; similes actione, dissimiles uoluntate  .



CCXLIu. Quid diligatur.

Hoc ab homine colitur, quod diligit. Unde quia Deus omnibus rebus maior et melior inuenitur, plus omnibus diligendus est, ut colatur  .



CCXLu. De corde.

Rectum cor cum Deo est, quando propter Deum queritur Deus  .



CCXLuI. De beneuolentia.

De beneuolentia est, non de malitia, cum letatur iustus in impios processisse uindictam: quia non peccatoris exitium placet, quem uoluit corrigi; sed iustitia Dei, qua scit multos posse conuerti  .



CCXLuII. De simulatione.

Non uincit in bono malum, qui in superficie bonus est, et in alto malus; opere parcens, corde seuiens; manu mitis, uoluntate crudelis  .



CCXLuIII. De amore et timore.

Ad omne opus bonum amor ducit et timor Dei: ad omne peccatum amor ducit et timor mundi. Ut ergo apprehendatur bonum, et declinetur malum; discernendum est, quid et diligi debeat, et timeri  .



CCXLIX. De felicitate.

Nulla infelicitas frangit, quem felicitas nulla corrumpit  .



CCL. De diuite paupere.

Diues qui talis est, ut contemnat in se quidquid illud est, unde inflari superbia solet, pauper est Dei  .



CCLI. De gradibus pietatis.

Ascensionum ad Deum sunt gradus, pietatis  affectus. Iter tuum uoluntas tua est; amando accedis, negligendo recedis: constitutus in terra Deo iungeris, quia que Deo chara sunt diligis  .



CCLII. De petitionibus contrariis Deo.

Deus cum aliquid male poscitur, dando irascitur, non dando miseretur  .



CCLIII. De mendacio.

Incredibile est non mentiri hominem, ne capiatur; qui mentitur, ut capiat  .



CCLIu. Item de mendacio.

Quamuis omnis qui mentitur, uelit celare quod uerum est; non tamen omnis qui uult celare uerum, mentitur. Plerumque enim uerum non fallendo occulimus, sed tacendo. Neque enim mentitus est Dominus, cum ait: Multa habeo uobis dicere, sed non potestis illa portare modo  [Ioan. XuI, 12].



CCLu. De libero arbitrio.

In primo homine patuit quid hominis arbitrium ualeret ad mortem: in secundo autem, quid Dei adiutorium ualeret ad uitam. Primus enim homo, nonnisi homo: secundus uero homo, Deus et homo. Peccatum ergo factum est relicto Deo: iustitia non fit sine Deo  .



CCLuI. De lege et peccato.

Legis littera que docet non esse peccandum, si spiritus uiuificator desit, occidit. Scire enim peccatum potius facit, quam cauere; et ideo magis augeri, quam minui: quia male concupiscentie etiam preuaricatio legis accedit  .



CCLuII. De mandato Dei et timore.

Mandatum Dei si timore fit pene, non amore iustitie, seruiliter fit, non liberaliter; et ideo nec fit. Non enim bonus fructus est, qui non de caritatis radice procedit  .



CCLuIII. De lege.

Lex Dei secundum naturam est, cum homines que legis sunt faciunt, naturaliter faciunt, superato uitio, quod nec presidium legis abstulerat. Cum itaque per gratiam lex Dei in cordibus scribitur, que legis sunt naturaliter fiunt: non quia per naturam preuenta sit gratia, sed quia per gratiam reparata natura  .



CCLIX. De gloria non habenda nisi in Deo.

Nemo ex eo quod uidetur habere glorietur, tanquam non acceperit; aut ideo putet se accepisse, quia littera extrinsecus, uel ut legeretur apparuit, uel ut audiretur insonuit. Nam si per legem iustitia, ergo Christus gratis mortuus est. Porro autem si non gratis mortuus est, ascendens in altum captiuam duxit captiuitatem, dedit dona hominibus. Inde habet quicumque habet. Quisquis autem inde habere se negat, aut non habet, aut id quod habet, auferetur ab eo  .



CCLX. De homine et superbia.

Homo factus erat immortalis. Deus esse uoluit: non perdidit quod homo erat, sed perdidit quod immortalis erat; et de inobedientie superbia contracta est pena nature.



CCLXI. De laude fidei.

Laus fidei est, non uisa credere: premium erit, creditorum adeptione gaudere.



CCLXII. De sapientia.

Sicut lac non transit nisi per carnem, ut paruulum pascat qui panem edere non potest: sic nisi sapientia Dei, que panis est Angelorum, ad homines dignaretur uenire per carnem, nemo ad uerbi contemplandam diuinitatem posset accedere. Quia ergo  lux a tenebris non poterat comprehendi, ipsa lux mortalitatem subiit tenebrarum, et per similitudinem carnis peccati, participationem dedit luminis ueri  .



CCLXIII. De bona fama.

Odor bonus fama bona est, quam quisque bone uite operibus haurit: dum Christi uestigia sequitur, pedes quodammodo eius pretioso unguenti odore perfundit  .



CCLXIu. De cupiditate.

Non est in carendo difficultas, nisi cum est in habendo cupiditas: et ideo id solum recte diligitur, quod nunquam bene amittitur  .



CCLXu. De eloquentia insipientis.

Qui affluit insipienti eloquentia, tanto magis cauendus est, quanto magis ab eo, in his que audire inutile est, delectatur auditor; et eum quem ornate dicere audit, etiam uere dicere existimat  .



CCLXuI. De ingenio.

Bonorum ingeniorum clara est indoles, in uerbis disserentium uerum amare, non uerba. Quid enim prodest clauis aurea, si aperire quod uolumus non potest? aut quid obest lignea, si hoc potest? quando nichil querimus, nisi patere quod clausum est  .



CCLXuII. De homine peccatore.

Omnis peccator in quantum peccator, non est diligendus: et omnis homo in quantum homo diligendus est propter Deum: Deus uero propter se ipsum, a quo habent omnes qui eum diligunt, et quod sunt, et quod eum diligunt  .



CCLXuIII. De incommutabili bono.

Dominus ait, Ego sum uia, ueritas, et uita . Hoc est, Per me uenitur, ad me peruenitur, in me manetur. Cum enim ad ipsum peruenitur, etiam ad Patrem peruenitur: quia per equalem, ille cui equalis est, cognoscitur; uinciente atque glutinante nos Spiritu sancto, ut in summo atque incommutabili bono sine fine maneamus  .



CCLXIX. De mendacio et fallacia.

Multos inuenimus, qui fallere uelint: qui autem falli, neminem. Cum uero hoc alius sciens faciat, alius nesciens patiatur: satis apparet, in una eademque re. illum qui fallitur, eo qui mentitur esse meliorem; quandoquidem pati melius est iniquitatem, quam facere  .



CCLXX. De dilectione eternorum bonorum.

Inter temporalia atque eterna hoc interest, quod temporale plus diligitur antequam habetur, uilescit autem cum aduenerit; non enim satiat animum, nisi incorruptibilis gaudii uera et certa eternitas: eternum uero ardentius diligitur adeptum, quam desideratum. Nemo enim plus de illo estimat quam de se habet, ut fiat uilius, quia speratum est amplius: sed tanta est ibi excellentia, ut multo plus adeptura sit caritas, quam uel fides credidit, uel spes desiderauit  .



CCLXXI. De fame et inedia spirituali.

Qui in Scripturis sanctis non inueniunt ueritatem quam querunt, fame laborant: qui autem non querunt quod in promptu habent, fastidii languore marcescunt, et par utrorumque periculum est, dum sapientie cibum et illis obcecatio, et his inedia subtrahit  .



CCLXXII. De laboribus peccatorum.

Non sunt condigne passiones huius temporis ad superuenturam gloriam, que reuelabitur in nobis. Seuiat et fremat mundus, increpet linguis, coruscet  armis: quidquid fecerit, quantillum erit ad illud quod accepturi sumus? Appendo quod patior contra id quod spero: hoc quidem sentio, illud spero; et tamen incomparabiliter maius est quod speratur, quam quod infertur. Quidquid est quod contra Christi nomen seuit, si potest uinci, tolerabile est: si non potest, proficit premio citius consequendo, et finis temporalis mali transit in perceptionem eterni boni  .



CCLXXIII. De caritate.

Cum duobus preceptis caritatis tota Lex pendeat et Prophete, quanto magis est Euangelium, quo lex non soluitur, sed adimpletur; et de quo Dominus dicit, Mandatum nouum do uobis, ut uos inuicem diligatis ? Charitas enim innouat homines; et sicut malignitas ueteres, ita dilectio nouos facit.



CCLXXIu. De flagello.

Quando corripit Deus genus humanum, et flagellis pie castigationis exagitat, exercet ante iudicium disciplinam, et plerumque diligit [1 1Kb] quem flagellat, nolens inuenire quem damnet. Flagellat autem simul et iustos et iniustos; quia nemo est qui possit gloriari castum se habere cor, aut mundum se esse a peccato. Ita de gratia misericordie eius ueniunt etiam corone iustorum.



CCLXXu. De passionibus fidelium.

Labor piorum exercitatio est, non damnatio. Nec enim conturbari debemus, cum aliquis sanctus grauia et indigna perpetitur, si obliti non sumus que pertulerit Iustus iustorum Sanctusque sanctorum; cuius passio omnes superat passiones: quia cum auctore uniuersitatis nulla cuiusquam est comparatio creature.



CCLXXuI. De originali peccato.

Miseria generis humani, cuius nullum hominum ab exortu usque ad obitum uidemus alienum, non pertineret ad iustum Omnipotentis iudicium, si non esset originale peccatum  .



CCLXXuII. De prouidentia Dei semper operantis.

Creatoris omnitenentis omnipotentia causa est subsistendi omni creature: que uirtus si ab eis, que condidit, regendis aliquando cessaret, simul omnium rerum species et natura concideret. Proinde quod Dominus ait, Pater meus usque nunc operatur ; continuationem quamdam operis eius, qua simul omnia continet atque administrat, ostendit. In quo opere etiam sapientia eius perseuerat, de qua dicitur, Pertingit a fine usque in finem fortiter, et disponit omnia suauiter . Idem etiam Apostolus sentit, cum Atheniensibus predicans ait, In quo uiuimus, mouemur, et sumus . Qui si opus suum rebus creatis subtraheret, nec uiuere, nec moueri, nec esse possemus. Et ideo sic Deus intelligendus est requieuisse ab omnibus operibus suis, ut iam nullam nouam conderet creaturam: non ut conditas continere et gubernare cessaret  .



CCLXXuIII. De uero sabbato.

Obseruatione sabbati, que uacatione unius diei figurabatur, ablata, perpetuum sabbatum obseruat, qui spe future quietis sanctis est operibus intentus; nec ipsis bonis actibus suis quasi de propriis et de his que non acceperit, gloriatur; illum in se operari cognoscens, qui simul operatur et quietus est  .



CCLXXIX. De requie Dei.

Requies Dei recte intelligentibus ea est, que nullius indiget bono. Et ideo certa requies nobis in illo est, quia beatificamur bono quod ipse est: non ipse eo quod nos sumus. Nam et nos aliquid bonum ab ipso sumus, qui fecit omnia bona ualde, in quibus fecit et nos. Porro alia res bona preter ipsum nulla est, quam ipse non fecit: ac per hoc nullo bono alieno eget, qui bono quod fecit non eget  .



CCLXXX. De initio temporum.


Facte creature motibus ceperunt currere tempora. Unde ante creaturam frustra tempora requiruntur, quasi possint inueniri ante tempora. Motus enim si nullus esset uel spiritualis, uel corporalis creature, quo per presens preteritis futura succederent, tempus nullum omnino esset. Moueri autem creatura utique non posset, si non esset. Potius ergo tempus a creatura, quam creatura cepit a tempore. Utrumque autem ex Deo. Ex ipso enim, et per ipsum, et in ipso sunt omnia  .



CCLXXXI. Omnia Dei arbitrio regi.

Cum Saluator dicit, unum passerem non cadere in terram sine uoluntate Dei , et quod fenum agri, quod post paululum mittendum est in clibanum, ipse tamen formet, ac uestiat : nonne confirmat, non solum istam mundi partem rebus mortalibus et corruptibilibus deputatam, uerum etiam uilissimas eius abiectissimasque particulas diuina prouidentia regi; ne fortuitis perturbari motibus ea, quorum causas comprehendere non possumus, estimemus  ?



CCLXXXII. De anima rationali.

Anima rationalis in ea debet erigi, que in spiritualium natura maxime excellunt; ut que sursum sunt sapiat, non que super terram  .



CCLXXXIII. De miraculis naturalibus.

Naturarum conditor Deus nichil in miraculis contra naturam facit, nec quod nouum est consuetudine, repugnans est rationi. Nobis ergo uidentur contra naturam insolita, quibus aliter nature cursus innotuit, non autem Deo, cui hoc est natura quod fecerit  .



CCLXXXIu. De incommutabili ratione operum Dei.

Omne corpus in omne corpus posse mutari credibile est: quodlibet autem corpus in animam rationalem posse conuerti, credere absurdum est. Quoniam Deus sic est omnipotens, ut nunquam sue rationis instituta conuellat  .



CCLXXXu. De merito uoluntatis.

Sicut er ex presente lumine non factus est lucidus, sed fit; quia si factus esset, non autem fieret, etiam absente lumine lucidus permaneret: sic homo Deo presente illuminatur, absente autem tenebratur; a quo non locorum interuallis, sed uoluntatis auersione disceditur  .



CCLXXXuI. Deo obediendum.

Magna est utilitas hominis, iubenti Deo, etiam incognita iussionis ratione seruire. Iubendo enim Deus utile facit, quidquid iubere uoluerit: de quo metuendum non est, ne non profutura precipiat; nec fieri potest ut uoluntas propria non grandi ruine pondere super hominem cadat, si eam uoluntati superioris extollendo preponat  .



CCLXXXuII. De bono humane nature.

Quam excellens bonum sit natura humana, hoc maxime apparet, quod datum ipsi sit ut possit summi et incommutabilis boni adherere nature. Quod si noluerit, bono se priuat, et hoc ei malum est: unde per iustitiam Dei etiam cruciatus consequitur. Quid enim tam iniquum, quam ut bene sit desertori boni? Aliquando autem amissi superioris boni non sentitur malum, dum habetur quod est amatum inferius bonum. Sed diuina iustitia est, ut qui uoluntate amisit quod amare debuit, amittat cum dolore quod amauit, et naturarum creator ubique laudetur. Adhuc enim bonum est, quod dolet amissum bonum. Nam nisi aliquid bonum remansisset in natura, nullius amissi boni dolor esset in pena  .



CCLXXXuIII. De potestate nocendi.


Nocendi cupiditas potest esse a suo cuique animo praua. Non est autem potestas nisi a Deo, et hec abdita altaque eius iudicia; quoniam non est iniquitas apud Deum  .



CCLXXXIX. Quale bonum sit Deus.

Quantum et quale bonum sit Deus, etiam ex hoc euidenter ostenditur, quod nulli ab eo recedenti bene est: quia et qui gaudent in mortiferis uoluptatibus, sine doloris timore esse non possunt; et qui omnino malum desertionis sue maiore superbie stupore non sentiunt, aliis, qui hec discernere nouerunt, quanta miseria premantur apparet: ut si nolint recipere medicinam talia deuitandi, ualeant ad exemplum quo possint talia deuitari  .



CCXC. Quod nulla creatura mala sit in natura.

Sicut uera ratio docet meliorem esse creaturam, quam prorsus nichil delectat illicitum: ita eadem ratio docet etiam illam bonam esse, que in potestate habet illicitam delectationem ita cohibere, ut non solum de ceteris licitis recteque factis, uerum etiam de ipsius praue delectationis cercitione letetur  .



CCXCI. De magnis operibus Domini.

Magna opera Domini, exquisita in omnes uoluntates eius. Preuidet bonos futuros, et creat: preuidet futuros malos, et creat: se ipsum ad fruendum prebens bonis, multa munerum suorum largiens etiam malis; misericorditer ignoscens, iuste ulciscens; itemque misericorditer ulciscens, iuste ignoscens; nichil metuens de cuiusquam malitia, nichil indigens de cuiusquam iustitia; nichil sibi consulens de operibus bonorum, et bonis consulens etiam de penis malorum  .



CCXCII. De superbia.

Cum superbia sit amor excellentie proprie, inuidentia uero sit odium felicitatis aliene; quid unde nascatur in promptu est. Amando enim quisque excellentiam suam, uel paribus inuidet, quod ei cequentur; uel inferioribus, ne sibi cequentur; uel superioribus, quod eis non cequetur. Superbiendo ergo quisque inuidus, non inuidendo superbus est  .



CCXCIII. De plenitudine diuinitatis in Christo.

Plenitudo diuinitatis in Christo dicta est corporaliter habitare, non quia diuinitas corpus est: sed quia sacramenta ueteris Testamenti appellantur umbre futuri, propter umbrarum comparationem corporaliter dicta est in Christo plenitudo diuinitatis habitare, quod in illo impleantur omnia, que illis umbris figurata sunt; ac sic quodam modo umbrarum precedentium ipse sit corpus, hoc est, figurarum et significationum illarum ipse sit ueritas  .



CCXCIu. De uitiis expugnandis.

Actio in hac uita pia est, Deum colere, et in eius gratia contra uitia interna pugnare, eisque usque ad illicita instigantibus cogentibusue non cedere; et ubi ceditur, indulgentiam, atque ut non cedatur, adiutorium Dei, affectu religiose pietatis exposcere. In paradiso autem, si nemo peccasset, non esset actio pietatis expugnare uitia; quia felicitatis esset permansio, uitia non habere  .



CCXCu. De fortitudine christiana et Gentilium.

Fortitudinem Gentilium mundana cupiditas, fortitudinem autem Christianorum Dei caritas facit, que diffusa est in cordibus nostris, non per uoluntatis arbitrium, quod est a nobis; sed per Spiritum sanctum, qui datus est nobis  .



CCXCuI. uitium nisi in aliquo bono esse non potest.

Non potest esse ullum malum, nisi in aliquo bono: quia non potest esse nisi in aliqua natura; omnis  autem natura in quantum natura, bona est  .



CCXCuII. Nullis meritis gratiam preueniri.

Debetur merces bonis operibus, si fiant: sed gratia, que non debetur, precedit, ut fiant  .



CCXCuIII. De circumcisione et Baptismo.

Circumcisio carnis lege precepta est; quia non posset melius per Christum significari regenerationis auctorem tolli originale peccatum. Cum preputio quippe omnis homo nascitur, quemadmodum cum originali peccato. Et octauo die lex circumcidi carnem precepit: quia Christus die dominico resurrexit, qui post septimum sabbati octauus est. Et circumcisus preputiatum gignit, traiiciens in illum, quo ipse iam caruit: sicut baptizatus in filium quem generat carne, reatum tamen traiicit originis, a quo ipse iam liber est  .



CCXCIX. De Adam primo et secundo.

Primus homo Adam sic olim defunctus est, ut tamen post illum secundus homo sit Christus, cum tot hominum millia inter illum et hunc orta sint: et ideo manifestum est, pertinere ad illum omnem qui ex illa successione propagatus nascitur; sicut ad istum pertinet omnis qui gratie largitate in illo renascitur. Unde fit ut totum genus humanum quodammodo sint homines duo, primus et secundus  .



CCC. De iudiciis Dei.

Nullo modo iudiciis hominum comparanda sunt iudicia Dei: quem non dubitandum est esse iustum, etiam quando facit quod hominibus uidetur iniustum  .



CCCI. De natiuitate iustorum.

Iustus ex Deo, non ex hominibus nascitur: quoniam renascendo, non nascendo, fit iustus. Unde etiam renati [1 1Kb] filii Dei uocantur  .



CCCII. De nature humane qualitate.

Natura humana etsi mala est, quia uitiata est; non tamen malum est, quia natura est. Nulla enim natura, in quantum natura est, malum est: sed prorsus bonum, sine quo bono ullum esse non potest uitium; quamuis sine uitio possit esse uel nunquam uitiata, uel sanata natura  .



CCCIII. De morte peccatorum.

Iustum Dei iudicium est, ut peccato suo quisque pereat, cum peccatum Deus non faciat: sicut mortem non fecit, et tamen quem morte dignum sensit, occidit; unde legitur, Mors et uita a Deo est . Que duo inter se non esse contraria profecto uidet, quisquis ab operibus diuinis iudicia diuina discernit: quia aliud est creando non instituisse mortalem, aliud iudicando plectere peccatorem  .



CCCIu. De pena peccati.

Deus quidem mundum fecit, et corpora prorsus omnia. Sed ut corpus corruptibile aggrauet animam, et caro concupiscat aduersus spiritum, non est precedens natura hominis instituti, sed consequens pena damnati  .



CCCu. De opere in quacumque natura.

Quantislibet uitiis turpetur quecumque natura, institutio eius semper est bona. Nam sicut institutio corporis bona est, etiam quando nascitur morbidus; et institutio animi bona est, etiam quando nascitur fatuus: sic institutio ipsius hominis bona est, quando nascitur peccati originalis obnoxius  .



CCCuI. De abolitione peccati.

Sicut quidam parentes aggrauant originale peccatum, ita quidam releuant; sed nullus tollit, nisi ille  de quo dictum est, Ecce Agnus Dei, ecce qui tollit peccata mundi : cui nullum bonum hominis impossibile, nullum malum est insanabile  .



CCCuII. De gratia Dei.

Non ad merita hominum, sed ad Dei misericordiam pertinet, cum ex illa massa primi hominis, cui merito mors debetur, quisque liberatur. Non est enim iniquitas apud Deum: quia neque remittendo, neque exigendo quod debetur, iniustus est; et ibi gratuita est indulgentia, ubi iusta posset esse uindicta  .



CCCuIII. Neminem, nisi Deo miserante, saluari.

Natura humana, etiamsi in illa integritate, in qua est condita, permaneret, nullo modo se ipsam, Creatore suo non adiuuante, seruaret. Unde cum sine Dei gratia salutem non posset custodire quam accepit; quomodo sine Dei gratia potest recuperare quam perdidit  ?



CCCIX. Nihil excusationis competere peccatori.

Inexcusabilis est omnis peccator uel reatu originis, uel additamento etiam proprie uoluntatis, siue qui nouit, siue qui ignorat; siue qui iudicat, siue qui non iudicat. Quia et ipsa ignorantia in eis qui intelligere noluerunt, sine dubitatione peccatum est: in eis autem qui non potuerunt, pena peccati. Ergo in utrisque non est excusatio, sed iusta damnatio  .



CCCX. De his qui Spiritu Dei aguntur.

Plus est procul dubio agi, quam regi. Qui enim regitur, aliquid agit; et ideo regitur, ut recte agat; qui autem agitur, agere ipse aliquid uix intelligitur. Et tamen tantum prestat uoluntatibus nostris gratia Saluatoris, ut non dubitet Apostolus dicere, Quotquot Spiritu Dei aguntur, hi filiisunt Dei . Nec aliquid in nobis libera uoluntas melius agere potest, quam ut illi se commendet, qui mala agere non potest  .



CCCXI. De resurrectione.

Liberari a corpore mortis huius, omni sanato languore concupiscentie carnis, est non ad penam corpus recipere, sed ad gloriam  .



CCCXII. Nihil hominem posse sine Deo.

Multa Deus facit in homine bona, que non facit homo: nulla uero facit homo, que non Deus facit ut faciat homo  .



CCCXIII. De uera iustitia.

Iustitia secundum quam iustus ex fide uiuit, quoniam per spiritum gratie homini ex Deo est, uera iustitia est: que licet non immerito in aliquibus iustis pro huius uite capacitate perfecta dicatur; parua tamen est ad illam magnam, quam capit equalitas Angelorum: quam qui nondum habebat, et propter illam que iam inerat, perfectum, et propter istam que adhuc deerat, imperfectum se esse dicebat. Sed plane minor ista iustitia facit meritum: maior illa facit premium. Unde qui istam non sequitur, illam non assequetur  .



CCCXIu. De mortalitate Christi secundum carnem.

De uno solo mediatore Dei et hominum homine Christo Iesu fides catholica nouit, quod pro nobis mortem, id est, peccati penam sine peccato subire dignatus est. Sicut enim solus ideo factus est hominis filius, ut nos per illum Dei filii fieremus: ita solus suscepit sine malis meritis penam, sicut nos per illum sine meritis gratiam. Quia sicut nobis non debebatur aliquid boni, ita nec illi aliquid mali. Commendans ergo dilectionem suam in eos, quibus daturus erat indebitam uitam, pati pro eis indebitam  mortem uoluit  .



CCCXu. De natura et gratia.

Sicut eis qui uolentes in lege iustificari, a gratia exciderunt, uerissime dicit Apostolus, Si ex lege iustitia est, ergo Christus gratis mortuus est : sic eis, qui gratiam quam commendat et percipit fides Christi, putant esse naturam, uerissime dicitur, Si per naturam iustitia est, ergo Christus gratis mortuus est. Iam hic enim erat lex, et non iustificabat: iam hic erat et natura, et non iustificabat. Ideo Christus non gratis mortuus est, ut et lex per illum impleretur, qui dixit, Non ueni soluere legem, sed adimplere ; et natura per Adam perdita, per illum repararetur, qui dixit, uenisse se querere et saluare quod perierat  



CCCXuI. De misericordia et iudicio.

Posse habere fidem, sicut posse habere caritatem, nature est hominum: habere autem fidem, quemadmodum habere caritatem, gratie est fidelium. Sed cum uoluntas credendi aliis preparetur, aliis non preparetur a Domino; discernendum est, quid ueniat de misericordia eius, quid de iudicio. Uniuerse enim uie Domini misericordia et ueritas. Inuestigabiles autem sunt uie ipsius. Inuestigabiles igitur sunt, et misericordia qua gratis liberat, et ueritas qua iuste iudicat  .



CCCXuII. De auxiliando.

Nemo erigit quidquam ad id in quo ipse est, nisi aliquantum ad id in quo est ille, descendat  .



CCCXuIII. De contemnenda mundi gloria.

Quas uires nocendi habeat humane glorie amor, non sentit, nisi qui ei bellum indixerit. Quia etsi cuiquam facile est laudem non cupere, dum negatur; difficile est ea non delectari, cum offertur  .



CCCXIX. De temporalibus bonis relinquendis.

Omnes mundi opes contemnit, qui non solum quantum potuit, sed etiam quantum uoluit habere, contemnit. In quo cauendum est, ne subrepat elatio. Utilius enim terrena opulentia humiliter tenetur, quam superbe relinquitur  .



CCCXX. De cohibenda ira.

Nulli irascenti ira sua uidetur iniusta. Unde ab omni indignatione cito redeundum est ad mansuetudinis lenitatem. Nam pertinax motus facile in eius odium transit, cui non celeriter ignoscitur  .



CCCXXI. De lege et gratia.

Qui dedit legem, ipse dedit et gratiam: sed legem per seruum misit, cum gratia ipse descendit: ut quia lex ostendit peccata, non tollit; uolentes legem suis uiribus exsequi, nec ualentes, cogantur ad gratiam, que et impossibilitatis morbum, et inobedientie aufert reatum  .



CCCXXII. De sabbato.

uerum sabbatum christianus obseruat, abstinens ab opere seruili, id est, a peccato: quoniam qui facit peccatum, seruus est peccati  .



CCCXXIII. De his que hominum propria sunt.

Nemo habet de suo, nisi mendacium et peccatum. Si quid autem habet homo ueritatis atque iustitie, ab illo fonte est, quem debemus sitire in hac eremo; ut ex eo quasi quibusdam guttis irrorati, non deficiamus in uia  .



CCCXXIu. De inseparabili opere Patris et Filii.

Quod Pater cum Christo facit, Christus facit: et  quod Christus cum Patre facit, Pater facit: nec seorsum aliquid agit inseparabilis caritas, maiestas, potestas: sicut ipse Dominus dicit, Ego et pater unum sumus   .



CCCXXu. Cui prosit Baptismi sacramentum.

Regenerationis gratiam ita etiam hi non minuunt, qui eius dona non seruant; sicut lucis nitorem loca immunda non polluunt. Qui ergo gaudes Baptismi perceptione, uiue in noui hominis sanctitate; et tenens fidem que per dilectionem operatur, habe bonum quod nondum habes, ut prosit tibi bonum quod habes  .



CCCXXuI. De ueritate.

Sic est ueritas Christus, ut totum uerum accipiatur in Christo: uerum uerbum Dei, Deus equalis Patri; uera anima, uera caro, uerus homo, uerus Deus, uera natiuitas, uera passio, uera mors, uera resurrectio. Si aliquid horum dixeris falsum, intrat putredo: de ueneno serpentis nascuntur uermes mendaciorum, et nichil integrum remanebit; quia ubi fuerit falsi alicuius corruptio, ibi ueritatis integritas non erit  .



CCCXXuII. De caritate.

Quanta est caritas, que si desit, frustra habentur cetera; si adsit, habentur omnia  !



CCCXXuIII. Quomodo Christus reliquerit Patrem et matrem.

Reliquit Christus Patrem; quia cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens. Hoc est enim, Reliquit Patrem; non quia deseruit, et recessit a Patre: sed quia non in ea forma apparuit hominibus, in qua equalis est Patri. Reliquit autem matrem, relinquendo Synagogam Iudeorum, de qua secundum carnem natus est; et inherendo Ecclesie, quam ex omnibus gentibus congregauit  .



CCCXXIX. De comparatione primi Adam et secundi.

Dormit Adam, ut fiat Eua: moritur Christus, ut fiat Ecclesia. Dormiente Adam, fit Eua de latere: mortuo Christo, lancea perforatur latus, ut profluant Sacramenta, quibus formetur Ecclesia. Unde merito Apostolus ipsum Adam dicit formam futuri. Quia sicut omnes in Adam moriuntur, ita et in Christo omnes uiuificabuntur  .



CCCXXX. De incarnatione uerbi.

Deus homo factus est: quid futurus est homo, propter quem Deus factus est homo  ?



CCCXXXI. De duabus natiuitatibus hominum.

Una est natiuitas de terra, alia de celo; una est de carne, alia de spiritu; una est de eternitate, alia de mortalitate; una est de masculo et femina, alia de Deo et Ecclesia. Sed ipse due singulares sunt: quomodo enim uterus non potest repeti, sic nec Baptismus iterari  .



CCCXXXII. De diuersitate bonorum.

Si uisibilia attendas, nec panis est Deus, nec aqua est Deus, nec lux ista est Deus, nec uestis est Deus, nec domus ista est Deus: omnia enim hec uisibilia sunt, et singula sunt. Quod enim est panis, non hoc est aqua, et quod est uestis, non hoc est domus; et quod sunt ista, non hoc est Deus: uisibilia eniri sunt. Deus autem totum tibi est, quod recte desideras, et omnium bonorum uarietas uno fonte profunditur. Quoniam cum sua tribuit, se ipsum sub diuersis munerum suorum nominibus impertit  .



CCCXXXIII. De intellectu.


Anima carnalia appetens femine comparatur non habenti rectorem uirum, qui est intellectus, cuius eam oportet sapientia gubernari: non quasi aliud sit quam anima; sed quia obtutus quidam occultus sit anime. Sicut enim exteriores oculi quiddam sunt carnis: ita mens quiddam est animi, quod in eo secundum participationem diuine rationis excellit. Et tunc omnibus motibus suis bene presidet, cum superna luce radiatur, ut sit in ea lumen uerum, quod illuminat omnem hominem uenientem in hunc mundum  .



CCCXXXIu. De loco orationis.

Qui supplicaturus Deo locum aptum et sanctum requiris, interiora tua munda, et omni inde mala cupiditate depulsa, prepara tibi in cordis tui pace secretum. uolens in templo orare, in te ora: et ita age semper, ut Dei templum sis. Ibi enim Deus exaudit, ubi habitat  .



CCCXXXu. De homine interiore.

Sensus corporis corporalia nuntiant cordi. Et non omnium facultas eadem: quia non inde uidetur, unde auditur; nec unde sapor, inde et odor capitur: nec hi ministri sine tactu ad leuia et aspera, calida et frigida, humida et sicca, discernenda sufficiunt. Incorporea uero animus suo tantum sensu diiudicat, et omnes uarietates uno motu attingit, et quidquid discretionis inter bona et mala, iusta et iniusta rationabiliter inuenit, unus est intentionis affectus: ut ibi imago Dei appareat, ubi unum idemque est quod mens potest quantum potest  .



CCCXXXuI. De uita Filii Dei.

Dei Filius Deus uitam habere in semetipso, sicut habet Pater, non participando adeptus est, sed nascendo. uitam enim genuit Pater uita; nec differt in aliquo essentia gignentis et geniti; cum sic ex Patre sit Filius, ut consempiterne equalitatis non una quidem persona, sed una sit deitas  .



CCCXXXuII. De iudicio.

Quamuis nunquam recedat a Filio Pater; ad iudicandos tamen uiuos et mortuos non ipse dicitur, sed Filius adfuturus: quia ibi nec Patris, nec Filii deitas, sed illa forma uidebitur Filii, quam sibi per sacramentum incarnationis uniuit. Ipsa ergo erit iudex, que sub iudice stetit; ipsa iudicabit, que iudicata est: ut uideant impii eius gloriam, in cuius mansuetudinem fremuerunt [1 1Kb] . Talis ergo apparebit iudex, qualis uideri possit, et ab eis quos coronaturus, et ab eis quos damnaturus est. Pater autem non apparebit; quia forma serui non est indutus: sed Filio, qui etiam homo factus est, dedit iudicii potestatem  .



CCCXXXuIII. De uoluntate Dei et hominis.

Suam uoluntatem homines faciunt, non Dei, quando id agunt quod Deo displicet. Quando autem ita faciunt quod uolunt, ut diuine seruiant uoluntati: quamuis uolentes agant quod agunt; illius tamen uoluntas est, a quo et preparatur, et iubetur quod uolunt  .



CCCXXXIX. De doctrina Patris per uerbum.

Si illum docet Pater, qui audit uerbum eius; quere quid sit Christus, et inuenies uerbum eius, In principio erat uerbum : non autem, In principio Deus fecit uerbum; sicut, In principio Deus fecit celum et terram . uerbum enim Dei Deus est, non creatura: nec factum inter omnia, sed per quod facta sunt omnia. Ut ergo ad talis  uerbi doctrinam homo in carne constitutus posset accedere; uerbum caro factum est, et habitauit in nobis   .



CCCXL. De corpore Christi.

Caro Christi fidelium uita est, si corpus ipsius esse non negligant. Fiant ergo corpus Christi, si uolunt uiuere de spiritu Christi; de quo non uiuit, nisi corpus Christi  .



CCCXLI. Qui edunt corpus Christi.

Escam uite accipit, et eternitatis poculum bibit, qui in Christo manet, et cuius Christus habitator est. Nam qui discordat a Christo, nec carnem eius manducat, nec sanguinem bibit: etiamsi tante rei Sacramentum ad iudicium sue presumptionis quotidie indifferenter accipiat  .



CCCXLII. De malorum felicitate.

uellet mundana sapientia, ut nunquam permitteret Deus eos qui mali sunt esse felices: quod utique non sinit; sed ideo mali cum habent quod uolunt, felices putantur, quia quid sit felicitas ignorant [1 1Kb]  .



CCCXLIII. De mutatione cordis.

Aliud est migrare corpore, aliud corde. Migrat corpore, qui motu corporis mutat locum: migrat corde, qui motu cordis mutat affectum. Si aliud amas, aliud amabas; non ibi es, ubi eras  .



CCCXLIu. De chrismate.

Christi nomen a chrismate est, id est, ab unctione. Quia ideo omnis christianus sanctificatur, ut intelligat se non solum sacerdotalis et regie dignitatis esse consortem, sed etiam contra diabolum fieri luctatorem  .



CCCXLu. De lumine.

Sequamur Christum lumen uerum, ne ambulemus in tenebris. Tenebre autem metuende sunt morum, non oculorum: et si oculorum, non exteriorum, unde discernitur, non album et nigrum, sed iustum et iniustum  .



CCCXLuI. De incarnatione uerbi.

Catholica fides Dominum Iesum Christum et uerum Deum et uerum hominem credit, et predicat. Utrumque enim scriptum est, et utrumque uerum est. Qui Deum tantummodo asserit Christum, medicinam negat qua sanatus est: qui hominem tantummodo asserit Christum, potentiam negat, qua creatus est. Utrumque ergo, anima fidelis ac recta, suscipe: et Deus Christus est, et homo Christus est. Qualis Deus Christus? Aequalis Patri, unum cum Patre. Qualis homo Christus? uirginis filius, trahens de homine mortalitatem, non trahens iniquitatem  .



CCCXLuII. De missione uerbi.

Missus est Dominus Christus a Patre, non recessit a Patre. Missio eius incarnatio fuit, et inuisibili deitati hoc fuit in hunc mundum uenire, quod apparere. Quod si cito caperetur, non opus erat ut crederetur. Credendo ergo capitur, quod nisi credatur, nunquam intelligitur  .



CCCXLuIII. De Patre et Filio.

Ut recte credatur Pater et Filius, ipse Filius audiendus est, dicens, Ego et Pater unum sumus . Duobus enim uerbis due simul hereses detruncantur. Nam per id quod ait, unum, Arium perculit; per illud quod ait, sumus, Sabellium strauit: quia nec, sumus, de uno; nec, unum, diceret de diuerso  .



CCCXLIX. De Deo et homine Iesu Christo.


Utrumque oportet nouerimus in Christo, et unde equalis Patri est, et unde illo maior est Pater. Illud uerbum est, illud caro; illud Deus est, illud homo: sed unus est Christus Deus et homo  .



CCCL. De unitate diuine Trinitatis.

Multorum hominum multe sine dubio anime, et multa sunt corda: sed ubi per dilectionem fidemque adhereant Deo, fiunt omnes una anima, et cor unum. Si ergo caritas Dei, que diffusa est in cordibus nostris per Spiritum sanctum, qui datus est nobis, tantam unitatem multarum animarum et multorum cordium facit; quanto magis certiusque in Patre et Filio et Spiritu sancto eterna et incommutabilis unitas manet, ubi indifferens Trinitas unus Deus est, unum lumen, unumque principium  ?



CCCLI. De doctrina Patris ad Filium.

Non sic docuit Pater Filium, quasi indoctum genuerit, et scientiam contulerit nescienti: sed temporalis doctrina est intemporalis essentia; et hoc est a Patre doceri, quod est a Patre generari: quia simplici ueritatis nature esse et nosse, non est aliud atque aliud, sed ipsum  .



CCCLII. De fide et ueritate.

Fides semper preuenit uisionem. Credimus enim, ut cognoscamus: non cognoscimus, ut credamus. Fides ergo est, quod non uides, credere: ueritas, quod credidisti, uidere  .



CCCLIII. De bono odore Christi.

Bonus Christi odor est predicatio ueritatis: quo odore uitam capit, qui Euangelio bonis operibus [1 1Kb] seruit et congruit; mortem autem incurrit, cuius ab his que bene loquitur, uita dissentit. Que conditio etiam auditores obstringit, cum recta predicatio ab aliis per incredulitatem auditur in mortem, ab aliis per fidem suscipitur in salutem  .



CCCLIu. De facultate credendi.

Fides Christi est, credere in eum qui iustificat impium: credere in Mediatorem sine quo nullus reconciliatur Deo, credere in Saluatorem qui uenit querere et saluare quod perierat, credere in eum qui dixit, Sine me nichil potestis facere . Sed hanc fidem non apprehendit, qui ignorans Dei iustitiam qua iustificatur impius, suam uult constituere qua conuincatur superbus. Talia enim sentientes sua elatione obdurantur, et excecantur: quia negando Dei gratiam non adiuuantur  .



CCCLu. De uera dilectione.

Charitatem habens, que est de corde puro et conscientia bona et fide non ficta, diligit Deum et proximum sicut se ipsum. Amator enim Dei, amator est sui: et non diligens Deum, non diligit proximum; quia non diligit se ipsum. Pro hac autem dilectione patienter etiam mundi odia sunt toleranda: necesse est enim ut nos oderit, quos uidet odisse quod diligit  .



CCCLuI. De bipartita mundi significatione.

Duo hominum genera sub uno mundi nomine nuncupantur. Sicut enim dicitur mundus in impiis, ita dicitur mundus in sanctis. Unde cum totus a semetipso et in odio et in amore discordet, nos eum et odisse iubemur et amare, cum dicitur nobis, Nolite diligere mundum ; et cum dicitur, Diligite inimicos uestros : ut quorum exsecramur iniquitatem, optemus salutem  .



CCCLuII. De uitanda scientie gloria.

Ad uitandam tentationem uane glorie, melior est discentis conditio, quam docentis. Tutius enim auditur  ueritas, quam predicatur. Quoniam cum doctrina recipitur, humilitas custoditur: cum autem disputatio placet, uix est ut disserentem non pulset quantulacumque iactantia  .



CCCLuIII. De laude qua se predicat Deus.

Periculosum est homini sibi placere, cui cauendum est superbire. Deus autem quantumcumque se laudet, non se extollit excelsus, nec uult se sua uideri maiestate maiorem. Sed cum homini loquitur potentiam suam, non hoc agit, ut gloriosior ipse, sed ut ille melior fiat et doctior. Nobis enim prodest auctorem nostrum agnoscere, et ei qui est super omnia, subiacere: nec de quo non possumus comprehendere quid est, possumus sentire quod non est  .



CCCLIX. De remittendis peccatis.

Christiana obseruantia ad perfecte pietatis profectum, per mutuam maxime peruenit indulgentiam peccatorum, dante nobis Domino sue bonitatis exemplum. Nam si ille, in quo nullum omnino fuit peccatum, interpellat pro peccatis nostris; quanto magis nos inuicem pro propriis orare debemus? Amplectenda quippe est homini, qui non omni potest carere peccato, tam benigna conditio; ut dimittendo delicta aliena, diluat sua  .



CCCLX. De eternitate sanctorum.

Iustorum desideriorum societati tunc nichil deerit, quando Deus omnia in illis omnibus erit. Ad quam beatitudinem hi perueniunt, qui huic seculo ante separationem anime carne moriuntur, nec in eis inueniuntur cupiditatibus, quas sola superat dilectio Dei: ut et id patiatur iniquitas, quod elegit; et eo bono fruatur iustitia, quod amauit  .



CCCLXI. De confitendo homine Iesu Christo.

Qui sic confitetur Christum Deum, ut eumdem hominem neget uerum, habentem scilicet unitam sibi nostre carnis animeque naturam: non est pro illo mortuus Christus; quia secundum hominem mortuus est Christus. Non reconciliatur per mediatorem Deo: unus enim Deus et unus est mediator Dei et hominum, homo Christus iehsu. Non iustificatur per ipsum: quia sicut per inobedientiam unius hominis peccatores constituti sunt multi, ita per obedientiam unius hominis iusti constituentur multi. Non resurget in resurrectione uite: quia per hominem mors, et per hominem resurrectio mortuorum; sicut enim in Adam omnes moriuntur, ita et in Christo omnes uiuificabuntur. Nec ullus se beati Petri defendat exemplo, qui se multis lacrymis et accusauit, et lauit: ut principem suum Ecclesia, non negationis, sed penitentie imitatione sequeretur  .



CCCLXII. De eternitate.

In quibusdam eternis potest aliqua esse distantia: ipsa autem eternitas absque diuersitate mensure est. Multe quippe mansiones in una uita uarias meritorum significant dignitates. Sed ut Deus omnia in omnibus erit, fiet etiam in dispari claritate per gaudium, ut quod habent singuli, commune sit omnibus. Quoniam per connexionem dilectionis, a gloria capitis nulla erit aliena pars corporis  .



CCCLXIII. De fide.

Fides eorum qui Deum uisuri sunt, quod non uidet credit: nam si uidet, non est fides. Credenti pollicetur [1 1Kb] meritum: uidenti redditur premium  .



CCCLXIu. De petitione contraria.

Male usurus eo quod uult accipere, Deo potius miserante non accipit. Proinde si hoc ab eo petitur,  unde homo exauditus ledatur; magis metuendum est, ne quod possit Deus non dare propitius, det iratus  .



CCCLXu. De dilectione.

Qui diligit me, inquit Dominus, diligetur a Patre meo; et ego diligam eum, et manifestabo ei me ipsum . Quid est, diligam? tanquam tunc dilecturus sit, et nunc non diligat? Absit. Quomodo enim nos Pater sine Filio, aut Filius sine Patre diligeret? cum inseparabiliter operentur, quomodo separabiliter diligunt? Sed ad hoc diligam eum, ad quod sequitur: Et manifestabo ei me ipsum. Diligam, et manifestabo, id est, ad hoc diligam, ut manifestem. Nunc enim ad hoc dilexit, ut credamus, et mandatum eius [1 1Kb] teneamus: tunc ad hoc diliget, ut uideamus, et ipsam uisionem mercedem fidei capiamus. Quia et nos nunc diligimus credendo quod uidebimus: tunc autem diligemus uidendo quod credidimus  .



CCCLXuI. De palmitibus uitis.

Ita sunt in uite palmites, ut uiti nichil conferant, sed inde accipiant unde uiuant. Sic quippe uitis est in palmitibus, ut uitale alimentum subministret eis, non sumat ab eis. Ac per hoc et manentem in se habere Christum, et manere in Christo, discipulis prodest utrumque, non Christo. Nam preciso palmite potest de uiua radice alius pullulare: qui autem precisus est, sine radice non potest uiuere  .



CCCLXuII. De humane iustitie modo.

Diuinitus dictum est: Noli esse iustus multum . Quo notata non est iustitia sapientis, sed superbia presumentis. Qui ergo fit nimis iustus, ipso nimio fit iniustus. Quis est autem qui se facit iustum, nisi qui dicit se non habere peccatum  ?



CCCLXuIII. De simplicitate.

Nullius, etiam incorporee creature, uere simplex substantia est, cui non hoc est esse, quod nosse; potest enim esse, nec nosse: at illa diuina non potest, quia idipsum est quod habet. Ac per hoc non sic habet scientiam, ut aliud sit illi scientia qua scit, aliud essentia qua est, sed utrumque unum: quamuis non utrumque dicendum sit, quod uerissime simplex et unum est. Habet enim Pater uitam in semetipso, nec aliud est ipse quam uita que in illo est: et dedit Filio habere uitam in semetipso; hoc est, genuit Filium qui et ipse uita est. Sic itaque debemus accipere, quod de Spiritu sancto dictum est: Non enim loquetur a semetipso, sed quecumque audierit loquetur ; ut intelligamus, non eum esse a semetipso. Pater quippe solus de alio non est. Nam et Filius de Patre natus est; et Spiritus sanctus de Patre procedit. Pater autem nec natus est de alio, nec procedit. Nec ideo sane aliqua disparilitas in summa illa Trinitate cogitationi occurrat humane: quia et Filius ei de quo natus est, et Spiritus sanctus ei de quo procedit, equalis est  .



CCCLXIX. De intemporalitate deitatis.

Quamuis natura incommutabilis non accipiat Fuit et Erit, sed tantum, Est: ipsa enim ueraciter est, quia aliter quam est, esse non potest: tamen propter mutabilitatem temporum, in quibus uersatur nostra mortalitas et nostra mutabilitas, non mendaciter dicimus, et Fuit, et Est, et Erit: fuit in preterito, est in presentibus, erit in futuris. Fuit quippe, quia nunquam defuit: erit, quia nunquam deerit: est, quia semper est. Neque enim uelut qui iam non sit, cum preteritis occidit; aut cum presentibus, tanquam non maneat, labitur; aut cum futuris, tanquam non fuerit, orietur. Proinde cum secundum uolumina temporum locutio humana  uariatur; qui per nulla esse potuit aut potest aut poterit tempora, uera de illo dicuntur cuiuslibet temporis uerba. Semper itaque audit Spiritus sanctus, quia semper scit: et scire, et audire, hoc illi est, quod semper esse. Semper uero illi est esse, de Patre procedere. Nemo autem potest dicere, quod non sit uita Spiritus sanctus: cum uita Pater, uita sit Filius. Ac per hoc sicut Pater, cum habeat uitam in semetipso, dedit et Filio habere uitam in semetipso: sic Spiritui sancto dedit uitam procedere de illo, sicut procedit et de ipso  .



CCCLXX. De dilectione qua diligimus Deum.

Prorsus donum Dei est, diligere Deum. Ipse ut diligeretur dedit, qui non dilectus dilexit: displicentes amati sumus, ut fieret in nobis unde placeremus. Diffudit enim caritatem in cordibus nostris Spiritus Patris et Filii, quem cum Patre amamus et Filio  .



CCCLXXI. De pace Christi.

Pax Christi finem temporis non habet, et ipsa est omnis pie intentionis actionisque perfectio. Propter hanc Sacramentis eius imbuimur: propter hanc mirabilibus eius operibus et sermonibus erudimur: propter hanc Spiritus sancti pignus accepimus: propter hanc in eum credimus et speramus, et amore ipsius, quantum donat, accendimur: propter hanc denique omnem tribulationem fortiter toleramus, ut in ea feliciter sine tribulatione regnemus. uera enim pax unitatem facit: quoniam qui adheret Deo, unus spiritus est  .



CCCLXXII. De temporibus.

Omne tempus ab illo est dispositum, qui tempori subditus non est. Quoniam que futura erant per singula tempora, in Dei sapientia habent efficaces [1 1Kb] causas, in qua nulla sunt tempora. Non ergo credatur hora passionis Domini fato urgente uenisse, sed Deo potius ordinante. Non enim siderea necessitas Christo intulit crucem; nec sidera cegerunt mori siderum conditorem: qui intemporalis cum Patre, sic tempus quo carne moreretur, quemadmodum et quo de matre nasceretur, elegit  .



CCCLXXIII. De unitate Trinitatis.

In eo quod dicitur, Hec est autem uita eterna, ut cognoscant te solum uerum Deum, et quem misisti Iesum Christum ; ordo uerborum est, Ut te, et quem misisti Iesum Christum, cognoscant solum Deum uerum. Consequenter enim intelligitur et Spiritus sanctus: quia Spiritus est Patris et Filii, tanquam caritas substantialis et consubstantialis amborum. Quoniam non duo dii, Pater et Filius; nec tres dii, Pater et Filius et Spiritus sanctus: sed ipsa Trinitas unus solus uerus Deus. Nec idem tamen Pater, qui Filius; nec idem Filius, qui Pater; nec idem Spiritus sanctus, qui Pater aut Filius: quoniam tres sunt, Pater, et Filius, et Spiritus sanctus: sed ipsa Trinitas unus est Deus  .



CCCLXXIu. Quid dedit Pater Filio.

Quidquid Deus Pater Deo Filio dedit, gignendo dedit. Ita enim dedit Filio Pater, sine quibus Filius esse non posset, sicut ei dedit ut esset. Nam quomodo uerbo uerba daret aliqua, in quo ineffabiliter dixit omnia  ?



CCCLXXu. De custodia Dei, qua suos seruat.

Custodiam circa nos Dei, non tam carnaliter debemus accipere, uelut uicissim nos seruent Pater et Filius, amborum in nobis seruandi alternante custodia, quasi alius alio discedente succedat. Simul enim custodiunt Pater et Filius et Spiritus sanctus, qui est unus uerus Deus. Sed Scriptura nos non leuat, nisi descendat ad nos. Sicut uerbum caro factum descendit,  ut releuaret: non cecidit, ut iaceret. Si descendentem cognouimus, cum leuante surgamus: et intelligamus, cum ita loquitur, personas eum distinguere, non separare naturas  .



CCCLXXuI. De gratia Dei, qua omne hominis meritum preuenitur.

Si naturam cogitemus, in qua creati sumus; cum omnes ueritas creauerit, quis non est ex ueritate? Sed non omnes sunt, quibus, ut audiant ueritatem et credant, ex ipsa ueritate prestatur, nullis procul dubio precedentibus meritis, ne gratia non sit gratia. Si enim dixisset, Omnis qui audit uocem meam, ex ueritate est: ideo dictus ex ueritate putaretur, quia obtemperat ueritati. Non autem hoc ait: sed, Omnis, inquit, qui est ex ueritate, audit uocem meam . Ac per hoc, non ideo est ex ueritate, quia eius audit uocem: sed ideo audit, quia ex ueritate est; id est, quia hoc illi donum ex ueritate collatum est: quod quid est aliud, quam, donante Christo credit in Christum  ?



CCCLXXuII. De amore, quo Deum amare debemus.

Quisquis se ipsum, non Deum amat, non se amat: et quisquis Deum, non se ipsum amat, ipse se amat. Qui enim non potest uiuere de se, moritur utique amando se. Cum uero ille diligitur de quo uiuitur; non se diligendo magis diligit, qui proterea se non diligit, ut eum diligat de quo uiuit  .



CCCLXXuIII. De indiuiso Patris et Filii opere.

Quidquid illud est quod oportet Patrem agere ad Filium, non fit nisi per eumdem Filium: ad ipsum scilicet, quia filius hominis est, et factus est inter omnia: per ipsum autem, quia Filius Dei est, et per illum fiunt a Patre omnia  .



CCCLXXIX. De subiectione Filii.

Non est mirum dicere Apostolum, etiam in futuro seculo Patri Filium subiectum futurum, ubi ait, Tunc et ipse subiectus erit ei, qui illi subiecit omnia: quandoquidem in Filio forma humana mansura est, qua semper maior est Pater. Quamuis non defuerint, qui illam tunc Filii subiectionem ipsius humane forme in diuinam substantiam commutationem intelligendam putarunt, tanquam hoc cuique rei subiiciatur, quod in eam uertitur et mutatur. Sed intelligi potest, ideo magis dixisse Apostolum, etiam tunc Patri Filium subiectum futurum, ne quis in eo putaret spiritum et corpus humanum conuersione aliqua consumendum: ut sit Deus omnia, non tantum in illius forma hominis, sed in omnibus ; quando capitis gloria uniuersum corpus implebit  .



CCCLXXX. Nihil in quibuscumque creaturis a Creatore inordinatum relinqui.

Quantacumque bona, quamuis magna, quamuis minima, nisi ex Deo esse non possunt. Quid enim maius in creaturis, quam uita intelligens? aut quid minus potest esse, quam corpus? Que quantumlibet deficiant, et in id tendant ut non sint; tamen aliquid forme illis remanet, ut quoquo modo sint. Quidquid autem forme cuiuspiam rei deficientis remanet, ex illa forma est que nescit deficere; motusque ipsos rerum deficientium uel proficientium excedere numerorum suorum leges non sinit. Quidquid igitur laudabile aduertitur in rerum natura, siue exigua, siue ampla, quod laude dignum iudicetur, ad excellentissimam et ineffabilem laudem referendum est Conditoris  .



CCCLXXXI. Quod prescientia Dei neminem peccare compellat.

Neminem Deus ad peccandum cogit: preuidet tamen eos qui propria uoluntate peccabunt. Cur ergo non uindicet iustus, que fieri non cogit prescius? Sicut enim nemo memoria sua cogit facta esse, que preterierunt: sic Deus prescientia sua non cogit facienda, que futura sunt. Et sicut homo quedam que fecit meminit, nec tamen omnia que  meminit fecit: ita Deus omnia quorum ipse auctor est, prescit, nec tamen omnium que prescit, ipse auctor est. Quorum autem non est malus auctor, iustus est ultor  .



CCCLXXXII. De cognoscendis creaturis que non uidentur.

Humana anima naturaliter diuinis ex quibus pendet connexa rationibus, cum dicit, Melius fieret hoc quam illud; si uerum dicit, et uidet quod dicit, in illis supernis rationibus uidet. Credat ergo Deum fecisse, quod recto intellectu ab eo faciendum fuisse cognoscit, etiam si hoc in rebus factis non uidet. Quia etiam si celum oculis uidere non posset, et tamen ratione uera tale aliquid faciendum fuisse colligeret, credere debuit factum fuisse, quamuis id oculis non uiderit. Non enim cogitatione cerneret factum fuisse, nisi his rationibus, in quibus facta sunt omnia. Quod autem ibi non est, tam nemo potest uera cogitatione uidere quam non est  .



CCCLXXXIII. Quo remedio uulnera humana curentur.

Quid tam dignum misericordia quam miser? et quid tam indignum misericordia, quam superbus miser? Ex quo factum est ut illud Dei uerbum, per quod facta sunt omnia, et quo fruitur omnis angelica beatitudo, usque ad miseriam nostram porrigeret clementiam suam; et uerbum caro fieret, et habitaret in nobis. Sic enim posset panem Angelorum homo manducare nondum Angelis adequatus, si panis ipse Angelorum hominibus dignaretur equari. Nec sic descendit ad nos, ut illos desereret: sed simul integer illis, integer nobis; illos intrinsecus pascens, per id quod Deus est; nos forinsecus admonens, per id quod nos sumus: et idoneos facit per fidem, quos per speciem pascat equaliter  .



CCCLXXXIu. Nullum nature uitium ab auctore esse.

Dubium non est, contra naturam esse omne uitium, etiam eius rei cuius est uitium. Quapropter, quoniam in quacumque re non uituperatur nisi uitium, ideo autem uitium est, quia contra naturam eius rei est, [cuius est uitium] nullius rei recte uituperatur uitium, nisi cuius natura laudatur. Non enim in uitio displicet, nisi quod corrumpit quod in natura placet  .



CCCLXXXu. De pena peccati.

Omni peccanti anime duo sunt penalia, ignorantia et difficultas. Ex ignorantia deprauat [1 1Kb] error: ex difficultate cruciatus affligit. Sed approbare falsa pro ueris, ut erret inuitus, et resistente repugnatione carnalis uinculi, non posse ab illicitis operibus temperare; non est natura instituti hominis, sed pena damnati  .



CCCLXXXuI. De uarietate remediorum.

Ut ars medicine, cum eadem maneat, neque ullo modo ipsa mutetur, mutat tamen precepta languentibus; quia mutabilis est nostra ualetudo: ita diuina prouidentia, cum sit ipsa omnino incommutabilis, mutabili tamen creature uarie subuenit; et pro diuersitate morborum aliis alia iubet, aut uetat: ut a uitio, unde mors incipit, et ab ipsa morte, ad naturam suam et essentiam ea que deficiunt, id est, ad nichilum tendunt, reducat et firmet  .



CCCLXXXuII. De prima hominis preuaricatione.

Primum anime rationalis uitium est, uoluntas ea faciendi que uetat summa et intima ueritas. Ita homo de paradiso in hoc seculum depulsus est, id est, ab eternis ad temporalia, a copiosis ad egena, a firmitate ad infirma. Non ergo a bono substantiali ad malum substantiale; quia nulla substantia malum est: sed a bono eterno, ad bonum temporale; a bono spirituali, ad bonum carnale; a bono intelligibili, ad bonum sensibile: a bono summo, ad bonum infimum. Est igitur quoddam bonum, quod si diligit anima rationalis, peccat, quia infra illam ordinatum est. Quare ipsum peccatum malum est, non ea substantia, que peccando diligitur  .



CCCLXXXuIII. De magistra omnium artium ueritate.

Lex omnium artium cum sit omnino incommutabilis, mens uero humana, cui talem legem uidere concessum est, mutabilitatem pati possit erroris; satis apparet supra mentem nostram esse legem, que ueritas dicitur. Nec iam illud ambigendum est, incommutabilem naturam, que supra animam rationalem sit, Deum esse: et ibi esse primam uitam, et primam essentiam, ubi est prima sapientia. Nam hec est illa incommutabilis ueritas, que lex omnium artium recte dicitur, et ars omnipotentis artificis. Itaque cum se anima sentiat nec corporum speciem motumque iudicare secundum se ipsam: simul oportet cognoscat, prestare suam naturam ei nature, de qua iudicat; prestare autem sibi eam naturam, secundum quam iudicat, et de qua nullo modo iudicare potest  .



CCCLXXXIX. Quo incitetur cor ad discendum.


Ad discendum necessario dupliciter ducimur, auctoritate atque ratione. Tempore auctoritas, re autem ratio prior est. Aliud est enim quod in agendo anteponitur, aliud quod pluris in appetendo estimatur. Quia ergo principium sapientie timor Domini, et per humilitatem ad sublimia gradus est; incedat humana ignorantia per fidem, ut mereatur fides uidere quod credit  .



CCCXC. De diuitiis.

Diuitiis flores, et maiorum nobilitate te iactas; et exsultas de patria, et pulchritudine corporis, et honoribus qui  tibi ab hominibus deferuntur: respice te ipsum, quia mortalis es; et quia terra es, et in terram ibis. Circumspice eos qui ante te similibus splendoribus fulsere. Ubi sunt quos ambiebant ciuium potentatus? ubi insuperabiles imperatores? ubi qui conuentus disponebant et festa? ubi equorum splendidi inuectores [1 1Kb] , exercituum duces, satrape, tyranni? Non omnia puluis? non omnia fauille? non in paucis ossibus eorum uite memoria est? Respice sepulcra, et uide quis seruus, quis dominus, quis pauper, quis diues. Discerne, si potes, uictum a rege, fortem a debili, pulchrum a deformi. Memor itaque nature, non extollaris aliquando. Memor autem eris, si te ipsum respexeris.
[Figure: 7Kb]



uolume back matter






INDEX RERUM QUAE IN HOC DECIMO uOLUMINE CONTINENTUR.

     IN TOMUM DECIMUM PRAEFATIO. 9-10
    EX AUGUSTINI LIBRO DE HAERESIBUS AD QUODuULTDEUM. HAERESIS 88. 107-108
    S. AURELII AUGUSTINI, HIPPONENSIS EPISCOPI, DE PECCATORUM MERITIS ET REMISSIONE, ET DE BAPTISMO PARuULORUM, AD MARCELLINUM LIBRI TRES. 109-110
    LIBER PRIMUS.---Refellit eos qui dicunt Adam, etiamsi non peccasset, fuisse moriturum; nec ex eius peccato quidquam ad eius posteros propagatione transiisse. Mortem hominis probat consecutam non necessitate nature, sed merito peccati: tum etiam peccato Ade totam eius stirpem obligatam esse docet, ostendens paruulos ob id baptizari, ut originalis peccati remissionem accipiant. Ibid.
    CAPUT PRIMUM. Prefatio. Ibid.
    II. Adam si non peccasset, non fuisse moriturum. Ibid.
    III. Aliud esse mortalem, aliud esse morti obnoxium. Ibid.
    Iu. Mors etiam corporis ex peccato. 111
    u. Mortale, mortuum ac moriturum. Ibid.
    uI. Quomodo corpus mortuum ob peccatum. 112
    uII. uita corporis speranda, precedente iam uita spiritus. 113
    uIII. uerba Pauli quo sensu intelligenda. Ibid.
    IX. Pecatum propagatione, non imitatione tantum transisse in omnes. 114
    X. Actualis et originalis peccati distinctio. 115
    XI. Regnum mortis quid apud Apostolum. 116
    XII. Unum peccatum omnibus commune. 117
    XIII. Quomodo per unum mors et per unum uita. 118
    XIu. Nemo nisi Christus iustificat, Ibid.
    Xu. Confirmat ex propagatione peccatum esse, quemadmodum et iustitiam ex regeneratione. Quomodo et omnes per Adam peccatores, et omnes per Christum iusti. 119
    XuI. Infantes non baptizati lenissime quidem, sed tamen damnantur. Pena peccati Ade, gratia corporis amissa. 120
    XuII. Non esse infantibus personale peccatum tribuendum. 121
    XuIII. Refellit eos qui baptizari paruulos uolunt non in peccati remissionem, sed ad obtinendum regnum celorum. Ibid.
    XIX. Infantes ut fideles, ita et penitentes dicuntur. Peccata sola inter Deum et homines separant. 122
    XX. Ad mensam Domini nemo rite nisi baptizatus  accedit. 123
    XXI. Inscrutabile, cur infantes alii discedant frustrati baptismo, alii non. 125
    XXII. Refellit eos qui putant animas ob delicta alibi commissa, in corpora meritis suis conuenientia detrudi, in iisque magis minusue affligi. 126
    XXIII. Christus etiam infantium saluator et redemptor. 128
    XXIu. Baptismus salus, Eucaristia uita uocatur a Punicis Christianis. Ibid.
    XXu. Paruulos mox natos illuminari quidam perperam colligebant ex Euangelio. 129
    XXuI. Concludit peccato originis omnes obnoxios. 131
    XXuII. Congerit testimonia Scripturarum. 131
    XXuIII. Colligit omnes egere morte Christi, ut saluentur. Paruuli non baptizati in damnatione erunt cum diabolo. Quomodo omnes per Adam ad condemnationem, et omnes per Christum ad iustificationem. Nemo cum Deo reconciliatur nisi per Christum. 140
    XXIX. Bonum coniugii quid. Boni et mali usus quatuor differentie. 141
    XXX. Baptismum ad quid infantibus necessarium uoluerint Pelagiani. 142
    XXXI. Christus caput et corpus. Christus ob persone unitatem et in celo manebat et in terra deambulabat. Unus Christus quomodo ascendat in celum. Caput et corpus unus Christus. 144
    XXXII. Serpens in deserto exaltatus Christum in cruce pendentem figurauit. Paruuli etiam ipsi serpentis morsu uenenati. 145
    XXXIII. Nemo potest reconciliari Deo, nisi per Christum. Ibid.
    XXXIu. Baptismi forma, seu ritus. Exorcismus. Duplex de paruulis error. 146
    XXXu. In paruulis non esse peccatum proprie uite. 147
    XXXuI. De infantium ignorantia, et unde sit. 148
    XXXuII. Si Adam non talis est creatus quales nascimur, cur Christus expers peccati infans natus est et imbellis? 149
    XXXuIII. Ignorantia et infirmitas infantis. 150
    XXXIX. Quatenus euacuetur peccatum per Baptismum in paruulis, similiter et in adultis, et quid inde consequatur utilitatis. Ibid.
    LIBER SECUNDUS.---Disputat Augustinus contra eos qui dicunt, quod in hac uita sint, fuerint et futuri sint homines nullum habentes omnino peccatum: qua  de re propositis questionibus docet primo, hominem in hac uita sine peccato esse posse per Dei gratiam et liberum ipsius arbitrium. Postea probat non esse tamen quemquam in hac uita degentem sine ullo prorsus peccato. Tertio, ideo non esse, quia nemo est qui tantum uelit quantum res exigit, dum uel latet quod iustum est, uel facere non delectat. Quarto loco, nullum prorsus, excepto uno mediatore Christo, uel esse, uel fuisse, uel futurum esse hominem ab omni peccato immunem. 151-152
    CAPUT PRIMUM. Quid hactenus peractum, quidue hoc libro tractandum. Ibid.
    II. Libero arbitrio quidam nimium tribuunt. Ignorantia et infirmitas. Ibid.
    III. Quomodo Deus nichil precipit impossibile. Opera misericordie remedia sunt ad abolenda peccata. Ibid.
    Iu. Concupiscentia quatenus in nobis. Baptizatis non ipsa concupiscentia, sed solus in eam consensus nocet. Ibid.
    u. uoluntas hominis eget ope Dei. 153
    uI. Quatuor de iustitie perfectione questiones. Prima questio, an homo sine peccato possit esse in hac uita. 155
    uII. Secunda questio, an sit aliquis homo sine peccato in hac uita. Ibid.
    uIII. Perfectio quando. 157
    IX. Obiectio Pelagianorum, Quare iustus non gignat iustum. 158
    X. Conciliat Scripturas. Ibid.
    XI. Iob preuidit Christum ad passionem uenturum. Humilitatis ratio in perfectis. 161
    XII. Nemo iustus in omnibus. Ibid.
    XIII. Perfecta iustitia humana imperfecta est. 162
    XIu. Ab omnibus orandum ut sibi dimittatur. 164
    Xu. Obiectio Pelagianorum. Perfectio secundum quiddam. Perfectus in iustitia recte dicitur, qui multum in ea profecit. Ibid.
    XuI. Cur Deus precipit, quod scit non obseruandum. 165
    XuII. Tertia questio, cur nemo sit in hac uita sine peccato. 167
    XuIII. uoluntas bona a Deo. 168
    XIX. Per gratiam et cognitio boni et delectatio. 170
    XX. Ad quartam questionem respondet, nullum, excepto Christo, fuisse uel esse posse, qui nullum habeat peccatum. 171
    XXI. Adam et Eua. Obedientia homini uehementer commendata a Deo. Ibid.
    XXII. Status hominis ante peccatum. 172
    XXIII. Nature corruptio per peccatum, et renouatio per Christum. 173
    XXIu. Incarnatione uerbi quod nobis collatum sit beneficium. Natiuitas Christi de carne in quo nostre similis et dissimilis. Fidelium etiam filii baptizandi. 174
    XXu. Obiectio Pelagianorum. 175
    XXuI. Sanctificatio multiplex. Sacramentum catechumenorum. 176
    XXuII. Quare baptizentur qui iam de baptizatis nascuntur. 177
    XXuIII. Lex peccati dicta peccatum. Concupiscentia quomodo in baptizatis perempto eius malo maneat. 178
    XXIX. Omnes predestinati per unum mediatorem Christum et per unam eamdemque fidem saluantur. Paruulorum quoque saluator Christus. Christus etiam infans ignorantia caruit et animi infirmitate. 179
    XXX. Respondet ad obiectionem Pelagianorum. 180
    XXXI. Cur non simul per Baptismum cum peccatis mors etiam ipsa aboleatur. 181
    XXXII. Cur Christus post resurrectionem presentiam suam mundo subduxerit. 182
    XXXIII. Respondet ad obiectionem Pelagianorum. Ibid.
    XXXIu. Cur remisso peccato pena adhuc exigatur. 183
    XXXu. Non declinandum in dextram aut in sinistram. 184
    XXXuI. An anima ex traduce. In rebus obscuris ubi Scripture non adiuuant, cauenda iudicandi temeritas. Scripture clare in his que ad salutem necessaria sunt. 185
    LIBER TERTIUS, seu AD EUMDEM MARCELLINUM EPISTOLA.---Augustinus Pelagii circa questionem de peccatorum meritis et de paruulorum Baptismo errores, siue nonnullas contra peccatum originale, quas ille suis in Paulum expositionibus insperserat, argumentationes redarguit. 185-186
    CAPUT PRIMUM. Pelagius existimatus uir sanctus. Eius expositiones in Paulum. Ibid.
    II. Obiectio Pelagii. Paruuli in credentium et fidelium numero deputati. Ibid.
    III. Pelagius laudatus a nonnullis. Argumenta contra peccatum originis, que Pelagius in Commentario  suo proponit. 188
    Iu. iehsu etiam infantium iehsu est. Ostendit ueteres nichil dubitasse de originali infantium peccato. 189
    u. Testimonium Cypriani. 190
    uI. Consensus omnium circa peccatum originale. 192
    uII. Iouiniani error. Disputatorum quorumlibet sententie non tanquam auctoritas canonica. Peccatum originale quomodo alienum. Omnes in Adam unus homo fuimus. 193
    uIII. Unde errores. Similitudo a preputio circumcisorum. Et palea frumenti petita. 194
    IX. Non semper Christiani Christianos, neque mundati mundatos gignunt. 195
    X. Anima num ex traduce. 196
    XI. Aculeus mortis quis. Ibid.
    XII. Preceptum de menstruata muliere non attingenda, non est figurate accipiendum. Sacramentorum necessitas. 198
    XIII. Epilogus. Sollicitos esse oportet ut baptizentur infantes. 199
    S. AURELII AUGUSTINI, HIPPONENSIS EPISCOPI, DE SPIRITU ET LITTERA AD MARCELLINUM LIBER UNUS.---Marcellino scribente se permotum eo quod in superiore opere legisset fieri posse ut sit homo in hac uita sine peccato, si uelit, adiutus a Deo; nec ullum tamen usquam in hominibus tam perfecte iustitie exemplum exstare; hanc Augustinus arripit occasionem disputandi contra Pelagianos de adiutorio gratie Dei, ostenditque non in eo nos diuinitus adiuuari ad operandam iustitiam, quod legem Deus dedit plenam bonis sanctisque preceptis; sed quod ipsa uoluntas nostra, sine qua operari bonum non possumus, adiuuetur et erigatur impertito spiritu gratie, sine quo adiutorio doctrina legis littera est occidens, quia reos potius preuaricationis tenet, quam iustificat impios. Inde ad propositam questionem, quam soluere incipit in principio libri, rediens iterum in fine, demonstrat multa esse nemine diffitente possibilia cum Dei auxilio, quorum nullum usquam exstet exemplum: atque ita sine exemplo esse in hominibus perfectam iustitiam, et tamen impossibilem non esse concludit. 199-202
    CAPUT PRIMUM. Occasio scribendi huius libri. Aliquid posse fieri, tametsi factum sit nunquam. 201
    II. Error eorum qui dicunt uiuere hic hominem sine peccato, minus perniciosus. Error negantium gratiam necessariam grauior et acerrime confutandus. Ibid.
    III. Gratia uera donum Spiritus sancti, quo fit in animo delectatio et dilectio boni. 203
    Iu. Doctrina legis sine uiuificante spiritu, littera est occidens. Ibid.
    u. Quid hic tractandum. 204
    uI. Abundantia delicti per legem. 205
    uII. Bona opera ex quo fonte manent. 206
    uIII. Obseruatio legis. Iudeorum gloriatio qualis. Timor pene. Circumcisio cordis. Pelagiani in quo Deum nostre iustificationis auctorem agnoscunt. 207
    IX. Iustitia Dei manifestata per Legem et prophetas. 208
    X. Quomodo iusto non posita est lex. 209
    XI. Pietatem esse sapientiam. Iustitia Dei dicta quam Deus facit. 211
    XII. Cognitio Dei per creaturas. Lex sine gratia. Ibid.
    XIII. Lex operum et lex fidei. 213
    XIu. Decalogus quoque occidit, nisi adsit gratia. 215
    Xu. Gratia in uetere Testamento latens, in Nouo reuelatur. 217
    XuI. Spiritus sanctus cur dictus sit Spiritus Dei. 218
    XuII. Legis Mosaice et noue comparatio. Ibid.
    XuIII. uetus lex mortem, Noua iustitiam ministrat. 219
    XIX. Fides christiana de adiutorio gratie. Prophetia Ieremie de Nouo Testamento. Lex. Gratia. 220
    XX. Lex uetus. Lex noua. 221
    XXI. Lex scripta in cordibus. 222
    XXII. Merces eterna. Ibid.
    XXIII. Reformatio que nunc agitur collata cum perfectione future uite. 223
    XXIu. Aeterna merces Noui Testamenti propria predicta per prophetam. Quomodo omnium erit illa merces. Apostolus uehemens defensor gratie. Lex scripta in cordibus et merces eterne contemplationis pertinet ad Testamentum Nouum. Minores et maiores in beatis quinam. Ibid.
    XXu. Distantia ueteris et Noui Testamenti. 226
    XXuI. Questio in locum Apostoli de Gentibus que naturaliter facere legem, eamque habere scriptam in cordibus dicuntur. Ibid.
    XXuII. Legem fieri naturaliter, idem quod secundum naturam gratia reparatam. 229
     XXuIII. Imago Dei non omnino deleta in infidelibus. Peccata uenialia. 230
    XXIX. Iustitia ex dono Dei. 231
    XXX. An euacuetur liberum arbitrium per gratiam. 233
    XXXI. Fides an sit in nostra potestate. 234
    XXXII. Que fides laudanda. 235
    XXXIII. uoluntas credendi unde. 237
    XXXIu. uoluntas credendi a Deo. 240
    XXXu. Conclusio operis. 241
    XXXuI. Preceptum dilectionis quando perfecte implebitur. Ignorantie peccata. Iustitia huius uite. Sine peccato qualis poni possit. Perfecta iustitia etsi hic non inueniatur, non tamen impossibilis. 242
    ADMONITIO IN LIBRUM DE NATURA ET GRATIA. 245-246
    S. AURELII AUGUSTINI, HIPPONENSIS EPISCOPI, DE NATURA ET GRATIA, AD TIMASIUM ET IACOBUM, CONTRA PELAGIUM LIBER UNUS.---Principio ponitur quid de natura et gratia exploratum sit. Naturam scilicet ex Ade preuaricatoris carne propagatam, quia iam non qualem Deus primitus condiderat, inculpabilem et sanam, gratie auxilio, quo et ab ira Dei redimatur, et ad iustitiam perficiendam regatur, indigere. Nature penale uitium ad uindictam iustissimam pertinere; ipsam autem gratiam non meritis reddi, sed gratis dari; et qui non per eam liberantur, iuste damnari. Mox Pelagii eidem nature contra gratiam patrocinantis liber, responsis ad singulos apices redditis confutatur; inter alia precipue quod posse esse hominem sine peccato, suadere cupiens, naturam per peccatum debilitatam et mutatam non esse contendat; alioquin materiam peccati  uindictam fore, si ad hoc peccator infirmatus est, ut plura peccaret. Preterea quod commemoratis iustis cum ueteris tum Noui Testamenti, quos peccato caruisse sentit, dicat possibilitatem non peccandi, homini a natura inesse; eamque ideo gratie Dei tribuendam, quia illius nature Deus auctor est, cui ea non peccandi possibilitas inseparabiliter insita sit. ueterum denique, quas pro se Pelagius adducit, ac nominatim Hilarii, Ambrosii, ipsius quoque Augustini, sententie expenduntur. 247-248
    CAPUT PRIMUM. Occasio edendi huius opusculi. Iustitia Dei que. Ibid.
    II. Fides in Christum ad salutem necessaria non est, si homo sine illa potest iuste uiuere. Ibid.
    III. Natura sana condita, peccato est postea corrupta. 249
    Iu. Gratia gratuita. Ibid.
    u. Iustitie erat damnari omnes. 250
    uI. Pelagianorum ingenia fortissima et celerrima. Ibid.
    uII. Aggreditur libri Pelagii refutationem. Inter esse et posse distinctio Pelagii. Ibid.
    uIII. Damnantur et ii qui iustificari non potuerunt. 251
    IX. Iustificari non potuit qui crucem Christi, nomen non audiuit. Crucem Christi euacuare. Ibid.
    X. uersute gratiam confitetur Pelagius. 252
    XI. De gratia cum disputatur, non de ea loquimur que ad nature pertinet institutionem, sed reparationem. Ibid
    XII. Scopus minarum legis. Perfecti uiatores. 253
    XIII. Sequitur Pelagii refutatio. Ibid.
    XIu. Non omnia scripta sunt. Ibid.
    Xu. Corrumpit Pelagius Iacobi apostoli locum addita interrogationis nota. 254
    XuI. Euoluitur idem Iacobi locus. Ibid.
    XuII. In carne esse qui dicantur. Ignorantie peccata. Quibus petentibus detur a Deo sapientia. 255
    XuIII. Quam orationem Pelagius necessariam admiserit. 256
    XIX. Negat Pelagius naturam humanam peccato deprauatam aut corruptam. Ibid.
    XX. Peccato, et si substantia non sit, quomodo uitiari natura potuerit. 257
    XXI. Adam Christi misericordia liberatus. Ibid.
    XXII. Idem peccatum et pena peccati. 258
    XXIII. Non deserit Deus nisi dignos deseri. Ad peccandum nobis ipsi sufficimus; ad iustitiam uero ut redeamus, non item. Mors pena est, non causa peccati. 259
    XXIu. Christus mortuus potestate. Etiam mala Dei misericordia prosunt. 260
    XXu. Errantium ingenium. Cum hereticis quibusdam non tam disputationibus quam orationibus agendum. Ibid.
    XXuI. Similitudo qua intelligitur Dei gratiam faciendo cuiuis operi bono necessariam. 261
    XXuII. Peccatum peccato tollitur. Sanandi ordinem celestis medicus non ab egroto accipit, sed a  seipso. Iustis que causa timendi. 261
    XXuIII. Deserit aliquantum Deus, ne superbiamus. 262
    XXIX. Non omne peccatum superbia est. Superbia quomodo omnis peccati initium. 263
    XXX. Quomodo suum est hominis peccatum, licet gratia indigeat ut sanetur eius infirmitas. Ibid.
    XXXI. Superbiam ipsam cur Deus non cito sanet. Quam occulte insidietur superbia. Ibid.
    XXXII. Superbia etiam in recte factis cauenda. Liberum arbitrium non tollitur cum gratia predicatur. 264
    XXXIII. Esse sine ullo omnino peccato nondum equat hominem Deo. 265
    XXXIu. uerissime dicimus nos non esse sine peccato. Nec modestie causa mentiendum. Laus humilitatis in parte non est ponenda falsitatis. Ibid.
    XXXu. Quorumdam cur scripta peccata. Desperatio in peccatis perdere se putat si quid non fecerit quo instigat libido. An sancti mortui sunt sine peccato. 266
    XXXuI. Sancta uirgo Maria sine ullo uixit peccato. Nullus preterea sanctorum absque peccato. 267
    XXXuII. Cur non omnia peccata Scriptura commemorauerit. Ibid.
    XXXuIII. Cain ex Eua matre genuisse cur putatum a quibusdam fuerit. Peccata iustorum; et iustus quis esse et sine peccato non esse potest. Si quid minus est caritatis, ex uitio est. 268
    XXXIX. De eodem argumento. 269
    XL. Christum ad quid necessarium nobis fuisse putauit Pelagius. 270
    XLI. Quomodo accipienda uox, omnes, in uerbis Apostoli, de quibus mouetur questio. Ibid.
    XLII. Potest homo sine peccato esse, sed auxiliante gratia. Possibilitas in sanctis simul cum effectu prouenit. 271
    XLIII. Deus non iubet impossibilia. Ibid.
    XLIu. Status questionis inter Pelagianos et Catholicos. Antiqui iusti eadem qua nos Christi fide saluati. 272
    XLu. Alie similitudines et ratiocinationes Pelagii. Ibid.
    XLuI. Necessitas non pugnat cum arbitrio uoluntatis. 273
    XLuII. De eodem argumento. Ibid.
    XLuIII. Gratie adiutorium in natura integra. 274
    XLIX. Omnipotentie Dei nichil adimit quod nec peccare, nec mori, nec seipsum occidere potest. Ibid.
    L. Etiam a piis ac Deum timentibus gratia impugnatur. 275
    LI. Possibilitatem non peccandi quo sensu Pelagius Dei gratie tribuerit. Ibid.
    LII. De eodem argumento. 276
    LIII. De qua hic gratia Dei disseratur. Moriens impius a concupiscentia non liberatur. Ibid.
    LIu. Dialogismus. 277
    Lu. Corpus mortis de uitio non de substantia dictum. 279
    LuI, LuII, LuIII, LIX. De eodem argumento. 280-281
    LX. An aliquis hac in uita sine peccato. 281
    LXI. Respondet ad catholicorum scriptorum testimonia que Pelagius pro se protulerat: Lactantii, Hilarii, Ambrosii et Hieronymi. 282
    LXII. Facere et perficere iustitiam. 283
    LXIII, LXIu, LXu. De eodem argumento. 284-286
    LXuI. Quedam peccandi necessitas. 286
    LXuII. Duobus modis ut morbi, ita et peccata cauentur. Ibid.
    LXuIII. Quomodo adhortandi ad fidem, ad penitentiam, ad profectum. 288
    LXIX. Nihil impossibile Deus precipit, quia omnia facilia caritati. Ibid.
    LXX. Charitatis gradus faciunt et iustitie gradus. 290
    ADMONITIO IN LIBRUM DE PERFECTIONE IUSTITIAE HOMINIS. 289-290
    S. AURELII AUGUSTINI, HIPPONENSIS EPISCOPI, AD EPISCOPOS EUTROPIUM ET PAULUM EPISTOLA siue LIBER DE PERFECTIONE IUSTITIAE HOMINIS.---Data sibi chartula definitionum, que Celestii esse dicebantur, Augustinus ratiocinationes primum singulas, quibus ille, uel si quis alius erroris socius, perperam definiebat posse hominem hic sine peccato esse, dissoluit breuibus responsis, docens perfectionem plenitudinemque iustitie illam, qua homo sine ullo prorsus peccato sit, nec sine gratia possibilem per uires nature, presertim uitiate, nec unquam esse presentis huius uite. Pergit inde ad auctoritates, quas eadem chartula de Scripturis corrogatas continebat, alias quibus homini precipitur ut sit immaculatus et perfectus, alias quibus commemoratur non esse grauia Dei mandata, alias  tandem quasi his, que a Catholicis contra Pelagianos proferri solerent, auctoritatibus contrarias. 291-292
    ADMONITIO IN LIBRUM DE GESTIS PELAGII. 317-318
    S. AURELII AUGUSTINI HIPPONENSIS EPISCOPI, DE GESTIS PELAGII AD AURELIUM EPISCOPUM LIBER UNUS. Singula errorum capita Pelagio apud Palestinam synodum obiecta, cum eiusdem ad illa responsionibus, minutatim excutiuntur. Quanquam autem absolutionem a synodo Pelagius consecutus sit, in eo tamen residere adhuc suspicionem hereseos, monstrat Augustinus; ac denique hominem synodi sententia sic esse absolutum, ut ipsa heresis, propter quam in iudicium uenit, incunctanter damnata fuerit. 319-320
    S. AURELII AUGUSTINI, HIPPONENSIS EPISCOPI, DE GRATIA CHRISTI ET DE PECCATO ORIGINALI CONTRA PELAGIUM ET CeLESTIUM LIBRI DUO. 359-360
    LIBER PRIMUS. DE GRATIA CHRISTI.---Pelagium gratie confessione fucum facere ostendit: quippe qui gratiam uel in natura et libero arbitrio ponat, uel in lege atque doctrina: qui preterea diuina gratia solam uoluntatis et actionis possibilitatem, ut uocat, non ipsam uoluntatem et actionem adiuuari dicat; et illam insuper adiuuantem gratiam a Deo secundum merita hominum dari, atque ad id solum iuuare eos putet, ut precepta facilius possint implere. Expendit Augustinus loca opusculorum ipsius, quibus ille Dei gratiam diserte a se commendatam iactabat; et hec de lege ac doctrina, seu de diuina reuelatione ac de Christi exemplo, que ad doctrinam eque reuocantur, aut de peccatorum remissione interpretari posse demonstrat, nec apparere omnino an uere christianam gratiam, id est, adiutorium bene agendi adiunctum nature atque doctrine per inspirationem flagrantissime et luminosissime caritatis agnoscat Pelagius: qui postremo Ambrosium, tantopere ab ipso laudatum, preclara quedam in commendationem diuine gratie dicentem audire iubetur. Ibid.
    S. AURELII AUGUSTINI, HIPPONENSIS EPISCOPI, DE GRATIA CHRISTI ET DE PECCATO ORIGINALI CONTRA PELAGIUM ET CeLESTIUM LIBRI DUO. 385-386
    LIBER SECUNDUS. DE PECCATO ORIGINALI.---Ostendit Augustinus, Pelagium in questione de originali peccato ac de paruulorum Baptismate, nichil reipsa dissentire a discipulo ipsius Celestio, qui peccatum originale confiteri nolens, uel etiam aperte negare ausus, Carthagine prius, ac postea Rome, episcopalibus iudiciis damnatus est. Questionem enim istam non earum esse, ut heretici iidem uolebant, in quibus preter fidei periculum errare contingit: imo hunc eorum errorem ipsa omnino fidei christiane petere fundamenta. Refellit postea eos qui originalis uitii dogmate nuptiarum bonitati detrahi, Deoque ipsi, hominis qui per nuptias generatur conditori iniuriam fieri contendebant. Ibid.
    ADMONITIO IN LIBROS DE NUPTIIS ET CONCUPISCENTIA. 409-410
    EPISTOLA AD uALERIUM COMITEM, cui Augustinus transmittit nuncupatum ipsi librum primum de Nuptiis et Concupiscentia. 411-412
    S. AURELII AUGUSTINI, HIPPONENSIS EPISCOPI, DE NUPTIIS ET CONCUPISCENTIA AD uALERIUM COMITEM LIBRI DUO. 413-414
    LIBER PRIMUS.---Nuptiarum propria et naturalia bona exponit. In illis bonis non computandam carnis concupiscentiam probat: hanc enim omnino esse malum, quod non de nuptiarum natura uenit, sed ex antiquo peccato nuptiis accidit: quo tamen malo nuptie bene utuntur ad liberorum procreationem. Propter hanc uero concupiscentiam fieri ut etiam de legitimis nuptiis filiorum Dei, non filii Dei, sed filii seculi nascantur, qui peccati uinculo, licet ab eo per gratiam liberatis parentibus, obstricti sunt, atque sub diaboli potestate captiui, nisi eadem similiter Christi gratia liberentur. Explicat quomodo concupiscentia in baptizatis maneat actu, non reatu. Baptismi sanctitate non hunc tantummodo originalem reatum, sed peccata alia et omnia prorsus hominum mala auferenda esse docet. Tandem concupiscentie malum a nuptiarum bonitate distinguendum esse, Ambrosii auctoritate confirmat. Ibid.
    CAPUT PRIMUM. De huius operis argumento. Ibid.
    II. Cur opus ad ualerium scripserit. Ibid.
    III. Pudicitia coniugalis donum Dei. De infidelium pudicitia difficultas. Pudicus uerus nonnisi fidelis. 415
    Iu. Nuptiarum bonum naturale. Omnis societas naturaliter fraudulentum socium refugit. Coniugalis pudicitia  que uera. uirginitas et pudicitia non uera, nisi que uere fidei mancipatur. 415
    u. Libidinis uituperatio non est damnatio nuptiarum Pudor in corpore humano unde. Adam et Eua non sunt ceci creati. Apertio oculorum in primis parentibus quid. 416
    uI. Carnis sue inobedientia homini iuste retributa. Erubescentia de inobedientibus membris. 417
    uII. Libidinis malum non tollit nuptiarum bonum. 418
    uIII. Morbus concupiscentie in nuptiis, non sit uoluntatis, sed necessitatis. Que fidelium in usu matrimonii debeat esse uoluntas. Concupiscentie malo quis uti, et non uinci existimandus. Sancti patres quomodo olim coniugibus usi. Ibid.
    IX. Cur uiro plures aliquando uxores, nunquam autem femine plures uiros habere permissum. 419
    X. Sacramentum nuptiarum. Matrimonium indissolubile. Lex seculi quoad diuortium alia a lege Euangelii. 420
    XI. Mutuum continentie uotum coniugium non dirimit. uerum coniugium inter Mariam et Ioseph. Ioseph quomodo pater Christi. In matrimonio Marie et Ioseph omnia fuere coniugii bona. Ibid.
    XII. Omnis que de concubitu nascitur, caro peccati est. 421
    XIII. Ante Christum tempus nubendi, post Christum continendi tempus est. 422
    XIu. Intemperantia quedam in coniugibus toleranda. Usus matrimonii ob solam libidinis uoluptatem non caret culpa, sed propter nuptias ueniali. 423
    Xu. In usu coniugis quid sine culpa, quid cum ueniali culpa, quid cum mortali. Ibid.
    XuI. Infirmitas incontinentie, ne cadat in ruinam flagitiorum, excipiatur honestate nuptiarum. 424
    XuII. Nuptialia bona. Ibid.
    XuIII. Cur e sancto coniugio nascantur filii ire. 425
    XIX. Ita ex iustis nascuntur peccatores, ut oleastri ex oleis. Ibid.
    XX. Etiam infantes non baptizatos esse in diaboli potestate. Exorcismus in paruulis, et renuntiatio diabolo. 426
    XXI. Ex bonis coniugii non esse ortum peccatum. Connubii sacramentum in Christo et Ecclesia magnum, in uiro et uxore minimum. 427
    XXII. Libido et pudor ex peccato. Lex peccati. Impudentia cynicorum. Ibid.
    XXIII. Concupiscentia in regeneratis sine consensu non est peccatum. Peccatum quo sensu concupiscentia uocetur. Quidquid per concupiscentiam nascitur, non immerito subiugari diabolo propter peccatum. Diabolus grauius quam homines puniendus. 428
    XXIu. Per libidinem traducitur peccatum originale. Peccata uenialia in coniugibus. Concupiscentia carnis, peccati filia et mater. 429
    XXu. Concupiscentia remanet post Baptismum uelut languor post sanatum morbum. Concupiscentia in proficientibus minuitur, in incontinentibus augetur. Ibid.
    XXuI. Quomodo concupiscentia in baptizatis maneat actu, pretereat reatu. 430
    XXuII. Concupiscentie desideria mala. Ut non sint uelle debemus. Ibid.
    XXuIII. Quis dicere possit, Iam non ego operor illud. 431
    XXIX. Bonum quando perficiatur. Ibid.
    XXX. Concupiscentia quomodo captiuabat apostolum. Lex peccati Apostolo quid. 432
    XXXI. Caro, carnis affectus. Ibid.
    XXXII. Lex peccati cum reatu in paruulis non baptizatis. Peccato Ade humanum genus oleastrum factum est. 431
    XXXIII. Baptismo omnis peccatorum remissio; plenaque in resurrectione sanatio, accepta referri debet. Quotidiana mundatio. Ibid.
    XXXIu. Baptismi sanctitate non solum peccata, sed mala prorsus omnia tollenda. Ecclesia nondum caret omni macula. 435
    XXXu. Carnis concupiscentiam, uelut naturale bonum laudantes Pelagiani, refelluntur auctoritate B. Ambrosii. 436
    LIBER SECUNDUS.---Sententias Iuliani, ex primo librorum quatuor, quos ille contra librum de Nuptiis et Concupiscentia priorem ediderat, incerti auctoris manu decerptas, et sibi comite ualerio curante allatas, refellit Augustinus posteriore hoc libro: catholicum dogma de originali malo uindicat ab aduersarii calumniis et argutiis, atque in primis id a  Manicheorum nefaria heresi procul abesse demonstrat. 437-438
    ADMONITIO IN LIBROS DE ANIMA ET EIUS ORIGINE. 473-474
    S. AURELII AUGUSTINI, HIPPONENSIS EPISCOPI, DE ANIMA ET EIUS ORIGINE LIBRI QUATUOR. 475-476
    LIBER PRIMUS, ad Renatum monachum.---Acceptis a Renato duobus libris uincentii uictoris, qui Augustini sententiam de anime natura, et eiusdem de ipsius origine cunctationem improbabat, ostendit Augustinus, iuuenem arroganter de se ipso sentientem, ut de re tam abdita decideret, in errores intolerandos incurrisse. Tum deinde Scripturarum testimonia, quibus probare se uictor existimabat, animas a Deo, non ex propagine fieri, sed nouas singulis nascentibus insufflari, demonstrat ambigua esse, atque ad hanc ipsius opinionem confirmandam minime idonea. Ibid.
    LIBER SECUNDUS, ad Petrum presbyterum.---Petrum admonet Augustinus ne committat ut libros de anime Origine a uincentio uictore ad eum scriptos laudando approbasse, aut que temere ille scripsit fidei christiane contraria, pro dogmatibus catholicis habere existimetur. Errores uictoris uarios, eosque grauissimos notat, et uerbis confutat paucis. Petro demum ipsi suadet, ut uictorem ad eos corrigendos adducat. 495-496
    LIBER TERTIUS, ad uincentium uictorem.---uincentio uictori monstrat que necesse est in suis de Origine anime libris emendet, si uult esse catholicus: eaque superioribus libris ad Renatum et ad Petrum iam refutata, hoc tertio ad uictorem ipsum scripto perstringit breuiter Augustinus, et ad undecim errorum capita reuocat. 509-510
    LIBER QUARTUS, ad eumdem.---Primum cunctationem suam de animarum origine immerito reprehendi, uincentio uictori demonstrat, et se ab eo, quia nichil hinc definire ausus est, iniuria pecoribus comparari. Deinde uero quod incunctanter dixit, animam spiritum esse, non corpus, hoc temere etiam redargui a uictore, ut animam corpoream natura sua, et spiritum ab ipsa in hominibus, distinctum statuere conetur. Quem refellens Augustinus, posteaquam ea diligenter excussit, quibus probare ille nitebatur corpoream esse animam: ostendit hanc ipsam spiritum etiam uocari in Scripturis, quamuis reuera isto nomine proprie, id ipsius anime, quo ratiocinamur et intelligimus, nuncupetur. 523-524
    ADMONITIO IN OPUS CONTRA DUAS EPIST. PELAG. 547-548
    S. AURELII AUGUSTINI, HIPPONENSIS EPISCOPI, CONTRA DUAS EPISTOLAS PELAGIANORUM, AD BONIFACIUM, ROMANAE ECCLESIAE PRESBYTERUM, LIBRI QUATUOR. 549-550
    LIBER PRIMUS.---Epistole a Iuliano, ut ferebatur, Romam misse respondet Augustinus: ac primum catholicam doctrinam uindicat ab illius calumniis; tum Pelagianorum hereticum sensum in ea fidei professione, quam Epistole auctor catholicis opponebat, latentem retegit et refellit. Ibid.
    CAPUT PRIMUM. Exorditur a Romani episcopatus preeminentia. Ibid.
    II. Iulianum impugnat asserentem liberum arbitrium peccato Ade periisse. 551
    III. Gratia non secundum merita datur. 552
    Iu. Pelagiani precipitatores liberi arbitrii. 554
    u. Altera Iuliani calumnia, Nuptias non a Deo institutas dici. Tertia calumnia, Damnari coniugalem congressum. Ibid.
    uI. Pelagianorum consilium in laudanda coniugalis commixtionis innocentia. 555
    uII. Quarta calumnia, Sanctos ueteris Testamenti non a peccatis liberos dici. Ibid.
    uIII. Quinta calumnia, Paulum et ceteros apostolos libidine pollutos fuisse dici. 556
    IX. uoluntate peccat qui solo timore non peccat. 558
    X. XI. Sequitur de uerbis Apostoli. 559
    XII. Sexta calumnia, Nec Christum a peccatis liberum fuisse. 562
    XIII. Septima calumnia, In Baptismo non remitti peccata omnia. Ibid.
    XIu. Crimina et peccata uenialia. 563
    Xu. Iulianus suorum fidem catholicorum, sententiis opponit. Antithesis prima, de libero arbitrio. Secunda, de nuptiis. Tertia, de coniugali commixtione. 564
    XuI. Perizomata que sibi Adam et Eua consuerunt. Apertio oculorum Ade et Eue. Pudor nuditatis. Ibid.
    XuII. An libido ante peccatum in paradiso esse potuerit. 565
    XuIII. Quarta Iuliani antithesis, quod homo sit Dei  opus, etc. 567
    XIX. Initium bone uoluntatis, donum gratie. uenire ad Christum, est credere. uis gratie. 567
    XX. Gratie Dei uis demonstratur. 568
    XXI. Quinta Iuliani antithesis, de iustis ueteris Testamenti. 569
    XXII. Sexta antithesis, de gratia omnibus necessaria et de Baptismo paruulorum. 570
    XXIII. Septima antithesis, de baptismi effectu. Ibid.
    XXIu. Iuliani Epistole conclusionem refellit. Ibid.
    LIBER SECUNDUS.---Epistolam Pelagianorum altoram, calumniis in catholicos instar prime refertam, que octodecim episcoporum nomine Thessalonicam ab ipsis missa est, excutiendam suscipit. Ac primo catholicos haudquaquam incidere in Manicheorum errores, dum pelagianorum dogmata detestantur, hereticis iisdem inter se collatis ostendit. Calumniam preuaricationis in posteriore Pelagii Celestiique sub Zosimo damnatione admisse propulsat a Romanis clericis, ostendens Pelagiana dogmata nunquam rome approbata, tametsi Zosimi clementia lenius aliquandiu actum sit cum Celestio, ut ad corrigendos errores suos adduceretur. Gratie nomine nec fatum asseri a catholicis, nec personarum acceptionem Deo tribui: quamuis reuera Dei gratiam non secundum merita hominum dari dicant, et boni cupiditatem primam inspirari a Deo, ita ut omnino non incipiat homo ex malo in bonum commutari, nisi hoc in illo agat indebita et gratuita misericordia Dei. 571-572
    CAPUT PRIMUM. Pelagiani catholicos Manicheorum nomine criminantur. Ibid.
    II. Manicheorum et Pelagianorum hereses sibi mutuo aduerse et eque a catholica Ecclesia reprobate. Manichei et Pelagiani quatenus errore coniuncti, quatenus separati. Ibid.
    III. Calumnia Pelagianorum aduersus Romane Ecclesie clericos. 573
    Iu. De eodem argumento. 575
    u. Respondet ad Pelagianorum calumnias. Quid liberum arbitrium sine gratia. Quid sentiat catholici de fato. 577
    uI. Fati criminatio retorquetur in aduersarios. 578
    uII. Refellit calumniam de personarum acceptione. 580
    uIII. Boni etiam imperfecti cupiditas donum gratie est; alioquin gratia secundum merita daretur. 583
    IX. Scripturas interpretatur, quibus abutuntur Pelagiani. 585
    X. Secundum cuius propositum uocentur electi. 586
    LIBER TERT.---Pergit refutare cetera que calumniose a Pelagianis in eadem Epistola Thessalonicam missa obiectantur; exponitque contra eorum heresim quid uere catholici dicant de Legis utilitate, quid de Baptismi effectu et uirtute doceant, quid de utriusque Testamenti, ueteris ac Noui discrepantia, quid de Prophetarum et Apostolorum iustitia et perfectione, quid de peccati in Christo appellatione, cum in similitudine carnis peccati de peccato damnasse peccatum dicitur, uel factus ipse peccatum; quid postremo de preceptorum in futura uita impletione profiteantur. 587-588
    CAPUT PRIMUM. Exordium. Ibid.
    II. Pelagianorum calumnia, de usu ueteris Legis. Ibid.
    III. Calumnia de effectu Baptismi. 589
    Iu. Calumnia de ueteri Testamento et antiquis iustis. uetus Testamentum figura Noui. Sancti ueteris Testamenti ad Nouum pertinent. 591
    u. Calumnia de Prophetarum et Apostolorum iustitia. 597
    uI. De peccato in Christo. 599
    uII. De impletione preceptorum in futura uita. 600
    uIII. Tria precipua heresis Pelagiane capita. Nebule Pelagianorum, et calumniarum capita quinque. 600
    IX. Ostendit catholicorum sententiam inter Manicheorum et Pelagianorum mediam, utramque refellere. 607
    X. Pelagiani latendi locum moliuntur adhuc iniecta non necessaria de anime origine questione. 608
    LIBER QUARTUS.---Postquam coniectas in catholicos criminationes diluit superioribus libris, hic iam Augustinus aperit insidias, que reliqua parte Epistole secunde Pelagianorum in quinque doctrine eorum capitibus latent, in laude scilicet creature, laude nuptiarum, laude legis, laude liberi arbitrii, et laude sanctorum: penes que capita non magis Manicheis quam catholicis repugnare se Pelagiani maligne iactant: cum illa quinque ad hoc referre noscantur, ut triplicem errorem suum obtrudant; nempe duo priora, ut negent originale peccatum; duo sequentia, ut gratiam statuant secundum merita  dari, quintum, ut sanctos in hac uita peccatum non habuisse dicant. Ostendit Augustinus utrasque hereses, Manicheorum et Pelagianorum hinc inde oppositas et pariter exosas fidei catholice, qua profitemur primum, bonam esse naturam a Deo bono conditam; sed eam tamen saluatore indigere propter originale peccatum, quod ex primi hominis preuaricatione in omnes pertransiit; tum deinde bonas esse nuptias, uere a Deo institutas; sed malam ipsam concupiscentiam, que nuptiis accidit ex peccato: bonam quoque esse Dei legem, sed ita ut peccatum ostendat solummodo, non tollat: liberum certe arbitrium nature hominis insitum esse; nunc tamen ita captiuatum, ut ad faciendam iustitiam non ualeat, nisi cum fuerit per gratiam liberatum: sanctos autem seu Noui seu ueteris Testamenti fuisse quidem uera iustitia preditos, non perfecta tamen, nec tam plena, ut caruerint omni peccato. In fine profert Cypriani et Ambrosii testimonia pro catholica fide, quedam de originali peccato, alia de gratie adiutorio, ultima de presentis iustitie imperfectione. 609-610
    CAPUT PRIMUM. Latebre Pelagianorum quinque. Ibid.
    II. Laus creature; laus nuptiarum; laus legis; laus liberi arbitrii; laus sanctorum. Ibid.
    III. Catholici naturam, nuptias, legem, liberum arbitrium et sanctos sic laudant, ut Pelagianos simul et Manicheos damnent. 611
    Iu. De laude creature. Pelagiani, Manichei. Ibid.
    u. De laude nuptiarum. De laude legis. 615
    uI. De laude liberi arbitrii. Inscrutabilis questio. 617
    uII. De laude sanctorum. Ecclesia huius temporis non est sine macula et ruga. Insidie Pelagianorum. 621
    uIII. Testimonia ueterum aduersus Pelagianos. 623
    IX. Cypriani testimonia de gratia Dei. 626
    X. Cypriani testimonia de iustitie nostre imperfectione. 629
    XI. Ambrosii contra Pelagianos testimonia, de originali peccato, de gratia Dei et de presentis iustitie imperfectione. 632
    XII. Heresis Pelagiana multo post Ambrosium exorta. Fides catholica semper uigilans ad repellendum errorem. Synodi congregatio ad hereses damnandas non semper necessaria. 636
    ADMONITIO IN LIBROS CONTRA IULIANUM. 637-638
    AUGUSTINI EPISTOLA CCuII. 639-640
    S. AURELII AUGUSTINI, HIPPONENSIS EPISCOPI, CONTRA IULIANUM, HAERESIS PELAGIANAE DEFENSOREM, LIBRI SEX. 641-642
    LIBER PRIMUS.---Catholicam sententiam de originali peccato a se in primo libro de Nuptiis et Concupiscentia explicatam suscipit defendendam contra Iulianum, qui eam quatuor grandioribus libris insectari ausus, in eius defensores Manicheorum nuncupationem conferre non uereatur. Hanc exsecrabilem criminationem in clarissimos quosque Patrum tam grecorum quam latinorum recidere ostendit Austinus, allatis in eam rem ipsorum testimoniis, cum responsione ad illa nominatim Basilii et Ioannis Chrysostomi loca, que suffragari sibi Iulianus putat. Extrema parte libri monstrat, Manicheorum heresim temerariis quibusdam Iuliani ipsius sententiis plurimum adiuuari. Ibid.
    LIBER SECUNDUS.---Pelagianorum contra originale peccatum argumenta quinque conuellit auctoritate ac sententiis catholicorum doctorum qui ante in Ecclesia claruerunt, episcoporum scilicet illustrium decem, Irenei, Cypriani, Reticii, Olympii, Hilarii, Gregorii Nazianzeni, Ambrosii, Basilii, Ioannis Constantinopolitani, et Innocentii; necnon presbyteri Hieronymi, uiri sancti ac pereruditi. 671-672
    LIBER TERTIUS.---Iulianus deinceps ea ratione ac diligentia confutandus, ut ad singulos quatuor ipsius libros seorsim respondeatur singulis totidem libris. Hoc itaque tertio suo Augustinus primum Iuliani librum refellit, id agens ut liquido appareat, cum Deus uerus et bonus sit hominum conditor, boneque sint nuptie et ab ipso institute, malam tamen esse concupiscentiam, qua caro contra spiritum concupiscit. Hoc malo bene uti pudicitiam coniugalem, meliusque non uti eo continentiam sanctiorem. Malum autem istud non ex alia substantia quam non Deus condiderit, ut Manicheus insanit, nobis esse permixtum; sed per Ade inobedientiam exortum atque traductum, et per Christi obedientiam expiandum atque sanandum: cuius mali obligatione implicat debita pena nascentem, soluit indebita gratia renascentem. Ex ipsis quoque Iuliani,  dictis malam ostendi libidinem: quippe qui et remedia contra eam agnoscat, et ratione frenari eam uelit, ac denique dicat gloriosa in ipsam a continentibus exerceri certamina. 701-702
    LIBER QUARTUS.---Libro Iuliani secundo respondet Augustinus, dicta ipsius, ut in primi confutatione fecit, singula excutiens, iis tantum silentio pretermissis, que aliquem nodum questionis ad rem pertinentis non habent. Atque hic duo presertim probat: unum quidem, uirtutes infidelium ueras non esse; alterum uero, malum esse concupiscentiam, quod ipsis etiam Gentilium sententiis, prebente occasionem aduersario, commonstrat. Circa medium libri paucis obiter docet quomodo gratia non secundum merita detur, nec tamen in fatum sit referenda; atque intelligendum quod Apostolus dicit, Deum uelle omnes homines saluos fieri. 737-738
    LIBER QUINTUS.---Aggreditur librum Iuliani tertium, docetque primum cur nouam heresim, que peccatum originis reiicit, detestetur multitudo christiana; quia nimirum uidet imaginem Dei tantos hic in paruulis cruciatus pati, et si absque Sacramento regenerationis intereant, nouit excludi a regno Dei. Perizomata a parentibus primis ob pudorem ex peccato uenientem assumpta fuisse probat. Peccatum posse esse precedentis peccati penam: ueluti cum Deus impios tradit in reprobum sensum, ut faciant que non conueniunt. Ex eadem enim damnationis massa peccatores alios esse gratis electos et predestinatos, quos per misericordem bonitatem adducit ad penitentiam, alios uasa ire factos, quos secundum iustum iudicium non adducit. Concupiscentiam non ideo laude dignam, quod per eam hominis inobedientia puniatur; sed uitium esse, atque in eis etiam qui prauis ipsius motibus non consentiunt, semper malum. Quomodo intelligendum Apostoli dictum, Ut sciat unusquisque suum uas possidere, etc. uerum sine concubitu esse, quale Marie cum Ioseph fuit, coniugium. Frustra Iulianum ex Aristotelicis categoriis arguere contra peccatum ex parentibus traductum. Ostendit quid caro Christi a ceterorum hominum carne peccati distet. Manicheis minime fauere Catholicos, dum libidinis malum et originale peccatum agnoscunt, sed Pelagianos potius, cum de ea re que a peccato libera est, dicunt peccata non nasci. Passim uero monstrat incassum niti aduersarium, ut pro se aliquid ex ipsius sententiis quasi inter se contrariis eliciat. 781-782
    LIBER SEXTUS.---Libro Iuliani quarto, eiusque in reliquam partem prioris libri de Nuptiis et Concupiscentia cauillationibus et calumniis respondet. Nasci hominem cum peccato confirmat ex Baptismo paruulorum, ex Apostoli uerbis ad Romanos et ad Corinthios, ex ritu exorcismi et exsufflationis que fit cum paruuli baptizantur. Ostendit olee et oleastri exemplum apposite datum, ut intelligatur quomodo ex parentibus regeneratis ac iustis nascantur filii peccatores et regenerandi. Peccatum originale in primis parentibus uoluntarium esse, ac nobis quidem alienum proprietate actionis, nostrum tamen contagione propaginis. Huius peccati merito fieri, ut tantis ab infantia miseriis atteratur genus humanum, utque paruuli sine regenerationis gratia morientes excludantur a regno Dei. Sanctificationem per Baptismum nunc et anime et ipsi corpori conferri, non tamen auferri hac in uita corruptionem corporis, que ipsam quoque aggrauat animam. Docet quomodo concupiscentia maneat actu, pretereat reatu. Pauli apostoli testimonia peruerse a Iuliano exposita, reuocat ad catholicum intellectum. Ad extremum Ezechielis auctoritatem, qua ille abutebatur, secundum legitimum sensum interpretatur. 821-822
    AUGUSTINI AD uALENTINUM ET CUM ILLO MONACHOS ADRUMETINOS EPISTOLAE DUAE SIMUL CUM LIBRO DE GRATIA ET LIBERO ARBITRIO TRANSMISSAE. 875-876
    S. AURELII AUGUSTINI, HIPPONENSIS EPISCOPI, DE GRATIA ET LIBERO ARBITRIO AD uALENTINUM ET CUM ILLO MONACHOS LIBER UNUS.---Docet cauendum esse, ne uel gratia negato libero arbitrio, uel negata gratia liberum arbitrium defendatur: nam liberum uoluntatis arbitrium inesse homini, constare ex Scripturarum testimoniis; de ipsa etiam gratia Dei, sine qua nichil boni agere possumus, data esse in iisdem Scripturis diuina documenta. Postea contra Pelagianos probat gratiam non secundum merita nostra dari. Explicat quomodo uita eterna, que bonis  operibus redditur, uere sit gratia. Tum uero monstrat quod neque scientia legis, neque natura; neque sola remissio peccatorum sit illa gratia que per Iesum Christum Dominum nostrum datur, sed ipsa gratia faciat ut lex impleatur, ut natura liberetur, ne peccatum dominetur. Expugnat uanum illud Pelagianorum perfugium, quo dicunt, gratiam, etsi non secundum merita bonorum operum detur, tamen dari secundum merita bone uoluntatis, que precedit credentis et orantis. Incidit in questionem, cur Deus iubet quod ipse daturus est; et an iubeat aliqua que non possumus. Charitatem, sine qua precepta non implentur, non in nobis nisi ex ipso Deo esse conuincit. Ostendit operari Deum in cordibus hominum ad inclinandas eorum uoluntates quocumque uoluerit, siue ad bona pro sua misericordia, siue ad mala pro meritis eorum, iudicio utique suo aliquando aperto, aliquando occulto, semper tamen iusto. Tandem gratuite gratie nec meritis reddite luculentum exemplum suppetere in iis paruulis qui saluantur, dum alii unam cum ipsis causam habentes pereunt. 881-882
    uALENTINI AD AUGUSTINUM POST LIBRUM DE GRATIA ET LIBERO ARBITRIO ET SUPERIORES EIUS LITTERAS RESCRIBENTIS EPISTOLA. 911-912
    S. AURELII AUGUSTINI, HIPPONENSIS EPISCOPI, DE CORREPTIONE ET GRATIA, AD EUMDEM uALENTINUM ET CUM ILLO MONACHOS ADRUMETINOS, LIBER UNUS.---Principio dicit quenam sit catholica fides de lege, de libero arbitrio et de gratia. Gratiam Dei per Iesum Christum eam esse docet, qua sola homines liberantur a malo, et sine qua nullum prorsus faciunt bonum, non solum monstrante ipsa quid faciendum sit, sed etiam prestante ipsa ut id cum dilectione faciant, cum iis Deus inspirationem bone uoluntatis atque operis largiatur. Correptionem hominum malorum, qui hanc gratiam non acceperunt, nec iniustam esse; cum sua uoluntate mali sint; nec inutilem, tametsi fatendum est nonnisi per Deum fieri ut prosit. Perseuerantiam in bono magnum reuera esse Dei munus; nec tamen ideo eius qui non perseuerauerit, negligendam esse correptionem; et qui non accepto hoc dono fuerit sua uoluntate relapsus in peccatum; eum non correptione tantum, sed si usque ad mortem in malo permanserit, etiam eterna damnatione dignum esse. Cur hoc donum ille accipiat, ille non accipiat, esse inscrutabile. Ex predestinatis nullum perire posse: ac subinde perseuerantiam, quam non omnes accipiunt qui hic filii Dei appellantur, iis omnibus dari qui uere filii sunt prescientia et predestinatione Dei. Respondet ad questionem que de Adamo se offert, quomodo ipse non perseuerando peccauit, qui perseuerantiam non accepit. Ostendit tale primum ipsi datum esse adiutorium, sine quo non posset in bono permanere si uellet, non quo fieret ut uellet: nunc uero per Christum dari, non solum sine quo permanere in bono non possumus, etiamsi uelimus, uerum etiam tantum ac tale, quo fiat ut uelimus. Predestinatorum, quibus proprium est huiusmodi donum, probat certum esse numerum neque augendum, neque minuendum: et cum ignotum sit quis ad eum numerum pertineat, quis non pertineat, medicinalem correptionem adhibendam esse omnibus peccantibus, ne uel ipsi pereant uel alios perdant. Concludit demum, nec gratia prohiberi correptionem, nec correptione negari gratiam. 915-916
    AD LIBROS DE PRAEDESTINATIONE SANCTORUM ET DE DONO PERSEuERANTIAE ADMONITIO. 945-946
    EPISTOLA PROSPERI INTER AUGUSTINIANAS CCXXu. 947-948
    EPISTOLA HILARII, INTER AUGUSTINIANAS CCXXuI. 953-954
    S. AURELII AUGUSTINI, HIPPONENSIS EPISCOPI, DE PRAEDESTINATIONE SANCTORUM LIBER AD PROSPERUM ET HILARIUM PRIMUS.---In hoc libro predestinationis et gratie ueritas propugnatur contra Semipelagianos, homines uidelicet a Pelagiana heresi omnino nequaquam recedentes, dum salutis initium ac fidei ex nobis ipsis esse uolunt, ut hoc tanquam merito precedente cetera bona dono Dei consequantur. Ostendit Augustinus, donum Dei esse, non solum incrementum, sed ipsum quoque initium fidei. Hac de re se aliter sensisse aliquando, et in opusculis ante suum episcopatum scriptis errasse non diffitetur, uelut in illa quam obiectant Expositione propositionum ex Epistola ad Romanos. At postea conuictum se indicat hoc precipue testimonio, Quid autem habes quod non accepisti? quod testimonium de ipsa etiam fide accipiendum probat. Fidem inter  alia numerandam esse opera, quibus Dei gratiam preueniri negat Apostolus, cum dicit, Non ex operibus. Gratia duritiam cordis auferri; et ad Christum uenire omnes qui a Patre docentur ut ueniant: quos autem docet, misericordia docere; et quos non docet, iudicio non docere. Locum ex ipsius epistola 102, quest. 2, de tempore christiane religionis, qui a Semipelagianis allegatur, posse recte salua gratie ac predestinationis doctrina explicari. Docet quid inter gratiam intersit et predestinationem. Porro predestinatione Deum ea presciuisse que fuerat ipse facturus. Predestinationis aduersarios, qui ad incertum uoluntatis Dei deduci se nolle dicuntur, miratur malle seipsos infirmitati sue, quam firmitati promissionis Dei committere. Eosdem hac auctoritate, Si credideris, saluus eris, abuti commonstrat. Gratie ac predestinationis ueritatem relucere in paruulis qui saluantur, nullis suis meritis discreti a ceteris qui pereunt. Non enim inter eos discerni ex prescientia meritorum, que si diutius uiuerent, fuerant habituri. Ab aduersariis illud iniuria tanquam non canonicum testimonium respui, quod in eam rem attulit, Raptus est ne malitia, etc. Preclarissimum exemplum predestinationis et gratie esse ipsum saluatorem, in quo homo, ut a uerbo Patri ceterno in unitatem persone assumptus Saluator et Filius Dei unigenitus esset, nullis precedentibus uel operum uel fidei meritis comparauit. Predestinatos uocari certa quadam electorum propria uocatione; atque ante mundi constitutionem electos esse, non quia credituri presciebantur et futuri sancti, sed ut tales essent per ipsam electionem gratie, etc. 959-960
    ADMONITIO IN LIBRUM DE DONO PERSEuERANTIAE. 991-992
    S. AURELII AUGUSTINI, HIPPONENSIS EPISCOPI, DE DONO PERSEuERANTIAE LIBER AD PROSPERUM ET HILARIUM SECUNDUS.---Prima parte libri probat perseuerantiam illam, qua in Christo perseueratur usque in finem, esse donum Dei. Hoc enim a Deo irrisorie peti, si a Deo dari non creditur. Porro dominica oratione nichil pene aliud posci quam perseuerantiam, iuxta Cypriani martyris expositionem: qua quidem expositione ipsi gratie inimici conuicti sunt antequam nati. Perseuerandi gratiam non secundum accipientium merita, sed aliis Dei misericordia dari, aliis iusto eius iudicio non dari docet. Cur ex adultis ille potius quam iste uocetur, quemadmodum et ex duobus paruulis cur iste assumatur, ille relinquatur, inscrutabile. Inscrutabilius uero, cur ex duobus piis, huic perseuerare donetur, non illi: sed illud tamen certissimum, hunc esse ex predestinatis, illum non esse. Predestinationis mysterium dominicis uerbis de Tyriis et Sidoniis si eadem apud illos que apud Chorozain signa facta essent, penitentiam acturis, monstrari obseruat. Exemplum paruulorum ad predestinationis et gratie in maioribus ueritatem firmandam ualere ostendit: atque ad locum libri sui de libero Arbitrio tertii ab aduersariis male huc allatum respondet. Altera postea operis huius parte refellit quod illi aiunt, predestinationis definitionem utilitati exhortationis et correptionis aduersam. Asserit contra predestinationem utiliter predicari, ut homo non in se ipso, sed in Domino glorietur. Que autem ab illis aduersus predestinationem obiectantur, eadem non absimiliter uel aduersus Dei prescientiam, uel aduersus gratiam illam, quam ad cetera bona  necessariam esse consentiunt, posse torqueri. Predestinationem quippe sanctorum nichil aliud esse quam prescientiam et preparationem beneficiorum Dei, quibus certissime liberantur quicumque liberantur. uerum predestinationem congrua ratione predicari iubet, ac non eo modo ut apud imperitam multitudinem redargui ipsa sua predicatione uideatur. Postremo illustrissimum predestinationis exemplum nobis positum ob oculos Dominum Iesum commendat. 993-994
    ADMONITIO IN OPUS IMPERFECTUM, CONTRA SECUNDAM IULIANI RESPONSIONEM. 1035-1030
    DE IULIANO ET EIUS SCRIPTIS. Ibid.
    DE SUBSEQUENTE OPERE. 1043-1044
    S. AURELII AUGUSTINI, HIPPONENSIS EPISCOPI, CONTRA SECUNDAM IULIANI RESPONSIONEM IMPERFECTUM OPUS, SEX LIBROS COMPLECTENS. 1049-1050
    PRAEFATIO. Ibid.
    LIBER PRIMUS.---Libro Iuliani ad Florum primo respondetur.  Quo primo libro Iulianus, Augustino, fideique catholice, qua peccatum originale confitemur, calumnias instruit ex triplici presertim capite; contendens: Primum, siquidem iustus est Deus, non posse ab eo peccatum alienum paruulis imputari. Deinde, cum peccatum nichil aliud sit quam mala uoluntas, cui esset liberum ab eo quod praue appetiit abstinere; non ergo in nascentibus esse peccatum, in quibus uoluntatis usus non possit inueniri. Tertium, libertatem arbitrii, que homini concessa est, in admittendi peccati et abstinendi a peccato possibilitate consistere; itaque liberum arbitrium negari ab his qui dicunt peccata esse naturalia. Quedam uero inter hec, tum ex primis partibus libri secundi de Nuptiis et Concupiscentia, tum ex capite secundo libri primi contra duas Epistolas Pelagianorum, maledico dente carpere; auctoritates etiam, que in defensione gratie Dei nos a seruitute et a damnatione liberantis citantur, scilicet Euangelii Ioannis 8, et Apostoli ad Romanos 6, 7, 9, et secunde Epistole ad Timotheum 2, secundum Pelagianum dogma interpretari molitur. 1051-1052
    LIBER SECUNDUS.---Refellitur liber Iuliani ad Florum secundus, qui de illis est Apostoli uerbis ad Romanos u, Per unum hominem peccatum in hunc mundum intrauit, et per peccatum mors; et ita in omnes homines, etc. Iulianum hic reiecto catholico sensu  frustra laborare, ut secundum Pelagianam heresim de exemplo peccati, non in omnes posteros, sed in peccantes tantum imitatione transeuntis, intelligantur. 1141-1142
    LIBER TERTIUS.---Excutitur tertius liber Iuliani: ac primum ostenditur eum, Scripturarum testimoniis, Deuteronomii scilicet cap. 24, lib. 4 Reg. cap. 14, et Ezech. cap. 18, peruerse abuti, ut suadere conetur, parentum peccata filiis non a Deo ulla imputari. Ipsum deinde incassum laborare, ut ab eo se explicet loco Epistole ad Hebreos, cap. 11, per quem euertenda foret responsio, qua in superiore libro tantopere inculcauit, ideo ab Apostolo dictum esse unum, per quem transiuit peccatum, ne generatio sineretur intelligi. Postea reuersum ad dicta libri 2 de Nuptiis et Concupiscentia, inique agere cum Augustino eumdem Iulianum, qui ab illo et hominis liberum arbitrium et Deum nascentium conditorem negari, denuo queritur; quique insuper cum illius dictis hereticam quamdam Manichei epistolam comparans, non alia quam que apud Manicheum leguntur argumentorum uice obiectari a S. Doctore, ab eoque perinde atque a Manicheo naturam hominum malam pronuntiari calumniatur. 1247-1248
    LIBER QUARTUS.---Iulianum quarto suo libro disputantem aduersus ea dicta libri 2 de Nuptiis et Concupiscentia, que a cap. 4 ad 11 comprehenduntur, refellere pergit Augustinus. Concupiscentiam carnis malam esse, neque homini fuisse a Deo conditore inditam, propugnat doceri eo ipso loco, quem in hanc rem adhibuit, ex Ioannis Epist. 1, cap. 2, u\. 16, Omne quod est in mundo, concupiscentia carnis est . . . que non est ex Patre, etc. Atque illam quidem ad naturam pecoris, sed ad ipsius tamen penam hominis pertinere. Pudorem membrorum nonnisi post peccatum accidisse ob libidinis rebelles motus. Porro ne in Christo ulla prorsus fuisse putetur carnis concupiscentia, uehementer certat contra Iulianum paruulos originali culpe nasci obnoxios, non per proprie uoluntatis arbitrium, sed per contagium peccati a primo parente uoluntate commissi. Locum uero a se ex Sapientie libro, cap. 12, u\. u\. 10 et 11, prolatum, scilicet, Non ignorans quoniam nequam est natio illorum, etc., ad id etiam ualere, ut nostre originis uitium demonstretur. 1337-1338
    LIBER QUINTUS.---Confirmat Augustinus, et a Iuliani calumniis uindicat ea que in lib. 2 de Nuptiis et Concupiscentia, cap. 12 et quibusdam sequentibus scripsit, in primis uidelicet quod eam commixtionem siue commotionem pudendam membrorum non haberet natura sana, quam habet natura uitiata: ac per hoc quod is qui inde nascitur, indigeat renasci. Deinde quod ibi capp. 14, 20, 26, contendit, Iulianum apostolicis duobus testimoniis, I Cor. Xu, 36, 38, et Rom. I, 27, sententiaque euangelica Matth. uII, 17,  seu XII, 33, perperam abusum esse. Quod cap. 28 asseruit, malum seu uoluntatem malam ideo ex opere Dei bono oriri potuisse, quia ipsum quanquam bonum, de nichilo factum est, non de Deo. Ac postremo quod cap. 17 docuit, sic Deum creare malos, quando pascit et nutrit malos. 1431-1432
    LIBER SEXTUS.---Ostendit Augustinus Iulianum frustra libro suo sexto disputare contra id quod lib. 2 de Nuptiis et Concupiscentia, cap. 34, assertum est, primi hominis peccato naturam humanam fuisse in deterius commutatam, ita ut non solum facta sit peccatrix, sed etiam genuerit deinceps peccatores. Liberi arbitrii uires, quibus integris poterat homo, et recte agere cum uellet, ut non peccare, si nollet, peccando eum perdidisse docet: illam autem prorsus improbat definitionem libertatis, que passim obiectari ab aduersario solet, scilicet, possibilitas peccandi et non peccandi, etc. Dolores parturientium, spinas, labores, sudores, ceterasque mortalium erumnas probat penas esse peccati; sed ipsam imprimis mortem penalem esse homini, qui sic diuinitus institutus fuerat, ut nisi peccaret, non moreretur. Extrema parte libri expositionem in illud Apostoli, I Cor. Xu, 22, Sicut in Adam omnes moriuntur, et in sequentia eiusdem capitis dicta, a Iuliano prolatam expendit et refellit. Tandem per totum fere librum dogma catholicum de originali uitio, quod Iulianus ad Manicheam heresim trahere ubique enititur, non modo abesse longe ab illa heresi, sed etiam heresim illam demonstrat nunquam a Pelagianis posse nisi catholici ipsius dogmatis auxilio et professione superari. 1507-1508
    APPENDIX TOMI DECIMI OPERUM S. AUGUSTINI, HIPPONENSIS EPISCOPI. 1609-1610
    PARS PRIMA, continens opuscula quedam subdititia. Ibid.
    ADMONITIO IN HYPOMNESTICON. Ibid.
    HYPOMNESTICON CONTRA PELAGIANOS ET CeLESTIANOS, uulgo LIBRI HYPOGNOSTICON. 1611-1612
    PRAEFATIO. Ibid.
    LIBER PRIMUS.---Pelagianorum primum dogma conuellitur. 1613-1614
    LIBER SECUNDUS.---Refellitur secundum dogma Pelagianorum. 1617-1618
    LIBER TERTIUS.---Aduersus tertium dogma Pelagianorum. 1621-1622
    LIBER QUARTUS.---Contra quartum dogma Pelagianorum. 1639-1640
    LIBER QUINTUS.---Aduersus quintum dogma Pelagianorum. 1647-1648
    LIBER SEXTUS.---De predestinatione contra Pelagianos disputatur. 1657-1658
    ADMONITIO IN LIBRUM DE PRAEDESTINATIONE ET GRATIA. 1665-1666
    DE PRAEDESTINATIONE ET GRATIA suspecti auctoris liber. Ibid.
    DE PRAEDESTINATIONE DEI libellus ignoti auctoris. 1677-1678
    De libro cuius inscriptio erat, S. Aurelii Augustini Hipponensis episcopi, ad articulos sibi falso impositos responsiones. 1679-1680
    APPENDICIS PARS SECUNDA, continens uaria scripta et monumenta ad Pelagianorum historiam pertinentia, quorum comparatione polemice in eosdem hereticos Augustini lucubrationes illustrantur. 1679-1680
    APPENDICIS PARS TERTIA, in qua Prosperi Aquitani pro Augustino contra iniquos doctrine illius de Gratia et Predestinatione reprehensores opuscula apologetica exhibentur, necnon eiusdem Prosperi liber Sententiarum ex Augustino. 1793-1794
    PROSPERI AQUITANI AD RUFINUM EPISTOLA DE GRATIA ET LIBERO ARBITRIO. Ibid.
    PROSPERI AQUITANI PRO AUGUSTINO LIBER CONTRA COLLATOREM. 1801-1802
    PROSPERI AQUITANI PRO AUGUSTINO RESPONSIONES AD CAPITULA CALUMNIANTIUM GALLORUM, LIBER UNUS. 1833-1834
    PROSPERI AQUITANI PRO AUGUSTINI DOCTRINA RESPONSIONES AD CAPITULA OBIECTIONUM uINCENTIANARUM. 1843-1844
    PROSPERI AQUITANI PRO AUGUSTINO RESPONSIONES AD EXCERPTA QUAE DE GENUENSI CIuITATE SUNT MISSA, LIBER UNUS. 1849-1850
    PROSPERI AQUITANI IN AUGUSTINI OBTRECTATOREM EPIGRAMMA. 1857-1858
    In eumdem aut alium quempiam obtrectatorem. Ibid.
    ADMONITIO in sententias ex Augustino delibatas. Ibid.
    PROSPERI AQUITANI SENTENTIAE EX AUGUSTINO DELIBATAE, LIBER UNUS. 1859-1860
    ADDENDA AD APPENDICEM TOMI II. 1897-1898




 EXPLICIT TOMI DECIMI PARS ALTERA.
