
PATROLOGIAE TOMUS CLuIII.

S. ANSELMUS

TOMUS PRIMUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS. PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.=P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CLuIII.


S. ANSELMUS

EX BECCENSI ABBATE CANTUARIENSIS ARCHIEPISCOPUS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM XII

S. ANSELMI

EX BECCENSI ABBATE CANTUARIENSIS ARCHIEPISCOPI

OPERA OMNIA

NEC NON

EADMERI MONACHI



HISTORIA NOuORUM

ET

ALIA OPUSCULA

LABORE AC STUDIO D. GABRIELIS GERBERON Monachi Congregationis S. Mauri AD MSS. FIDEM EXPURGATA ET AUCTA EDITIO NOuA, OPUSCULIS RECENS EDITIS ILLUSTRATA ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS PRIMUS
uENEUNT 2 uOLUMINA 14 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE 1853


ELENCHUS AUCTORUM ET OPERUM QUI IN HOC TOMO CLuIII CONTINENTUR.


S. ANSELMUS CANTUARIENSIS ARCHIEPISCOPUS. OPERUM PARS PRIMA.---DOGMATICA.
De diuinitatis essentia Monologium. 	col. 141
Proslogion seu Alloquium de Dei existentia. 	223
Liber pro insipiente auctore Gaunilone. 	242
S. Anselmi liber apologeticus contra Gaunilonem. 	247
De fide Trinitatis et de incarnatione uerbi. 	259
De processione Spiritus sancti contra Grecos. 	285
Dialogus de casu diaboli. 	325
Cur Deus homo. 	359
Liber de cenceptu uirginali et originali peccato 	431
Dialogus de ueritate. 	467
Liber de uoluntate. 	487
Dialogus de libero arbitrio. 	489
De concordia prescientie et predestinationis. 	507
De azymo et fermentato. 	541
De sacramentorum diuersitate.---Waleranni epistola que beato Anselmo scribendi argumentum prebuit. 	547
Responsio ad Waleranni querelas. 	551
Offendiculum sacerdotum. 	555
De nuptiis consanguineorum. 	557
Dialogus de grammatico. 	561
Liber de uoluntate Dei. 	581



OPERUM PARS SECUNDA.---ASCETICA ET PARAENETICA.
Homilie et Exhortationes. 	585
Sermo de passione Domini. 	675
Exhortatio ad contemptum temporalium et desiderium eternorum. 	677
Admonitio morienti. 	685
Carmen de contemptu mundi. 	687
Aliud. 	705
Liber Meditationum et Orationum. 	709
Meditatio super Miserere. 	821
De pace et concordia. 	1015
Tractatus asceticus. 	1021
Oratio dicenda ante perceptionem corporis et sanguinis Domini. 	1035
Salutatio ad Iesum Christum 	1035
Hymni et psalterium de S. Maria. 	1035
uersus de Lanfranco. 	1049
De uerbis Anselmi. 	1051
Quedam dicta utilia ex dictis S. Anselmi. 	1051



OPERUM PARS TERTIA.---EPISTOLARUM LIBRI QUATUOR.
Liber primus, epistolas continens quas scripsit Anselmus nondum abbas. 	1059
Liber secundus, epistolas continens quas scripsit Anselmus cum abbas Beccensis ageret. 	1147





Main uolume text




[OPERA OMNIA S. ANSELMI.]



AD OPERA SANCTI ANSELMI PROLEGOMENA.





ILLUSTRISSIMO NOBILISSIMOQUE DOMINO D. IACOBO NICOLAO COLBERT ABBATI BECCENSI, PRIORI AC DOMINO CHARITATIS SUPRA LIGERIM, NECNON AMBERTAE

Qui cunctis supereminet sacre doctrine magistris, illustrissime domine, is tibi se sistit ut in eius amplexus ruas, quem ut patrem colis; et eum attentus auscultes, quem ut magistrum reuereris, qui purioris theologie studiosissimus es.

Is ipse suas, et quidem expurgatas, tibi offert lectiones, in quibus unis ea omnia teneas que in ceteris legisti: ut que eo exponente noueris, ea te docente omnes quandoque discant.

Anselmus est, ex abbate Beccensi Cantuariensis archiepiscopus, qui, suo tandem splendori restitutus, abbatem Beccensem suo sic adgaudet illustrare lumine, ut in gratie uicem ipse tuo nomine illustrior fiat; et ita splendenti Anselmo ab eo illustratus ipse affulgeas.

Hactenus uel mutilus, uel mendis fedus adeo uiluerat ut nequidem legeretur, eo quod uix ac ne uix quidem intelligeretur: ipsum modo natiue sue integritati ac puritati reddidimus, consultis quampluribus, quos undequaque corrogauimus, codicibus manuscriptis; adeo ut qui offendebat in singulis, iam integrum inoffenso decurrat pede; et qui herebat in uerbis, sensum facilis attingat.

Iam ergo ut S. Anselmi Opera cunctis fiant amori ac studio, quid superest nisi ut tuo fulgeant nomine? Quo enim felicius quam tuo, sancti illius doctoris Opera prodirent? Quidquid in scientiis altum, quidquid mirum in artibus, hoc Colberti nomen iure celebrat, dum ambit tutelam. Ecquis eius non ambiret patrocinium, qui, dum regis regnique administer  secretioribus assidet consiliis, sic omnium promouet uel protegit studia, ut in ipso habeant scientiarum alumni Mecenatem, omnes litterati patronum.

In te ergo, illustrissime domine, ut nobis sit, quem in Parente se habere gloriatur non Gallia modo, sed Europa, sed totus orbis, Anselmus primeuo suo splendori redditus, tuo nomine gestit insigniri, qui olim Gallie, Anglie, uel magis orbis Christiani decus fuit et ornamentum.

Is ex abbate Beccensi, cuius locum tenes, ad infulas raptus, quas ut scientie pietatisque merito quamprimum obtineas, iam in omnium uotis est; is, inquam, sua Opera non tuo examini, ut olim Lanfranci censure, corrigenda subiicit, sed emendata, tuis studiis tueque tutele committit.

Unus forte miraberis quod Theologorum facile princeps te sacre doctrine alumnum, sue querat habere tutorem. Hoc unum in te mirantur omnes quod tue parentis non tam alumnus quam actor, et uindex sis magis quam discipulus. Sublimiorem sane intelligentiam spirant huius sancti doctoris Opera; uerum, quo ferues, animus nec sublimioribus impar.

S. Anselmus unus ipse est qui summe essentie maiestatis ea humilitate scrutatus est, que non opprimeretur a gloria; et ea sapientia attigit, que intelligeret quod fide credidit. Unus ipse est qui diuini uerbi economiam sic exposuit, ut quod caperet nemo, nemo non apprehendat, qui cum ipso per fidem ad intellectum profecerit. Unus ipse est qui angeli et hominis casum, originalisque labis traducem sic edisseruit, ut quod ceteros occultum latuit, iam omnibus fiat manifestum, qui ideo credunt ut intelligant. Unus porro ipse est qui eam, quam pauci penetrare ualent, diuine prescientie, predestinationis et gratie cum humana libertate concordiam ea lege composuit, ut pereat necesse sit qui sic unum defendit ut alterum neget.

Hec sunt, illustrissime domine, que S. Anselmus sapuit: hec sunt que S. Anselmus docuit; et quidem hec alta, hec summa sunt, sed et ideo tuis digna studiis, quibus in id unum tendis ut Deo digna sapias. His itaque qui in sancti huiusce doctoris Operibus latent, diuine sapientie thesauris te quis dignior, uel te quid dignius? Hos igitur eo animo excipias, quo ipsos in sue erga te reuerentie obsequium tuo nomini dicat, qui ut nichil unquam nisi rectum, nisi sanctum, cum Anselmo sapias, et in Deo semper ualeas, eternum precatur.

Tibi

Addictissimus F. GABRIEL GERBERON, Presbyter ac monachus in congregatione Sancti Mauri.





IN OMNIA S. ANSELMI OPERA PROLOQUIUM


Quidquid uerbo Dei edocti credimus, id intelligimus SS. Patrum uoluminibus eruditi; et ex publicis hisce Ecclesie fontibus uberiores purioresque nostre fidei latices hauriendos esse non dubitat quisquis catholice sapit. Unde non euoluendis modo his sacre doctrine codicibus toti incubuere quotquot uere docti fuerunt, sed et in illis sedulo expurgandis a labe et sordibus quas temporum lapsu et exscriptorum nescientia uel incuria contraxerant, omnem, ut par erat, insumpserunt operam quotquot ueritati non discende solum, sed et posteris tradende inuigilarunt.

Hec nusquam laudata satis monachorum, et pro ceteris, si Eadmero credimus, ipsiusmet Anselmi studia; hic pius iuxta ac utilis eorum labor, qui ut scientie pariter ac uirtutis exemplo nobis preirent,  non legendis duntaxat, sed et emendandis sanctorum scriptis impalluere.

Auite huiusce pietatis auitique istius laboris emuli nonnulla sanctorum doctorum opera iam typis purgatoribus excusa dederunt, et excudenda etiamnum parant plures congregationis S. Mauri ascete. Nos in S. Anselmum ex abbate Beccensi Cantuariensem archiepiscopum incidimus; cuius scripta, dum sublimioris doctrine splendoribus hinc inde micarent, adeo corrupta deprehendimus, ut uix una superesset in eis integra sententia.

Hec ut natiue sue puritati redderentur plures consuluimus codices mss. quos ultro nobis suppeditauere bibliothece non ignobiles, uidelicet Regia, uictorina, Thuana, Cisterciensis, Cottoniana  in Anglia, Tornacensis Martiniana, clar. u. D. Ioly, precentoris Parisiensis, et cl. u. D. Bigot Rothomagensis: nec omisimus bibliothecarum, Beccensis, Gemmeticensis, S. Michelis in Monte, Corbeiensis, et San-Germanensis, exemplaria mss. Consuluimus et uarias S. Anselmi Operum editiones; duas nempe Gothicas sine loco et anno: unam Nurembergensem anno 1491; duas Parisienses, unam anno 1544, et alteram anno 1549. uenetam anno 1549, duas Colonienses, unam anno 1573, alteram anno 1612; et Lugdunensem, que ultima est, anno 1630.

Ad istorum cum excusorum, tum mss. fidem ea que in S. Anselmi Operibus uel expuncta fuerant uel omissa, restituimus; que male inserta, resecuimus;  et que in alia uerba aliosue sensus distracta, in auctoris uerba mentemque eo quo potuimus studio, et ea qua debuimus sinceritate, reduximus.

Ea etiam que S. Anselmi constat non esse, ab iis que iure ipsi retribuuntur, ex equo secernentes, illa uel in Appendice seposuimus, uel inter Eadmeri Opera, qui aliqua haud dubie scripsit ex his que inter S. Anselmi Opera circumferuntur, uidelicet  librum De excellentia B. uirginis, librum De celesti beatitudine, et librum De similitudinibus.

Hec autem ut ordine aliquo prodirent, in quatuor partes distributa sunt. Prima pars continet opera didactica seu dogmatica; hoc est, tractatus qui theologie uel etiam philosophie placita exponunt. Altera pars habet parenetica, homilias uidelicet et exhortationes. Tertia includit ascetica, id est meditationes et orationes. Quarta epistolas continet.

Dogmatica sic disposuimus, ut non etatis ordine, sed iuxta subiecti seu argumenti dignitatem, aut methodi legis, procederent. Sic que de Deo uno agunt, scilicct Monologion, Proslogion, et Liber contra Respondentem pro insipiente; deinde que de Deo trino liber De fide Trinitatis, etc., et liber De processione Spiritus sancti. Tum que de uerbi  Incarnatione, nimirum libri Cur Deus homo et liber De conceptu uirginali, etc., iusto ordine procedunt: his tamen premisso libello De uoluntate Dei, nec non libro De casu diaboli, ut pote qui ad diuine Incarnationis intelligentiam conducunt. Deinde liber De concordia prescientie cum libero arbitrio; quibus pariter ex legitime methodi prescripto preiisse debuerunt dialogi De ueritate et De libero arbitrio, et libellus De uoluntate. Post hec libri seu epistole que de sacramentis aliquid tractant, quales sunt epistole De azymo, De sacramentorum diuersitate, De presbyteris concubinariis, et De nuptiis consanguineorum. Primam hanc partem claudit questio dialectica, que est argumentum dialogi De grammatico.


Parenetica, uidelicet homilias, secundum seriem librorum et capitulorum Scripture que in eis explanantur, iure distribuimus. Ascetica, hoc est meditationes et orationes sic distinximus, ut meditationes quibus mens Deum contemplatur, deinde orationes, quibus Deum anima fidelis inuocat, et sanctorum suffragia exorat, singulatim protulimas.

In his ita distinguendis hunc ordinem duximus obseruandum. Premittuntur meditationes siue orationes quibus mens compungitur, tum ille subsequuntur quibus amore uirtutum anima inardescit.

Porro epistolarum tribus libris quos primus ediderat D. Picardus, quartum adiecimus, ceteras omnes complectentem que in mss. bibliothece Cottoniane  habentur. Ipsa enim, numero supra centum que hactenus inedite sunt, solita sua erga ueri studiosos humanitate nobis communicauit u. cl. D. Cotton, instante apud eum singulari beneuolentia u. cl. D. Ioly, regi a consiliis, in Anglia tum residente. Nonnullas insuper ex mss. bibliothece tum Regie, tum Gisleniane, tum Martiniane Tornacensis, tum Remigiane Remensis, in qua fragmentum magis est quam epistola, deprompsimus; et eas  partim tertio, partim quarto libro anneximus; partim quoque in Supplemento, post indicem, euulgauimus, eo quod nobis non occurrerint nisi iam excusis omnibus aliis sancti huiusce doctoris operibus.

Appendicem subiunximus, in qua ea opera seposita sunt que, etsi Anselmi nomen falso preferrent, non tamen prorsus excludenda censuimus, eo quod alibi edita non exstent; que enim in aliis uoluminibus excusa sunt, his typis non expressimus. Sic librum De membris et actibus Deo attributis, qui inter S. Hieronymi et S. Augustini opera reperitur; sic librum De corpore et sanguine Domini, qui incipit: Lego et relego, etc., et inter Guillelmi S. Theodorici abbatis Opera in Bibliotheca Cisterciensi editus  est; sic denique libros De imagine mundi, qui in Bibliotheca PP. Honorio Augustodensi tribuitur, omnino exclusimus. Disputatio uero Iudei cum Christiano, quam Gislebertus abbas Westmonasterii scripsit, hic locum obtinuit eo quod ad S. Anselmum ab auctore directa fuerit, nec in lucem hactenus edita sit.

Ipsi ex subiecti paritate adiunximus alterum Dialogum Iudei et Christiani, non diu post a Ruperto Tuitiensi compositum. Is ab ipso uocatur Annulus fidei; de quo pluribus in locis dixi in Apologia pro Ruperto. Hunc cum diu conquisiuissem, utpote qui scirem hoc opus in editis Tuitiensis abbatis desiderari, fauste tandem nactus sum, et R. P. D. Martini de Busch, prioris monasterii Letiensis,  diligentia ex ms. codice transcriptum, et ad nos amice transmissum, publici iuris fecimus, eum aptissime alteri alterius abbatis contra Iudeos Dialogo adnectentes.

Commentationes in Mattheum, in Cantica cantic, in Apocalypsim, et in Epistolas Pauli, hic excudendas non duximus, cum nobis constet eas non esse Anselmi, sed maxime Heruei, monachi Burgidolensis; et animus sit omnes eius in sacram Scripturam commentarios, quos in mss. codicibus habemus, aliis typis edere, cum tempora dabunt.

Tandem hic monuisse iurat, 1o nonnullas forte exhortationes et orationes, aliaue opuscula inter S. Anselmi libros hic quasi recenseri, que tamen eius esse minime constat; at quid ei iure adiudicandum  sit, seuerior censura infra subiicienda demonstrabit; 2o castigationes singulas omnesque uarias lectiones ad finem Operum accuratius scrupulosiusque collectas recudi , ut quam uarie mss. legant ab editione Lugdunensi anni 1630, cum qua ipsa contulimus, nouerit quisquis istis uoluerit intendere.

Ceterum, ne quid opelle nostre huic editioni desit, singulorum que in hoc uolumine continentur operum censuram subiiciemus, ex qua facile quiuis spuria a legitimis S. Anselmi operibus disceruet; et qua etate quoue auctore unumquodque prodierit, quantum in his coniicere datur, nullo labore dignoscet: nostro interim fruatur.





OPERUM S. ANSELMI CENSURA.



CENSURA Monologii.

Hunc librum habent omnes editiones, et illum Anselmo adiudicant omnia cum excusa tum manuscripta. Illius ipse meminit pluribus in locis infra citandis.

Hoc opus quo ordine et qua etate scriptum sit, non ita constat. Illud post quatuor Dialogos, de quibus infra, scriptum innuere uidetur Eadmerus , ex cuius fide idem ceteri censent, quintum locum huic operi concedentes. uerum huiusce libri mentio multa fit in primo capite primi horumce Dialogorum, dialogi uidelicet De ueritate. Unde confici uidetur hunc librum huiusmodi dialogis non esse posteriorem. Pater Theophylus Raynaudus putat  ista ex Monologio postea inserta siue attexta fuisse huic dialogo. Cui coniecture fauere uidetur quod nomen Monologii, quo eo in capite liber iste uocatur, non fuerit ei prefixum nisi diu post editos huiusmodi Dialogos, ut infra dicetur. Nihilominus tamen fallit hec coniectatio. Nam hoc quod discipulus in eo primo capite adduxerat ex Monologio, id in decimo eiusdem dialogi capite magister ex industria  exponendum resumit, et bene positum sic demonstrat ut discipulus nichil eius rationi posse obiici respondeat. Totam igitur huiusce dialogi seriem attendenti, ista ex Monologio non fuisse huic dialogo adiecta liquet. Adde quod omnia mss. sic legunt. Nec Eadmerus hoc opus post dialogos editum asserit, sed postquam ab Anselmo scriptos fuisse hosce Dialogos dixit, subiungit: Fecit quoque libellum unum quem Monologion appellauit, que uerba non arguunt hunc librum non nisi post Dialogos prodiisse. Quod autem Monologii nomine liber iste proferatur in 1 et 10 [al. 11] capite istius dialogi, facile censuerim hoc appositum postquam Anselmus huius operis titulum immutauit, et Monologium uocitari uoluit. Constat ergo hoc opus ab Anselmo esse  compositum antequam dialogum De ueritate scripserit.

uerum non scriptionis ordine duntaxat, sed et argumenti dignitate primum est. In eo enim pluribus et quidem necessariis rationibus sine Scripturarum auctoritate S. Anselmus in persona alicuius secum ratiocinantis probat quidquid fide de Dei existentia et essentia credimus. Hinc illud opus inscripserat.  Exemplum meditandi de ratione fidei, nullo auctoris nomine preposito, ut prefert ms. Sagiense, quod propterea ceteris antiquius ducimus; deinde Monologium nuncupauit. Hugone uero Lugdunensi archiepiscopo iubente ut nomen suum illi prescriberet, ipse iam abbas Beccensis, illud Monologium, id est Soliloquium, nominauit. Hec ex ipso discere est in eius prologo ad Proslogion et in capitibus 4 et 9 libri De fide Trin. et de incarn. uerbi, et in eius epistola ad Hugonem, que est 17 libri II, et in epistola ad Lanfrancum, que est 63 libri I, et in epist. ad Mauricium, que est 65 eiusdem libri primi.

Hunc autem librum instantibus suis monachis, et maxime Mauricio, Anselmus, tum Becci prior, scripsit,  et antequam euulgaret, corrigendum Lanfranco iam tum archiepiscopo misit, ut ipse suis ad eum epistolis testatur. uide lib. Iu, epist. 102, et lib. I, epist. 63.

Cum autem S. Anselmus eo in libro dixisset non proprie dici in Deo tres personas quomodo tres substantias, etc., inde a nonnullis reprehensus est, a quorum censura se uindicauit B. Augustini auctoritate, ut ipse adhuc prior scribit Rainaldo abbati in epistola que est 74 l. I, et Lanfranco archiepiscopo in epist. que est 68 lib. I.



CENSURA Proslogii.

Huius libri argumentum et intitulationem discere quiuis potest ab Eadmero in lib. I De uita S. Anselmi , ex prologo huiusce libri, et ex  epist. 11 et 17 libri II. Hoc opus inter alia S. Anselmi exstat in omnibus editis ac mss. In editis quidem inscribitur Prosologion, sed per errorem: inscribendus enim est iste liber, Proslogion, ut habent mss. 464 et 2267 Bibliothece Regie et alia antiquiora, ut uidere licet in castigationibus quas ad calcem Operum posuimus.

Quod Anselmus adhuc prior Becci, et quidem post Monologium, ipsum composuerit , ex Eadmero loc. cit. palam est. Que eo in opusculo de diuina natura et eius personis S. Anselmus edisseruit, ipse commendat in c. 4 libri De fide Trinitatis et de Incarnatione uerbi. Que autem in eo de pleno beatitudinis gaudio elocutus est, Hugoni incluso legenda consulit in ep. 22 l. II.  Etsi libellus iste sententiarum ac subtilissime contemplationis pondere magnus esset, ut ait Willelmus Gemmet. lib. uI Hist. Northman., c. 9, quidam tamen huius libri ratiocinationem confutare aggressus est, de quo in sequentis opusculi censura dicemus.

Obseruandum hic superest quod cum S. Anselmus indubius sit huiusce opusculi auctor, ex quo maxima pars Manualis, quod S. Augustini operibus inseritur, conflata est, liquido constat Manuale istud non Augustini, sed magna ex parte Anselmi fetum esse, ut infra demonstrabimus in censura Meditationis 21, que incipit: Eia nunc, etc., et ex isto opusculo toda excerpta est.



CENSURA Responsionis pro insipiente.

Cum Proslogium in manus cuiusdam uenisset, qui hanc Anselmi argumentationem, id quod maius cogitari nequit, est saltem in intellectu, ergo et necessario reipsa existet, non ratam esse putans, eam refellere gestiens, scriptum illud edidit, ut narrat Eadmerus lib. I De uita S. Anselmi, col. cit. Hoc opus uarias habet intitulationes, quas uidere licet in uariis huiusce libelli lectionibus ad calcem Operum positis. In huius responsionis fine plurimum commendatur liber Proslogii.

Huiusce uero Responsionis quis auctor esset Anselmus adeo tacere uoluit, ut eum non esse insipientem, sed Catholicum dixisse satis esse duxerit in prologo sui Apologetici, pag. 37. Unde hactenus  huiusce Respondentis nomen auditum non fuerat, quod nos declarauimus ex mss. fide que Gaunilonem Maioris-Monasterii monachum huius responsionis auctorem proclamant. uide uarias huiusce et sequentis opusculi lectiones. Abeat iam ergo procul Francisci Pici sententia hoc opus tribuentis Roberto Olkot, quem constat ducentis annis esse Anselmo iuniorem. Is quidem et cum eo alii hanc S. Anselmi ratiocinationem, ueluti que in logicam peccaret, exploserunt; sed ausim dicere quod nec eam intellexerunt. Alius forte dabitur de ea disserendi locus.



CENSURA LIBRI contra Gaunilonem respondentem pro insipiente.

Quidam S. Anselmi amicus ad eum misit Gaunilonis  responsionem, quam ut sanctus doctor considerauit, gauisus est, et eam, adiuncta confutatione, eidem amico remisit, ut testatur Eadmerus l. I De uita S. Anselmi, col. cit. Hec confutatio legitur in omnibus S. Anselmi tam excusis quam mss. codicibus. In mss. 142 bibliothece Domus S. Petri, tract. 3, exstat sub hoc titulo: Contra insipientes. In mss. biblioth. aule Pembroch., tract. 8, hunc prefert titulum: Contra respondentem insipientem. In ea spectabilis est Anselmi modestia, qui, ut refert Eadmerus loco cit., gratias agit suo reprehensori; quem non insipientem sed Catholicum ipse pronuntiat in sue responsionis prologo, et quem non maleuolentia, sed beneuolentia, que ipsi infirma uisa sunt, confutanda suscepisse censuit; ut ait in  huiusce Apologetici clausula. Hec S. Anselmum, dum Becci prior esset  scripsisse discimus ab Eadmero citato loco.



CENSURA LIBRI SEU EPISTOLAE De fide Trinitatis et de Incarnatione uerbi.

Hic liber exstat in omnibus siue mss. siue excusis sancti AnseImi exemplaribus; et quidem inuentus est sic prenotatus: Liber siue epistola de fide, seu Liber de Inearnatione uerbi contra Iudeos, ut fidem facit huiusce libelli prefatio in editionibus Gothicis que nec annum nec locum habent, et in quarum altera omittuntur hee uerba, contra Iudeos; que et in subsequentibus postea editionious merito expuncta sunt. Irrepserant enim, ut coniicio, ex Trithemio,  qui in libro De eccl. script. censuit S. Anselmum librum De Trinitate, et quidem ab eo opere distinctum, contra Iudeos scripsisse; qui error ex uariis huius opusculi inscriptionibus ortus est. Nam in ms. 336 Bibliothece Regie hic liber sic inscriptus legitur: Anselmus de Trinitate. Nec immerito, quandoquidem Trinitatis fides in eo maxime explicatur. Unde et nos integrum titulum restituimus, De fide Trinitatis, etc.; nec enim eum duximus omittendum, qui magis operis argumentum indicat.

Sanctus Anselmus in c. 4 huius operis commendat Monologion et Proslogion, quibus proinde posterius est; at in cap. 17 libri De processione Spiritus sancti meminit istius epistole, que propterea illum librum precessit.


Eadmerus l. II De uita S. Anselmi , et l. II Histor. nouor., scribit hoc opus ab Anselmo initio sui archiepiscopatus fuisse compositum stylo epistolari et Urbano II pape destinatum; et ex eo S. pontificem in Barensi concilio errorem Grecorum firmius confutasse. Nihilominus tamen certum est, 1o Anselmum adhuc abbatem primam huic operi manum admouisse, uidelicet anno 1092: ipse enim in epistola ad Baldricum, que est 51 libri II, significat se hunc librum inchoasse antequam in Angliam transfretaret. Cantuariam autem uenit pridie Natiuitatis B. u., et anno sequenti, qui ab Eadmero 1093 notatur, in archiepiscopum electus est: iuxta ipsiusmet Eadmeri historiam, l. II De uita sancti Anselmi . Pridie, inquit, Natiuitatis B. Dei  Genitricis et perpetue uirginis Marie, Cantuariam uenit . . . Rapitur et uiolenter in uicinam ecclesiam cum hymnis portatur. Acta sunt hec an. D. Incarnat. 1093, pridie Non. Martii.

Id insuper ex eo probatur quod, ut Anselmus indicat in c. 1 huiusce operis, inceptum sit ante concilium Suessionense, quod Raynaldo Remensi archiepiscopo preside celebratum est anno 1092 abeunte, uel ineunte anno 1093.

Certum est, 2o, manum ultimam huic operi S. Anselmum dedisse anno 1094, uidelicet post S. Anselmi inaugurationem anno 1093, pridie Non. Decemb., peractam, cum rege in Normanniam transuecto Anselmus studiis celestibus uacaret, ut tradit Eadmerus  l. II De uita sancti Anselmi; hec autem, eodem teste , anno 1094 contigerunt.

Hunc autem librum sanctus Anselmus scripsit contra quemdam clericum, qui asserebat in Deo tres personas esse tres res, sicut tres angeli aut tres anime; quem cum resipuisse audiisset, et ipse suum opus dimiserat, quod non perfecit nisi postquam eum ficte suum errorem abiurasse didicerit. Hec ipse in c. 1 huius libri proloquitur.

Porro clericus hic, contra cuius blasphemias calamum S. Anselmus exacuit, Roscelinus siue Ruzelinus uocatur in ms. 3 bibliothece Thuane, ut notant uarie lectiones; et in ms. monasterii LongiPontis, in quo exstat hic liber eo titulo: De incarnatione uerbi contra blasphemias Rucelini Compendiensis.  Iste Rucelinus fuit Abailardi preceptor, ut obseruat Horstius ad S. Bernardi epistolas, tom. u, p. 37, col. 1. Illius denique errores notantur a S. Anselmo l. II, ep. 35, 41 et 51; ab Abailardo ep. 21; ab Iuone Carn. ep. 7; et ab Annalium scriptoribus ad an. 1092 et 1094. Ea autem etate plurimi ista difficultate tenebantur, ut ipse Anselmus tradit .



CENSURA LIBRI De processione Spiritus sancti.

Legitur hic liber in omnibus tum mss. tum excusis Operum sancti Anselmi uoluminibus. Cantabrige in ms. 235 collegii Sancti Benedicti tribuitur Augustino; per errorem haud dubie prioris littere A, que Augustinum pro Anselmo significauit.

Anselmum autem hoc opus edidisse licet non  expresse tradat Eadmerus in libris De eius uita , et ibi solummodo dicat Grecos ab Anselmo catholica disputatione fuisse confutatos, manifestum tamen fit ex eodem in lib. II Histor. nouor., ubi ait quod ipse Anselmus post Barense concilium, quod anno 1098 coactum est, inde diligentius atque subtilius tractans, egregium opus scripsit, et per multa loca ab amicis suis rogatus direxit. Id etiam patet ex Anselmi libro seu epistola De azymo, in cuius cap. 1 docet se ad Walerannum misisse opusculum quod de processione Spiritus sancti ediderat. De eadem ista disputatione scribitur in ep. 53 et 160 libri III et in epist. 11 libri Iu. Hic liber in editionibus Gothicis et in Coloniensibus inscribitur Epistola, etc., quod ex eo factum coniicio quod  Hildeberti instantia conscriptum Anselmus ad eum transmiserit, ut ex citatis epistolis liquet.

Hoc opus editum esse ante completum an. 1101, quo schisma exstinctum est, colligitur ex prefata epistola qua Waleranno in schismate stanti misisse se istud opusculum Anselmus scribit. Preadducta quoque Eadmeri uerba  certam fidem faciunt illud non esse compositum nisi post concilium Barense, quod non anno 1097, ut conciliorum collectores falso computant, sed anno 1098 celebratum est. Anselmus enim anno 1097, feria u, que fuit Idus Octobris, a curia discessit, et postera die ex Anglia Romam profecturus ad portum Dofris uenit. Lugduni moratus est usque ad feriam  tertiam ante Dominicam Palmarum , quo die Lugduno recessit, et post aliquot dies Romam peruenit, et pre nimia estate in uillam Schlauiam diuertit; unde Barum cum Urbano II petiit, et concilio adfuit. Hec fuse narrat Eadmerus l. II Hist. nouor., ex quibus fit euidens Barense concilium anno 1098 coactum esse, et librum De processione Spiritus sancti non editum esse nisi post huius anno 1098 decursum. Mihi ergo probatur, 1o ad id operis excitatum Anselmum ab Hildeberto Cenomanensi episcopo anno 1100, post mensem Angustum, quo rex Willelmus regnum cum uita deposuit, hoc est statim atque a carcere quo inclusus fuerat Hildebertus liberatus est, et quo Anselmus in Angliam reuersus est : ibi enim tunc fuisse Anselmum  pon obscure innuit prefata Hildeberti ad Anselmum epistola que est 160 l. III, his uerbis: Felicem me, si meruissem uel presens instrui. Hoc autem mihi locus inuidet, nec aliter salutationis indulsit obsequia, nisi prius orbis dimidium consultarem: oportet enim maris et eris explorare clementiam, etc.; in qua etiam se nondum in Angliam transfretasse indicat. Unde et colligo eam scriptam ante annum 1101, quo ineunte, uidelicet paulo ante uernum tempus, in Angliam Hildebertus transiuit, antequam Elias, urbe capta, Cenomanense castrum obsedisset, ut de Hildeberto obseruat D. de Bondonnet in libro De uitis Cenom. pontificum.---2o Mihi probatur hoc opus ab Anselmo compositum ab anno 1101 ineunte ad annum 1103, quo iterum ex Anglia Anselmus  exiuit, et eo ipso tempore Anselmum illud Hildeberto ac Waleranno misisse.



CENSURA LIBRI De uoluntate Dei.

In nullo ex his in que incidi mss. reperitur iste libellus. Cum tamen in omnibus editis legatur sub Anselmi Cantuar. archiep. nomine, et in eo uerba ac sententie S. Anselmi deprehendantur, illum ad appendicem non duximus ablegandum. Equidem scio Anselmum Laudunensem de uoluntate Dei eo seculo disputasse, et eius hac de re sententiam a Ruperto Tuitiensi acriter impugnatam non uerbis modo, sed et scriptis, ut in Ruperti Apologia late disserui . uerum quidni et Anselmus Cantuariensis de eadem questione simul ac de concordia  prescientie, etc., scripserit circa uite finem, efferuescentibus tunc animis circa hanc de Dei uoluntate questionem, paucis uidelicet annis antequam Rupertus cum Anselmo Laudunensi congrederetur. Nam aduersus eum scripsit circa annum 1116, ut in eius Apologia animaduerti; Anselmus uero decesserat anno 1109.



CENSURA LIBRI De casu diaboli.

Istius dialogi S. Anselmus ipse meminit in c. 17 libri I Cur Deus homo; et in c. 5 libri De conceptu uirginali, circa finem, et in c. 7 libri De concordia prescientie, etc. Argumentum libri declaratur in prologo ad dialogum De ueritate.

Hunc ut et alios tres S. Anselmus scripsit dum adhuc prior esset Becci, ut tradit Eadm. l. I De  eius uita, hoc est ab anno 1063, quo prepositus est, ad annum 1077, quo in abbatem est electus.

Obseruandum hic unum est quod tractatus De malo, de quo ipse scripsit ad Mauritium, non est nisi excerptum ex c. 11 dialogi istius, remota forma interlocutionis, ut facile aduertet quisquis epistolam ad Mauritium, que est 8 libri II, contulerit cum prefato capite 11 [al. 10]. Quapropter scriptum illud separatim non edidimus, cum et in eo capite, et in ista epistola uno contextu integrum habeatur.



CENSURA LIBRORUM Cur Deus homo.

Hoc opus in Anglia ad Bosonis instantiam S. Anselmus inchoauit, et in Capuana prouincia, antequam cogeretur Barense concilium, perfecit, ut ipse testatur  in prefatione, et Eadmerus refert l. II De eius uita. Inde consequi necesse est hoc opus prodiisse ante librum De processione Spiritus sancti, qui, ut probauimus, non nisi post Barense concilium scriptus est. Anno itaque 1094, postquam librum De incarnatione uerbi perfecit, hosce libros S.Anselmus aggressus est, dum per regis absentiam studiis sanctis totum se daret, iuxta Eadm. l. II De eius uita . Ipsos autem compleuit in uilla Schlauiam, quo diuerterat anno 1098, et ubi remanere nimio calore compulsus est, donec instaret status dies concilii, uidelicet Kal. Octob. istius anni 1098, et non anni 1097, ut ex Eadmero demonstrauimus in libri De processione Spiritus sancti censura.

Hos libros Eadmerus ipse Beccensi Ecclesie,  cuius erat filius, transcripsit, ut testatur S. Anselmus in epistola que est 25 libri II. Ipsos etiam a monachis Cantuarie transcribi ad Paschalem II mittendos rogauit S. Anselmus, si eius epistole credimus, que est 55 libri Iu.

Aduertendum etiam est quod in fine cap. 17 libri II dicat Anselmus uoluntatem se habere scribendi de originali peccato; unde consequitur librum De conceptu uirgin. et orig. pecc. esse isto posteriorem; quod etiam arguitur ex prologo et ex c. 22 istius libri, ubi meminit librorum Cur Deus homo.



CENSURA LIBRI De conceptu uirginali et originali peccato.

Post Barense concilium Romanamque synodum  S. Anselmus, dum Lugduni moraretur, expletis libris Cur Deus homo, hoc opus scripsit ante meditationem De redemptione humana, ut fidem facit Eadmerus lib. II De eius uita . Liquet ergo librum hunc esse compositum anno 1099, quo conc. Rom. celebratum est sub Urbano II, in festo Apparitionis scilicet S. Michelis, quod erat terminus induciarum quas in festo Natiuitatis Domini post concilium Barense rex Anglie obtinuerat, iuxta Eadmer. l. II Hist. nouor. Huic enim synodo Romane S. Anselmus interfuit, nec nisi ea peracta Lugdunum repetiit, ut ex Eadm. ibidem constat, nec Lugduno discessit nisi post regis obitum, qui an. 1100, mense Augusto, contigit, uno uidelicet anno post mortem Urbani II, qui humana exuerat  mense Octobri [corr. Iulio] anni precedentis, ut Eadmerus in fine lib. II, Hist. nouor, obseruat.

Hic liber aliquando duntaxat inscribitur De conceptu uirginali. Sic Cantabrige in ms. 161 biblioth. publice, et in ms. 217 collegii Caii, et in ms. 203 aule Pembrochiane, et in aliis. Aliquando simpliciter, De originali peccato, sic Cantabrige in ms. 235 collegii S. Benedicti, et aliis que uidere est in uariis lectionibus. Hinc forte error Trithemii distinguentis librum De uirginali conceptu, a libro De peccato originali.

In prefatione et in c. 22 istius opusculi S. Anselmus meminit librorum Cur Deus homo, qui proinde eo sunt antiquiores; illud uero precessit librum  De concordia prescient., in cuius c. 7 mentionem habet opusculi istius.

Denique in epistola ad Theodoricum, que est 42 lib. Iu, de eo opere scribit, et illud cum libris Cur Deus homo transcribi mandat, ut eos omnes ad Pasch. II dirigeret. uide epist 55 libri Iu.



CENSURA DECLARATIONIS cuiusdam in precedentem librum.

Etsi declaratio hec in mss. sancti Anselmi uoluminibus non occurrat, in omnibus tamen illius operum editionibus reperitur. Illius occasionem et argumentum ex ipsamet discere licet. uerum de illius auctore et etate non aliud scimus nisi quod coetaneus fuerit S. Bernardo Clareuallensi, quem uocat sui temporis Spiritus sancti organum. Unde consectaneum  est hancce declarationem esse posteriorem Anselmo, qui decesserat anno 1109. Bernardus uero iunior monachum induit anno 1113.



CENSURA DIALOGI De ueritate.

Sanctus Anselmus adhuc prior hunc dialogum scripsit, Eadmero teste l. I De eius uita , eodem uidelicet tempore quo dialogos De casu diaboli, De libertate et De grammatico. uide sancti Anselmi prologum ad hunc dialogum, cuius adhuc ipse meminit in c. 5 libri De conceptu uirginali. Eadem proinde sit dialogorum De libero arbitrio et De grammatico censura; si addideris quod in c. 4, quest. 3 De concordia gratie, etc., mentio fiat dialogi De libero arbitrio.



CENSURA TRACTATUS De uoluntate.


Sanctus Anselmus l. De concordia gratie cum lib. arb., c. 11, utcunque promisit, etsi infirme admodum ualetudinis, se aliquando dicturum de multiplici diuisione uoluntatis que est usus. Id autem cum nullo in loco attigerit, non abs re coniicio ab eo paulo antequam decederet libellum hunc esse compositum, quem ex ms. uictor. Cd. 12 edidi; et quidem eo lubentius, quod non modo Anselmi nomen, sed et sententias habet.



CENSURA LIBRI De concordia prescientie, predestinationis et gratie cum libero arbitrio.

Anglicane Ecclesie pace reddita, S. Anselmus circa uite finem, hoc est anno 1109, hoc opus scripsit, iuxta Eadmer. l. II De eius uita .


uaria est huiusce operis distributio, ut in uariis lectionibus notatum est; queis adde quod in ms. 142 domus sancti Petri in Anglia in duos tractatus iste liber diuiditur: primus est de prescientia et predestinatione; alter de gratia et libero arbitrio: at iustius in ms. 203 aule Pembroch. in tres partes distribuitur: 1o de prescientia et libero arbitrio; 2o de predestinatione et libero arbitrio; 3o de gratia et libero arbitrio. In ms. bibliothece uillariensis in Brabantia dicitur Liber trium questionum. Dignus sane liber qui tanti uiri uitam clauderet.



CENSURA LIBRI SEU EPISTOLAE De azymo et fermento.

Librum hunc seu epistolam esse Anselmi protestantur omnia cum excusa tum mss. exemplaria: et ipse Dodechinus ad ann. 1094; sed et  ipse liber in c. 1 declarat se ab eo scriptum qui tractatum De processione Spiritus sancti ediderat, de quo supra diximus. In ms. 22 bibliothece Lincolniensis, et in mss. 217 bibliothece Caii, et in ms. 145 bibl. publice Cantabrigensis, et in ms. Cisterciensi inscriptus est De sacrificio azymi et fermentati. In ms. Sancti Martini Torn. intitulatus est De pane sacrificii contra Grecos. Inter epistolas excusa fuit editione Colon. an. 1612; in aliis omnibus inter libros edita est sub eo titulo quem ei prefiximus. uide uarias lectiones.

Cum prefatus liber De processione, etc., cuius in c. 1 huiusce epistole fit mentio, prodierit ab anno 1101 ad annum 1103, ut supra demonstratum, et hec epistola directa fuerit Waleranno Nouemburgensi,  adhuc stanti in schismate, quod Guiberti morte, que iuxta Dodech. anno 1100 obtigit, exstingui cepit, certo certius est eam ab Anselmo scriptam non fuisse ante annum 1101, sed paulo post librum De processione Spiritus sancti, circa annum 1102: hanc enim protrahere usque ad annum 1106, sub cuius fine Anselmus in Angliam rediit, et quo Henricus Iu imp. Leodii uita functus est, abs re diceretur, cum eo tempore schisma penitus desiisset, Henrico u iam imperante. Hec precessit alteram De sacramentorum diuersitate, in cuius fine auctor meminit istius.



CENSURA LIBRI SIuE DUARUM EPISTOLARUM De sacramentorum diuersitate.

Primam huiuscemodi epistolarum esse Waleranni,  alteram Anselmi Cantuar., inscriptiones preseferunt in omnibus tam editis quam mss. Ideo autem Eadmerus istius sicut et precedentis opusculi non meminit, quod inter epistolas ea recensenda duxerit: nos ea libris accensuimus, iuxta omnes pene editiones, et pleraque mss. In ms. 22 bibl. Lincol., et in ms. 217 bibl. Caii, et in ms. 203 aule Pembroch., et in ms. Cisterc., ac in editione Nuremberg. anno 1491 hic liber inscriptus legitur De sacramentis Ecclesie. Quo eodem titulo illum citat S. Bonau. t. uII, parte Iu, in c. 1 tertie Responsionis Apologie pauperum. Diuersos alios titulos uide in uariis lectionibus.

Qua autem etate due iste epistole scripte sint,  sic coniicimus. Anselmus Waleranno iam miserat epistolam de azymo, ut ipse in fine huiusce opusculi significat. Deinde ex c. ult. epistole Waleranni et ex c. 1 epistole sancti Anselmi constat quod tunc Walerannus Paschali II esset reconciliatus, et adeo ipsi familiaris, ut cardinalium iam tum esset consecretarius, ut refert Paulus Langius in Chronico Citizensi. Igitur scriptam censeo hanc sancti Anselmi epistolam anno 1102, quo Anselmus Ecclesie bono totus inuigilauit, priusquam ex Anglia Romam iterum pergeret, quo peruenit circa finem anni 1103. Et ita S. Anselmus per duos istos an. 1101 et 1102 scripsit librum De processione Spiritus sancti. Deinde librum De azymo, et tandem epistolam De sacramentorum differentiis.



CENSURA Offendiculi sacerdotum.

Hic liber exstat Cantabrige in ms. 235 collegii Sancti Benedicti, in ms. E 10 Corbeiensi, et in ms. S. Ebrulphi, ex quo ipsum edidimus. Is tamen non aliud est quam excerptum ex S. Anselmi epistola ad Guillelmum abbatem, que est 56 l. I, ut utrumque legenti fit euidens. Hunc autem Guillelmum Dodechinus ad ann. 1094 ait fuisse abbatem Dersagiensem; sed abbas Hirsaugiensis dicitur in ueteribus monimentis contra schismaticos a Sebastiano Tengnagel editis anno 1612, et mihi a doctissimo D. Baluzio communicatis, ubi hec epistola legitur. Quam falso libellus hic ascribatur Honorio Augustod. t. XII Bibl. PP. ex prefatis liquet.



CENSURA LIBRI De nuptiis consanguineorum.


In editione Coloniensi an. 1612 primum, quod sciam, excusus est hic liber, et quidem inter epistolas. Nos tamen ipsam, quia dogmatica est, aliis opusculis adiunximus. Anselmo autem Cantuariensi eam adiudicant inscriptio que illius nomen prefert, Methodus inquirendi rationes eorum que obseruamus, et sententia qua in c. 6 dicitur per Adam tota natura fuisse corrupta, quia tota tunc in ipso erat, et extra eum non erat: hec enim omnia Anselmi sunt.

Nec quem mouere debet quod Anselmus c. 3 et 7 huiusce libri definiat matrimonium inter cognatos in sexto gradu posse contrahi, cum tamen in antiquioribus etiam Anglie conciliis, et in iis quibus ipse prefuit, prohibita sint connubia usque ad septimum gradum. Hec enim que uidetur dissonantia facile  concordat, si attendatur quod canones intra septimum gradum coniugia prohibuerint quoadusque parentela ex alterutra parte ad septimum gradum perueniat, ut exprimit synodus Londoniensis sub Lanfranco, anno 1075, adeo ut si ex una duntaxat parte sextus gradus attingitur, et ex altera septimus, tunc in sexto gradu matrimonium possit contrahi.

P. Raynaldus hunc nodum ut solueret, in sua Syntaxi censuit S. Anselmum eo loci gradus cognationis computasse non a fratre et sorore, sed a nepote et nepte, iuxta concilii Salguastadiensis definitionem. uerum que ratio Anselmo fuit alio ordine hic recensere hos gradus quam in libro De azymo et in canonibus quos ipse condidit in Londinensi conc. an. 1102?


Nihil ergo repugnat, sed omnia suadent hanc epistolam ab Anselmo scriptam fuisse. Sed cui, et qua etate, non est unde coniiciam. Inscriptio eius mutila est, nomen enim eius cui scribitur non legitur, nec Anselmus archiepiscopus uocatur. Murierdarcho siue Murchertacho Hibernie regi, ut cognatorum coniugia prohibeat, S. Anselmus scribit epistolam que est 142 libri III, et ab eo rege ad S. Anselmum missas epistolas anno 1095 et 1096 pro consecratione cpiscopi Dublinensis et episcopi Wataferdie, ab Eadmero in l. II Hist. nou. discimus. Unde ab Anselmo ad quemdam forte Hibernum eo tempore, scilicet circa annum 1096, scriptam fuisse hanc epistolam utcunque coniici potest.



CENSURA DIALOGI De grammatico.





CENSURA HOMILIARUM.

Quandoquidem pastoralis est muneris uerbo Dei gregem pascere, Anselmum, qui facundia et zelo ad dicendum promptus semper ac paratus erat, sermonem ad populum frequenter habuisse non est unde quis dubitet. Eadmerus eum diuersis in locis concionatum fuisse testatur.

Ex omnibus autem sancti Anselmi sermonibus siue homiliis paucissime restant. In antiquis editionibus, uidelicet duabus Gothicis, una Nurembergensi anno 1491, una et altera Parisiensi anno 1544 et 1549, una ueneta an. 1549, unica homilia exstat, que  est in illud: Intrauit iehsu, etc. Et in Colon. anno 1573 primum typis date sunt enarrationes seu homilie in aliquot euangelia, et in illud Eccli. XXIu: In omnibus requiem, etc. Anselmi Cantuar. archiep. nomen preferentes.

Altera Coloniensis anno 1612, et Lugdun. anno 1630, easdem eodem nomine dederunt. Ipsas ergo ea fide, etsi nullo quod uiderim ms. suffragante, nichilque de ipsis Eadmero proferente, edidimus; nichil tamen inde asserentes, sed quod accepimus, tradentes. Ordinem duntaxat immutauimus, eas disponendo iuxta seriem locorum Scripture, que in his exponuntur.

Adnotasse sufficiat eodem stylo et sensu scriptas esse huiusmodi homilias quo et enarrationes in  Matth. quas Coloniensis editio in eodem uolumine, Anselmi nomine prefixo, compegit. Id facile secundum me discernet quisquis pariter ea loca que in utrisque explorata sunt inuicem contulerit.

Oxonie quidem in ms. 242 bibl. Merton. exstant homilie B. Anselmi; sed que et quot, discere non potui.

In ms. S 15 Sancti Ebrulphi una homilia legitur eo titulo: Anselmi sermo in »uidens iehsu turbas,« etc., hanc ad nos transmissam ordine secundam ceteris inseruimus.

Unam quoque in illud Apostoli: Decebat enim, etc., adiecimus ex ms. Corb. S 596, hoc titulo: Secundum magistrum Anselmum super uersum illum:  »Decebat enim«, etc.

Ea porro que est in illud: Intrauit iehsu, etc., et quam nonam posuimus, in omnibus cum mss. tum editis etiam antiquioribus repetitur. In mss. nomen Anselmi prefert, et hunc titulum habet in ms. 1106 Bibl. Regie: In assumptione B. Marie, Anselmus in illud: »Intrauit,« etc. In ms. Corb. P 307, Sermo Anselmi in Assumptione, in illud: »Intrauit,« etc. In ms. 596 Corb., Ex dictis domini Anselmi archiepiscopi. In ms. Breuiaro Ecclesie Carcassonensis: Pro festo Assumptionis B. Marie uirginis: »In illo tempore, intrauit,« etc. Homilia uenerabilis Anselmi archiep. Consuie uarias lectiones.

Hanc homiliam S. Anselmus a Guillelmo abbate Fiscanensi et ab Arnulfo Troarnensi abbate rogatus  scripsit, ut discimus ex eius prologo quem ex ms. Corb. edidimus.

Quod eam scripserit nondum archiepiscopus, et proinde ante an. 1093, ipse satis indicat in prologo, ubi ait se ex obedientia illam scripto tradidisse, quam plus quam semel in conuentu fratrum dixerat. Scripta itaque est ab anno 1088, quo Arnulphus electus est abbas Troarn. iuxta Chronicon Goferni ab auctore pie Neustrie citatum in c. 2 De abbatia Troarnensi, ad annum 1093, quo Anselmus Ecclesie Cantuariensi prefectus est.

Denique in ms. bibl. clar. u. D. Bigot exstat una homilia sic inscripta: Incipit homilia B. Anselmi super Ioannem, de planctu Magdalene; hec ipsa est que Origeni uulgo sed falso tribuitur. Quandoquidem  uero non plane mihi constat eam esse Anselmi, et pluribus aliis in locis edita habetur, ideo illam dimisimus.



CENSURA Exhortationum.

Istas exhortationes seu sententias P. Theophilus, ut scio, primus emisit. Unde eas habuerit et quo iure eas sancta Anselmo ascripserit, nos sciremus si ipse docuisset; ea igitur que ei debetur fide illas inter sancti Anselmi Opera edidimus.

Unum mihi constat, ipsas a monacho Benedictino conscriptas. Etenim plures ex sancti Benedicti regula collecte sunt; ut cum dicitur: Cur malis actibus tuis contristas Patrem piissimum qui te in filiorum numero dignatus est computare. Item: Ne irritatus Dominus malis tuis ut nequissimum seruum  perpetuam tradat ad penam, etc. Item: Aeterno Regi militaturus propriis abrenuntia uoluntatibus, etc. Item: Age, dum uacat, quod in eternum expediat. Que omnia in S. regule prologo expressa sunt. Et cum dicitur: Esto omni uilitate uel extremitate contentus. Item: Pronuntia te omnibus uiliorem, quod in c. 5 regule legitur. Et cum dicitur: Diem iudicii time: actus uite tue omni hora custodi: fac te alienum ab actibus seculi, etc., que omnia in sancte regule c. 6 proposita sunt.



CENSURA Admonitionis Morienti.

P. Theophilus eam primus publicam fecit ex ms. Bibl. uatic. Que tamen inde ad nos transmissa est, in aliquid ab ea discrepat, ut ex uariis lectionibus ad operis calcem positis est euidens.


Hec autem admonitionis formula sic inscripta legitur in ms. bibl. S. Martini Tornac.: Tractatus B. Anselmi, quomodo debeat interrogari frater morti proximus, et quomodo respondere. uide uarias lectiones.

Qua etate sanctus Anselmus hanc formulam prescripserit, non est unde coniiciam.



CENSURA CARMINIS De contemptu mundi, et duorum aliorum carminum.

Colonie anno 1573 primum typis excusum est carmen istud, sed mancum et mutilum. Integrum illum ex Sancti uictoris. Paris. bibliot. editum est ibidem an. 1612.

Exstat quidem in pluribus mss., cum quibus illud  contulimus, sed in nullo ex his nomen sancti Anselmi habet. Imo in ms. bibl. Aldenburg. carmen De contemptu mundi tribuitur Bernardo Cluniacensi. In ms. Gemmet. C. 70 duo sunt carmina De mundi contemptu: unum quod incipit: Cartula nostra tibi, etc., alterum est illud quod Anselmi oper bus adiectum, et intitulatur: Claudianus ad monachos. In ms. Becc. K 10 Rogerio Cadomo monacho Beccensi ascribitur. Unde quid iuris Anselmus habeat in id operis, definire non audeo. uerum quidem est hunc S. doctorem nonnullos uersus et hexametros et pentametros composuisse; at quid inde consequitur? Unum dixerim, carmen istud a monacho qui sanctam regulam est professus, compositum esse. In eo enim plura ad mentem regule sancti Benedicti proferantur,  ut cum ad eos expresse loquitur qui morum conuersionem promiserunt, et monachum hortatur ut Deum ubique et semper presentem credat, etc.

Alia duo carmina in sola D. Picardi, qui ea primus dedit, fide subiecimus.



CENSURA TRACTATUS De pace et concordia.

Is Anselmo tribuitur in ms. Louaniensi, ex quo transumptum et ad nos transmissum edidimus: ecce ab Anselmi stylo et sensu abhorret.



CENSURA LIBRI MEDITATIONUM ET ORATIONUM.

Sanctum Anselmum orationes siue meditationes scripsisse testatur Eadmerus l. II. De eius uita ; testatur et Durandus abbas Case-Dei in epistola ad Anselmum, que est 61 libri I, testatur  et ipse Anselmus in ep. 20 l. I et in ep. 51 l. II: testatur denique innumera pene mss.

Non una uero etate, sed diuersis temporibus illas scripsit, ut ex singularum censuris fiet manifestum, ex quibus etiam constabit que et quot a sancto Anselmo uere prodierint.



Censura prologi.

Prologum a sancto Anselmo scriptum mecum censebit, qui in eo mecum deprehenderit et uerba et mentem epist. qua sanctus Anselmus Gondulpho scribit  se suas rationes ideo paragraphis distinxisse ne prolixitas generaret fastidium, et ut eas lector incidat, hoc est ibi desinat uel incipiat ubi uoluerit. Hec enim eadem in  prologo.



Censura meditationis 1.

Eam P. Theophilus primus euulgauit inter sancti Anselmi Meditationes. A quibus uero illam acceperit, ipse non edicit.

In ms. Bibl. D. Bigot eam inter sancti Anselmi Meditationes haberi certos nos fecit R. P. D. Franciscus Pommeraye, illud pre manibus tenens.

Ipsa sane sancti Anselmi sententias habet. Quod enim in § 1 dicit mortuam magis quam dormientem esse animam que ad Dei uocem non expergiscitur, idem in meditatione 2 sensit. Quod ibidem dicit animam ad hoc factam esse ad imaginem Dei ut meminerit, intelligat et amet summum bonum, id ipsum est quod in Monologio, Proslogio et alibi passim edocuit.  In § 3 dicit quod solus Deus uere est et est uerum esse, sine quo nulli potestbene esse. Hocidem in Monologio et aliis pluribus in locis sanctus Anselmus exposuit.

Licet ergo in paucis ms. reperiatur hec meditatio, saltem sub Anselmi nomine, hanc tamen sancto Anselmo non possum abiudicare.



Censura meditationis 2.

In omnibus editis hec exstat sic inscripta: Liber de miseria hominis. Exstat et in ms. omnibus, sed diuerso sub titulo. In ms. D. Bigot intitulatur: De terrore extremi iudicii. In ms, 2024 Bibl. Regie, in ms. Cisterc. et in aliis inscribitur: Meditatio ad concitandum timorem. Consule uarias lectiones. Illam ab Anselmi monachis se accepisse scribit Durandus  epist. 61, libri I. Ex qua et ex Anselmi responso liquet eam ab Anselmo esse editam antequam esset abbas, hoc est ante annum 1078. In illa enim Anselmus non ut abbas salutatur, nec in eo abbas inscribitur. Durandus autem hanc meditationem acceperat, dum esset abbas monasterii Case-Dei, cuius regimen tenuit ab anno 1068 ad ann. 1078, quo in Claremont. Eccl. episc. electus est. Unde ab anno 1068 ad an. 1078, quo Anselmus Beccensis monasterii factus est abbas, eam scriptam esse fit manifestum.

Hanc citat S. Bonauent. c. 3 Soliloq., et eam integre describit S. Antoninus, p. II, tit. 16, c. 12, § 7.


Duo hic obseruo, 1. Inter S. Bernardi opera exstare librum qui eumdem titulum, De miseria hominis, prefert; sed qui ab isto omnino alius est; 2. Ipsam inter preces a Ioanne abbate collectas haberi in cod. ms. Mettensi. Quod non leui argumento est preces istas ab eo magis exscriptas esse quam compositas, ut fusius infra demonstrabimus.



Censura meditationis 3.

Hec in omnibus editis et mss. Meditationem S. Anselmi exemplaribus legitur: inscriptionum diuersitatem uide in uariis lectionibus.

Ipsam censeo ex illis esse contriti cordis opusculis que prefatus Durandus accepisse se gratulatur in pre adducta epist.; unde et eadem etate eam fuisse compositam qua precedens edita est,  lubens concedo.

P. Theophilus in sua huiusce meditationis syntaxi agitat an sua sibi crimina suoque nomine S. Anselmus hic exprobret et describat; et negando concludit, ne plus equo sue fame prodigus Sanctus hic doctor iudicetur. uerum delicatior hec mihi uisa est religio: Ut quid Anselmi conscientiam excutere. quem a pietatis studio recessisse ut sibi indulgeret, Eadmerus ipse scribit? Sat sit Anselmum sue iuuentutis delicta uere penitentie lacrymis diluisse

Plures huiusce meditationis sententias habet c. 39 libri Meditationum, qui S. Augustino falso tribuitur.



Censura meditationum 4, 5 et 6.

Inter S. Anselmi meditationes, eas habent omnia mss. cum quibus collate sunt et ms. 2024, Bibl. Regie, et ms. D. Bigot. uide uarias lectiones.



Censura meditationis 7.

Eam Pater Raynaudus edidit compositam et diuersis partibus que in aliis orationibus leguntur quarum S. Anselmi est auctor indubius: nos, iis sepositis, illam dedimus illis duntaxat instructam que ipsi sunt propria nec in aliis reperiuntur.

Primi duo huiusce meditationis paragraphi habentur in ms. S. Mart. Tornac., cuius transsumptum nobis missum est: duos alios in nullo ms. comperi, et in sola P. Theophili fide protuli, eo quidem libentius quod in eis mentem et linguam Anselmi  nouerim.

Dissimulare hic nequeo duos priores paragraphos integros legi in libro De contritione cordis, qui exstat in Appendice tom. IX Operum S. Augustini. uerum id nichil iuris S. Anselmo detrahit, cum liber iste nichil sit aliud quam excerptum ex uariis meditationibus et orationibus quas Anselmi esse omni certo certius est. Id infra demonstrabimus in iudicio libri de cordis contritione.



Censura meditationis 8.

A. P. Theophilo primum edita est ex ms. Biblioth. uatic. et in ea nichil occurrit S. Anselmo indignum.



Censura meditationis 9.

Hec meditatio, que incipit, Iesum Nazarenum,  etc., inter S. Anselmi Opera in omnibus excusis legitur sub hoc titulo: Speculum euangelici sermonis; alias, Stimulus amoris. In ms. D. Bigot inscribitur: De humanitate; in ms. Oratorii Paris. hunc titulum habet: Passio Domini nostri Iesu Christi, mundi Saluatoris, secundum B. Anselmum archiepisc. In tom. uII, Operum S. Bonau. unus exstat liber cui titulus: Stimulus amoris; at totus ab isto distat. Fateor quidem inter S. Bernardi Opera occurrere hanc meditationem inscriptam: Sermo B. Bernardi de Passione Domini. At S. Bernardo eam abiudicant qui eam Bernardi stylo minime descriptam aduertunt; nec ego eam Anselmo firmius asseram, cum in ea Anselmi uerba non legam; in nullo tamen eius doctrine ac pietati repugnat, et nomen eius  prefert in omnibus etiam antiquioribus excusis, et in aliquibus mss.



Censura meditationis 10.

Ex ms. uatic. eam P. Theophil. publici iuris fecit; et mihi non est unde illam S. Anselmi non esse iudicem.



Censura meditationis 11.

In omnibus tam excusis quam mss. S. Anselmi meditationibus hec legitur. In ms. 22 biblioth. Lincoln. habet hunc titulum, De recreatione hominis. Diuersos titulos uide in uariis lectionibus.

Eadmerus l. II. De eius uita, testatur ipsam ab Anselmo Lugduni scriptam esse anno 1099, post librum De conceptu uirqinali, etc.



Censura Meditationum 12 et 13.

Primus, si bene scio, P. Raynaudus eas inter sancti Anselmi meditationes euulgauit: et eas in unico ms., quod est domini Bigot, S. Anselmus meditationibus accenseri didici. In duodecima phrasim Anselmi aduerto, in tertia decima stylum uideo omnino disparem; utraque tamen piis mentibus sapit.



Censura meditationis 14.

Hanc sancti Anselmi nomine P. Theophilus ex ms. codi e  primus edidit; ipsa etiam inter S. Anselmi Meditationes occurrit in ms. D. Bigot; in aliis eam non legi.

Obseruandum autem est in ea contineri nouem priora capitula libelli qui Manuale S. Augustini  uulgo dicitur. Unde istius libri, sicut et Meditationum, et libri De contritione cordis, crisim infra dabimus.



Censura Meditationum 15, 16 et 17.

Unica in tres partes distributa exstat in editione Lugdunensi an. 1630, quam nos in tres meditationes diuisimus. Huic P. Theoph. ex ms. primam lucem dedit, et eam ab Anselmo ad sororem suam directam scribit. Mihi quidem certo renuntiatum est tripartitam hanc meditationem ad sororem haberi in sepefato. ms. D. Bigot; ego uero me illam in nullo ms. legisse fateor.

De idarum auctore certum est: 1. eum fuisse fratrem illius uirginis ad quam directe sunt; ipse enim in secunda declarat quod eos idem pater genuerit,  idem uenter complexus est, eadem uiscera profuderunt; 2. eum in iuuentutis uitia prolapsum, ut eodem loci ipsi fatetur; 3. ipsum tandem Dei misericordia a seculo esse conuersum; 4. quod illius soror in uirginitatis proposito uiueret, ut in his aperte significatur.

At S. Anselmus unicam sororem habuisse scitur, nomine Richeram, que nupsit Burgondio, ex quo filium genuit cui Anselmi nomen impositum est. Id testantur plures epistole ab Anselmo ad Burgondium, et ad Richeram et ad Anselmum nepotem scripte. In earum una, que est 67 l. III, sorori sue scribit neminem esse, excepto eius uiro, cuius salutem tantum nosse et audire ipsa desiderat quantum  suam et filii sui; quia ipse unicus eius frater est, et ille unicus eius filius: que non obscure indicant non aliam fuisse S. Anselmi sororem; si qua enim fuisset, Anselmus non esset post maritum unicus qui cum nepote suo a Richera unice diligeretur. Id unum prohibet quin credam ab Anselmo scriptas esse istas meditationes.

Quidam eas S. Augustino ascripsere; et quidem in libello De uita eremit. ad sororem, c. 47, ad finem tres iste ex integro leguntur. uerum nec istius libelli Augustinus auctor est, sed aliquis sancto Benedicto et sancto Gregorio iunior; illius enim meminit in c. 14 et 19, et istius in c. 46. Adiice quod in nullo ex antiquioribus sancti Augustini mss. id operis descriptum reperiatur.


Auctor huius libelli in c. ult. fatetur se his mediationibus De diuinis beneficiis, adiunxisse uiuendi formam quam per 46 capitula ibi prescripsit; unde fit euidens unum esse et istius uiuendi formule et istarum meditationem auctorem.



Censura meditationis 18.

Ex ms. collegii uiennensis P. Theophil., ut ait in prelatione ad Mantissam, hanc inter alias omnes, ut uocat, faculas, seu alloquia sancti Anselmi in lucem primus emisit. Huius initium legitur in prima parte cap. 18 libri Meditationum qui inter sancti Augustini opera uoluitur.

De illius auctore hoc unum scitur, quod uiueret in socictate fratrum quibus preerat; id enim ibi pluribus indicat. Nihil autem in ea est quod Anselmum  non sapiat, unde ab Anselmo, dum Beccense cenobium regeret, eam scriptam esse facile crediderim.



Censura meditationis 19.

Primus eam ex ms. uatican. edidit P. Raynaldus. Ipsam nos ex ms. S. Mart. Tornac. castigatam dedimus. Anselmo prorsus digna est.



Censura meditationis 20.

Inter S. Anselmi orationes hec habetur in ms. 267 biblioth. Thuane, ex quo ipsam typis dedimus. Hec sancti Anselmi doctrinam ac pietatem in omnibus exprimit.



Censura meditationis 21.

Hanc non aliud censeo quam pietatis flores ex Proslogio siue ab ipso Anselmo, siue ab alio collectos;  et ita omni iure Anselmo ascribitur in pluribus mss. ac in P. Theophili editione,



CENSURA ORATIONUM. Censura orationis 1.

A P. Rayn. ex ms. coll. uien. primum euulgata est, nec eam in ullis siue excusis siue mss. comperi. Attamen ab Anselmi stylo non distat, et auctorem suum proposito et habitu religionis distinguit.



Censura orationis 2.

Ipsa in excusis etiam antiquiorihus exstat, quasi pars orationis, que incipit; Deus meus, da cordi meo, etc. Nos eam ab illa non seiunximus, nisi ut eas que compunctionem excitant, illis premitteremus que ad uirtutes impenetrandas sunt composite.  Capitula 5, 6, 7, 8 libri Meditationum, qui Augustino falso tribuitur, constant ex ista oratione, que tamen in ms. et in omnibus excusis S. Anselmo ascribitur. uide infra iudicium istius libelli Meditationum.



Censura orationis 3, 4, 5, 6, 7.

Inter S. Anselmi orationes he leguntur in mss. que in uariis lectionibus notauimus: quibus adde ms. D. Bigot, et ms. coll. uien., ex quo eas P. Rayn. primus edidit. Quinta est. c. 34 prefati libri Meditationum.



Censura orationis 8.

In ms. biblioth. S. Martini Tornac. leguntur plures S. Anselmi lamentationes, hoc est meditationes,  inter quas hec habetur, quam ad nos transmissati, protulimus.

Oratio 9 eadem est ac 2, cuius uide censuram



Censura orationis 10.

Hec confecit quatuor priora capitula prefati libelli Meditationum. Attamen omnes etiam antiquio res Meditationum S. Anselmi editiones ipsam habent; nec non ms. Thuan. 267 et ms. colleg. uienn.



Censura orationis 11.

Inter S. Anselmi orationes legitur hec in pluribus mss. in quibus diuersos habet titulos, ut uidere licet in uariis lectionibus. In ms. D. Bigot hec oratio aliis duabus coniuncta est. Eam ex ms. uatic. P. Raynaldi primus publicam fecit.



Censura Orationum 12 et 13.


P. Theoph. ex ms. uienn. primus eas inter S. Anselmi alloquia recensuit.



Censura orationis 14.

Exstat hec in omnibus excusis, et in ms. D. Bigot ac in ms. Thuan. et in ms. uien. Ipsa tamen est c.9 sepe fati libelli Meditationum, cuius infra iudicium dabimus.



Censura orationis 15.

Hanc inter S. Anselmi orationes habent ms. Corb. 160, ms. uallis Luc., ms. San-Germ. et ms. Coll. uien., ex quo eam P. Theoph. primus edidit.



Censura orationum 16, 17, 18 et 19.

Iste capita 36 et 37 predicti libri Meditationum complent. Ipsa tamen, nec immerito, P. Rayn. ex ms. Coll. uien. S. Anselmi alloquiis accensuit.



Censura orationis 20.

Hac oratione clauditur prefatus liber Meditationum: ipsa tamen inter S. Anselmi orationes legitur non solum in ms. que in uariis lectionibus designauimus, sed et in ms. S. Germani, in ms. Louan. et in ms. uienn. ex quo P. Rayn. eam S. Anselmi alloquiis primus adiunxit.



Censura orationis 21 et 22.

Ipsas ex ms. uatic. accepit ac dedit P. Raynaudus. Reperiuntur quidem in libro De contritione cordis, ac in libro Meditationum, c. 10. At quam falso hi libri nomen Augustini preferant, infra demonstrabimus.



Censura orationum 23, 24, 25, 26, 27 et 28.


Preter ms. que in uariis lectionibus notata sunt ms. Lou., ms. Biblioth. Regie, ms. Floriac., nec non mss. uatican. et Collonien. uien., ex quibus eas P. Theoph. deprompsit, eas esse Anselmi protestantur.



Censura orationis 29.

Cum fides mss. codicibus integra danda sit, ubi nulla alia suppetit iudicandi ratio, et nichil aliunde repugnat hanc orationem nulli alii quam S. Anselmo adiudicandam censuimus. Eam enim in pluribus non ignobilioris note codicibus mss. inter alias sancti huiusce doctoris orationes perlegimus: quos, cui libuerit, consulat in uariis lectionibus notatos. Iis adiiciantur ms. 2024 Biblioth. Regie, et aliud ms. D. Bigot. Stylo quoque Anselmi descriptam hanc  esse probe nouit quisquis in eius lectione uersatus est. Quod autem hec inter Ioannis abbatis Fiscanensis pia collectanea reperiatur in Metensi ms., quid consequens est, nisi abbatem hunc, qui ea adhuc etate uigebat qua a S. Anselmo plurimi pias quas composuerat, orationes deposcebant, ab eo istam, accepisse et acceptam exscripsisse? Id infra sumus demonstraturi.



Censura orationum 30, 31, 32, 33, 34, 35 et 36.

Has omnes P. Raynaud. ex ms. uien. primus edidit tricesima tertia legitur etiam in ms. D. Bigot sub hoc titulo: Oratio apologetica sancti Anselmi. tricesima quarta uero exstat in ms. Thuan et in ms. Becc., ut in uariis lectionibus indicauimus.



Censura orationum 37, 38, 39 et 40.


Ex ms. Corbeiensi 160 illas publici iuris fecimus et Anselmo ascripsimus. Que quadragesima est reperitur etiam in ms. uictor. KK. 16.



Censura orationum 41, 42, 43 et 44.

Harum prima in omnibus pene mss. inter S. Anselmi orationes legitur. uide uarias lectiones. Ceteras uero non ita firmus Anselmo asseruerim: licet eam que quadragesima secunda est ex ms. uiennensi, et alias ex ms. uatic. P. Raynaudus in lucem ediderit.



Censura orationum 45, 46, 47 et 48.

Pater Raynaudus has quatuor ad B. u. orationes ex ms. colleg. uienn. primus typis expressit inter Anselmianas.



Censura orationum 49, 50 et 51.


He habentur non modo in ms. colleg. uien. et in ms. uatic. et in San German., sed et in iis omnibus que euolui, ut in uariis lectionibus signaui. Unde illas esse reor quas prolixiores composuisse se Anselmus nondum abbas scribit in epist. ad Gondulphum, que est 20 lib. I. Unum hic obseruandum est, quod in antea editis orationes 40 et 50 abbreuiate quasi unam conficiunt sub hoc titulo: Inuocatio Matris uirginis Marie simul ac Filii eius, et incipit: Sancta et inter, etc.



Censura orationum 52, 53, 54, 55, 56, 57, 58 et 59.

Ex ms. uien, orationem 52, alias uero ex ms. uatic. P. Raynaudus inter Anselmianas primus edidit.



Censura orationis 60.

Rhythmus hic inter sancti Anselmi orationes habetur in ms. Corbeiensi 160 et in ms. uict. KK. 16, ex quibus illum prelo commisimus sancti Anselmi orationibus insertum.



Censura orationis 62 et aliarum ad SS.

Guillelmus Gemmeticensis, lib. uI, cap. 9, de Anselmo scribit quod librum orationum ad sanctos ediderit; et eas esse Anselmi non est unde quis dubitet, nisi omnem ms. codicibus fidem abnegauit. In aliquibus quidem oratio 64, que est ad sanctum An dream; et oratio 68, que est ad sanctum Laurentium et 71, que est ad sanctum Dunstanum, desiderantur: sed cum prima in ms. uien. et in ms. Th. et in ms. Sancti Germani legatur; altera uero in ms.  Th. et in ms. uien tertia tandem in ms. uien., ea satis sint faciende hac in re fidei.

Aduertendum superest: 1. In ms. codice Sancti Arnulphi Metensis, ex supra recentis sancti Anselmi Meditationibus et Orationibus plurimas  reperiri inter uaria pietatis opuscula que Ioannes abbas Auguste nuncupauit. Ipsas autem non ab eo compositas, sed ex iam tum editisa sancto Anselmo Meditationibus siue Orationibus collectas inde arguitur, 1o quod ex omnibus Orationum sancti Anselmi codicibus ms. quos uiderim, et qui tam in proloquio quam in uariis lectionibus denotantur, nullus sit qui istarum precum saltem quam plurimas sancto Anselmo non ascribat. Qua queso equitatis lance tot ms. fidem  eleuabit unicus codex ms. cui nulla alia suffragatur ratio?

2. Quod ex sancti Anselmi epistolis, quas in prima Meditationum censura indicauimus, et ex ipsiusmet Eadmeri testimonio  constet erationes ab Anselmo dum adhuc prior esset, hoc est ante ann. 1078, editas, et a pluribus exscriptas. Unde non leuiter coniiciam ipsum etiam Ioannem Fiscanensem Anselmo Beccensi uiciniorem illas ab eo accepisse.

3. Quod inter eas ille passim descripte legantur quas Anselmo asserunt ipsemet Anselmi epistole, uidelicet tres orationes ad sanctam Mariam, quas ipse suas facit in epistola ad Gondulphum, que est 20 lib. II, et meditatio, Terret me, etc.  cum aliis de cordis contritione, de quibus Durandus abbas Case-Dei ei gratulatur in eiusdem libri epistola 61. Ex quibus conficitur, 1o codicem hunc Metensem non esse descriptum nisi postquam sanctus Anselmus suas Meditationes siue Orationes edidit; 2o Ioannem hunc abbatem plures ab Anselmo compositas orationes exscripsisse, et exscriptas direxisse ad Augustam. 3o Istarum proinde precationum hunc non auctorem, sed pium duntaxat collectorem habendum.

Porro nichil repugnat certo huic iuri quod istas preces sancto Anselmo adiudicat. Quod enim prefatus Metensis codex optime note scriptus sit ad undecimi seculi finem, et quod Ioannes Fiscanensis uita cesserit anno 1078, quem tamen monasterium  rexisse usque ad annum 1082 auctor Neustrie Pie refert ex Orderico uit., l. Iu, ad ann. 1072, et l. II, ad ann. 1107, non modo nichil obstant, sed fauent plurimum. Nam, ut supra iam tetigit, Anselmus dum Becci prior erat, plures orationes scripsisse certo scitur, et ab ann. 1063 hoc munere perfunctus ad an. 1078, quo in abbatem assumptus est.

Earum auctor homuncionem quidem se dicit. At cum non de corporis mole, sed ex animo de se humiliter sentientis ista prolata sint Ioannem hunc, qui ex corporis exiguitate Ioannellinus dicebatur, nichil iuuant; sed Anselmum aperte produnt, cui frequens erat huiusce uocis homuncionis et homunculi usus, ut patet legenti tertiam meditationem et  orationem 69, que nullo dubio Anselmi sunt, et in quibus homuncionem et homunculum ipse se nuncupat.

In alloquio 12, quod in nostra hac editione est meditatio, 181, auctor indicat se pastoris habere officium cuius onere pressus ingemiscebat. Et hec quidem Anselmo priori aptissime conueniunt, cuius sub prelationis istius pondere suspiria lacrymasque describit Eadmerus  Cum, inquit, pro amissa status sui tranquillitate uehementissime fleret, ab onere prelationis, quod sibi fatebatur importabile, ut releuari mereretur, magnopere  archiepisc. Rothom, cepit rogare. Ipsi uero Maurilius precepit ut prelationem quam habebat retineret.


Denique quod gratiam loca commissa ordinandi auctor orationum postulet, Ioannem Fiscanensem, qui duo regebat monasteria, utquid arguit: quasi uero plures ecclesias regere credatur sacerdos quisquis in fine breuium litaniarum recitat orationem in qua hec uerba loca nobis commissa expressa leguntur.

Uni igitur Anselmo Cantuariensi iure merito istas orationes asseruimus, quas non Fiscanensis modo, sed et Durandus Case-Dei abbas ab anno 1068 ad annum 1078 et plures alii multa pietatis studio exceperunt et collegerunt.

Aduertendum 2 ex orationibus que nullo dubio sunt Anselmi, uidelicet ex orat. ad S. Petrum, ad S. Paulum, ad S. Nicolaum, ad S. Benedictum, plurima  excerpta esse ex quibus magna ex parte compositi sunt liber De contritione cordis, et liber Meditationum, qui in t. IX Operum S. Aug. habentur, et de quibus propterea quid sentiendum sit infra pronuntiabimus; 3. orationem 69 minus recte inscriptam esse ad sanctum Martinum, cum ad S. Nicolaum eam se fecisse ipse Anselmus scribat in epist. ad Baldricum, que est 51 lib. II, in qua etiam indicat eam paulo antequam in Angliam ipse transfretaret, esse compositam, uidelicet circa idem tempus quo librum De Incarnatione uerbi contra Roscelinum inchoauerat. Exstat hec oratio sancti Nicolai nomine inscripta in ms. monasterii de Lira.



CENSURA Psalterii beate uirginis.

Illud D. Picardus primus in lucem misit, haud  dubie ex aliquo ms. quod sancti Anselmi nomen prefert. P. Rayn. nullum habuisse illius operis codicem ms. fatetur. Ego quidem incidi in duos, uidelicet unum uictorinum, et alterum Floriacensem, in quibus huiusce Psalterii initium usque ad Completorium habetur: sed in utroque cetera desiderantur, et in neutro legitur nomen auctoris. Occurrit etiam mihi in nostre biblioth. codice ms. 345 Psalterium B. u. et aliud etiam in ms. Bibliot. Regie; sed duo he prorsus alia sunt ab eo quod hic editum est, et ab eo quod S. Bonauentura composuit.



IUDICIUM LIBRI De contritione cordis.

Primi capitis ultima pars, cum secundo capite,  tota ad uerbum sumpta est ex postrema parte meditationis 2, quam S. Anselmus anno 1099 scripsit de humana redemptione.

Tertii capitis pars posterior, Qualem me fecisti, etc., et prior pars capitis 4, usque ad hec uerba, Anima mea ante omnia, etc., decerpte sunt ex sancti Anselmi oratione ad S. Ioann. Bapt. Altera pars istius Capitis 4, sunt autem hec, etc., transumpta est ex oratione 4 ad Deum, que incipit: Altissime, etc. Ultima tandem pars ab his uerbis, Quam tolerabilius, etc., et initium capitis sequentis usque ad ista Noli, Domine, etc., translata sunt ex secunda indubitataque S. Anselmi meditatione cuius initium est, Terret me, etc.

Ab istis autem uerbis: Noli, Domine, etc., ad hec,  Parce peccatrici anime mee, etc., deprompta sunt ex ultima parte tertie meditationis sancti Anselmi, que est deploratio male amisse uirginitatis.

Ab his quinti capitis uerbis, heu! miser semper, etc., usque ad ista, peruersum etiam, etc., emendicata sunt, inuerso licet ordine ex S. Anselmi oratione tertia ad Deum. Ab istis autem, peruersum etiam, etc., usque ad ista O peccata, etc., excerpta sunt, mutato tamen ordine, ex oratione ad S. Bened. quam esse sancti Anselmi constat.

Ab iis porro uerbis O peccata, etc., usque ad hec Exaudi ergo, etc., que sunt initium capitis 10, sumpta sunt ex oratione ad sanctum Nicolaum, quam ipse Anselmus se fecisse declarat in epist. 51,  l. II. Ab his, Exaudi ergo, etc., ad ista Sed unde Deus meus, etc., extracta pariter sunt ex prefata orat. ad S. Nic.

Ab istis Sed unde Deus, etc., ad hec Memento, etc., sunt ex tertia sancti Anselmi meditatione, que est de uirginitate male amissa.

Ab his Memento, etc., ad ista: Deus meus, in te pono, etc., deducta sunt ex fine orationis ad sanctum Nicolaum, et ex meditatione de male amissa uirginitate.

Ista capitis ultimi, Peccare est Deum inhonorare, etc., sunt ex meditatione 11, quam sanctus Anselmus Lugduni composuit, et ex pluribus aliis eius capitulis:


Hec eiusdem capitis, heu me! peccaui, etc., ad ista: Deus Dominus cuius, etc., exscripta sunt ex secunda sancti Anselmi meditatione. Hec tamen uerba: ue male agenti, etc., transumpta sunt ex oratione ad sanctum Paulum ex qua etiam decerpta sunt ista Deus cuius bonitas, etc., usque ad hec Scio quidem et fateor, etc.

Ex his autem omnibus fit euidens librum De contritione cordis, cuius auctor incertus fuit ipsis sancti Augustini censoribus fuisse compositum ab aliquo recentiore, qui sancti Augustini et sancti Anselmi sententias que magis ad cordis contritionem mouere possunt studiosissime collegit, et ex ipsis librum hunc aptissime concinnauit.



IUDICIUM LIB. Meditationum, QUI INTER S. AUGUSTINI OPERA CIRCUMFERTUR.

Duo Meditationum libri exstant in tom. IX Operum sancti Augustini: unus inter eius Opera, alter in Appendice editus est. De secundo cui nichil cum Anselmi Meditationibus commune est, nichil hic statuimus, sed de primo quid sentiendum sit ut concludatur, duo premittenda sunt.

1. Totus fere hic liber legitur in sancti Anselmi Meditationibus et Orationibus. Quatuor enim priora huiusce libri capitula conficiunt orationem 10, que incipit, Domine Deus, da cordi, etc., usque ad hec: Quam magnas, Domine, etc. Quatuor autem sequentia capitula de uerbo ad uerbum redduntur in oratione 2, que incipit: Inuoco te.


Caput nonum istius libelli implet S. Anselmi orationem 14, Iam o diuini amor, etc.

Cap. 10 est ipsa oratio 21, Scio, Domine, etc. Initium capitis 18 inchoat meditationem 18, omissis aliquot uersibus que huic premittuntur.

Capita 22 et 23 plurima habent que leguntur in § 5, 6 et 7 Meditationis 14, que et Enchiridion dicitur.

Cap. 29 et 30 continentur in § 1 prefate Meditationis 14.

Caput 34 est oratio integra quam quintam numerauimus.

Caput 35 conficit orationem 17.

Caput 36 dat orationem 16.

Caput 37 complet 18 et 19 orationes.


Caput 39 aliquas habet sententias que sunt in oratione 62 aliquas que occurrunt in medit. 3, aliquas que leguntur in orat. 2, aliquas etiam que in c. 1 Proslogii reperiuntur.

Denique caput 41 et ult. integram conficit orationem 20.

Ex his luce clarius est aut istas meditationes et orationes ex prefato libro esse descriptas, aut librum hunc ex istis maxime orationibus seu meditationibus non ab Anselmo sed alio iuniore fuisse compositum. Utrum uerum sit ut intelligatur, aduerto: 1o Proslogion et alias saltem ex his orationibus que eadem habent ac iste liber, indubitata esse sancti Anselmi opuscula. Unde consectaneum magis est ex  sancti Anselmi orationibus librum hunc esse transumptum quam ex eo libello, cuius auctor nullus ante Anselmum certo scitur, et qui non nisi in mss. recentioribus legitur, istas orationes fuisse ab Anselmo descriptas. Nec enim is erat sancti Anselmi animus.

Aduerto 2o librum hunc Meditationum nichil aliud esse quam centones nonnunquam minus apte assutos. In orationibus uero sancti Anselmi sententie sententiis et partes partibus magis coherent. Potius itaque ille ex istis, quam iste ex illo, compositus est.



IUDICIUM LIBRI QUI Manuale DICITUR.

Hunc librum non esse Augustini constat: 1o ex eo quod in antiquioribus ms. non legatur, 2o ex  ipsius prologo, ubi auctor prefatur se ex elegantioribus dictis SS. Patrum Manuale hoc collegisse, 3o ex eo quod sex ultima huiusce libri capitula uerbatim sancti Anselmi Proslogio transumpta sint.

An uero hic liber sit Anselmi non est unde definiam.  Aequius tamen censuerim id operis nec ab Augustino, nec ab Anselmo prodiisse, sed ab aliquo ipsis recentiore, qui ex diuersis et maxime S. Augustini et sancti Anselmi sententiis et capitulis hunc librum con. sarcinauit.





CENSURA OPERUM QUAE IN APPENDICE EDITA SUNT.



CENSURA Elucidarii.

Oxonie in ms. 223 bibl. Mertonensis liber iste sic inscriptus legitur: Liber qui uocatur Elucidarius B. Anselmi. Cantabrige in ms. 123, colleg. Bened., Elucidarium Anselmi. In pluribus aliis mss. exstat,  sed sine nomine auctoris. In ms. cuiusdam bibliothece Anglicane exstat etiam hoc opus Gallice scriptum, ut certo mihi ab amico, pre cuius manibus erat, renuntiatum est.

Hunc librum Anselmi nomine insignitum Espenceus prelo primus commisit Parisiis an. 1560, unde postea inter sancti Anselmi Opera excusum est Colonie an. 1573. Quandoquidem uero in eo plurima uana, inepta, et sancti Anselmi doctrine aduersa deprehenduntur, indignum prorsus quod illius Operibus adnumeraretur, iudicatum est. Que enim de luctu Adam, Abel occiso, dicuntur in l. I, c. 15 et de miraculis qui Domino nascente contigisse narrantur in eod. l., c. 19, nec theologo, nec sano capite digna sunt: Et cum arbitrium definitur  »libertas eligendi bonum uel malum,« ab Anselmi doctrina receditur: cuius etiam sententie repugnat quod l. II, c. 15, de seminis immunditia pronuntiatur. Deinde sanctus Anselmus in prologo ad dialogum De ueritate ipse quatuor a se compositos dialogos scribens et enumerans, huius non meminit. Nec quis dicat ea etate dialogum hunc nondum ab eo editum fuisse; nam ex Elucidarii prefatione liquet ipsum ab aliquo qui in scholis adhuc ageret, et nondum esset prelatus, esse compositum: Anselmo autem Beccensis cenobii regimen iam tum obtigerat cum ad suos dialogos prologum scripsit.

Honorio Augustodunensi id operis ascripsit Trithemius l. De Eccl. script. Guillelmo Conuentriensi Carmelite, qui uixit circa an. 1360, P. Theophilus  in Eromatis adiudicauit: cuius tamen sententiam P. Labbe confutat ex ms. codice coll. Clarom., qui huiusce Carmelite etatem superat. Neutri ego illud opus asseram, sed cuidam sancti Anselmi studioso qui ex ipsius maxime sententiis hanc Christiane, ut ait, theologie summam concinnauit.



CENSURA DIALOGI De Passione Domini.

Exstat hic dialogus in ms. 519 bibl. Thuan sub hoc titulo: Planctus beate Marie u. ad Anselmum, de passione Christi. Exstat et in omnibus editis. Nihilominus tamen hunc non esse S. Anselmi mihi constat, 1o ex prologo, ubi hec leguntur: Beatus Anselmus, etc.; 2o quia is non est ex quatuor dialogis quos a se compositos Anselmus ipse recenset in prefatione ad dial. De ueritate; 3o quia de eo Eadmerus nichil loquitur; 4o et maxime pre fabulis et puerilibus nugis quibus dialogus iste oppletus est.



CENSURA LIBRI De mensuratione crucis.

In omnibus quidem, etiam antiquioribus, excusis S. Anselmi Operibus liber iste legitur. uerum cum  in nullis reperiatur mss. et auctor in cap. 5 Bernardum citet, palam est eum esse Anselmo posteriorem, qui anno 1109 decesserat, antequam Bernardus uel monachum induisset. Quod etiam de merito ex condigno loquitur in c. 1, indicat hoc opus non prodiisse ante seculum decimum tertium.



CENSURA LIBRI De conceptione beate uirginis.

Huiusce tractationis fragmenta cum hac epigraphe, De conceptu uirginali passiuo, primus edidit P. Raynaudus, qui totus contendit huncce tractatum a S. Anselmo esse compositum. Equidem ipse scio in ms. 271 bibl. Merton. in Anglia, ante tractatum De excellentia B. Marie hunc legi sic inscriptum: Anselmus de conceptione B. Marie: et in ms. 22 bibl. Lincol. inter alia S. Anselmi opera illud haberi  De Conceptione B. uirginis. Cantabrige in ms. 338 colleg. S. Benedict. post Eadmeri Opera pariter occurrit tractatus De conceptione S. Marie. Sed et in ms. Cluniac. legitur: Tractatus B. Anselmi de conceptione B. Marie uirg. Et in ms. Corb. inter sancti Anselmi Opera hic etiam tractatus reperitur, De conceptione B. uirg. Marie ex quibus duobus ms. huncce tractatum integrum edidimus. Non tamen inter sancti Anselmi Opera quandoquidem horum mss. que pauciora sunt, et alios quam sancti Anselmi tractatus continent, fidem penitus abrogant alia innumera Operum S. Anselmi mss. que in Regia, uictorina, Thuana, et pluribus aliis bibliothecis in Gallia, in Anglia et in Belgio asseruantur. In his enim omnibus ne fragmentum quidem istarum  tractationum reperire est. Sed nec scio quis tractatus ille sit, quem tres Anglicani isti codices inscribunt: De conceptione B. uirginis; hic enim titulus libro De conceptu uirginali ab exscriptoribus prefigi potuit.

Insuper sancto Anselmo hunc librum falso ascribi tota ipsius doctrina reclamat, ut nouit quisquis eius librum II Cur Deus homo, et maxime c. 16 et 17, legit ut intelligeret. P. Raynaudus in sua huiusce libelli Syntaxi uult Anselmum eo loci, sicut et alios PP. locutum de prima conceptione que in paterni seminis susceptione consistit, et unde incurritur debitum contrahendi peccatum originis. uerum his totus aduersatur Anselmus citatis maxime in locis, ubi probat nullam esse in semine immunditiam que  mundatione egeat; et ubi suo Bosoni demonstrat necesse fuisse Deum hominem fieri ut beata uirgo mundaretur, ipsamque a Spiritu sancto per Christum esse mundatam. Opponunt alii sanctum Anselmum in enarrationibus suis in sancti Pauli Epistolas eadem sensisse que in isto libro deducit. In ista enim Apostoli uerba, de peccato damnauit peccatum , sic ait: Maria ex Adam mortua nisi diuinitus exempta fuisset, etc.; et ista: Omnes mortui sunt , sic explanat: Omnes itaque mortui sunt in peccatis, nemine prorsus excepto, dempta Matre Dei, siue originalibus, siue etiam uoluntate additis.

Ad quid hec? non enim istas enarrationes scripsit Anselmus, sed Herueus Burgidolensis, ut ipsi Bellarminus  et Labbe in l. De script. eccl. obseruant, et nobis constat ex codice ms. qui penes nos est, et ex cuius etiam fide certo liquet has clausulas, nisi diuinitus exempta fuisset, et dempta Matre Dei, esse ab alio insertas ut Estius fuerat iam subodoratus. Hec enim in ms. minime leguntur.

Non est ergo unde concilietur secum pugnans sancti Anselmi doctrina, si liber iste ab eo sit editus; unde magis eum Anselmo supponi, quam Anselmum sibi non constare non inique censuerim. Hoc eodem argumenti genere Angelus Rocca, Augustinianus, cum sancti Bonauenture Opera Rome excudi curaret, sermonem secundum de beata Maria, qui eadem exponit ac iste liber, ad marginem , concludit hunc sermonem  S. Bonauenture non esse, cum ipse multis aliis in locis opinionem in l. III Sent. affirmatam omnino et constanter defendat.

Baronius ipse in notis ad Martyrol. obseruat quod an tractatus De concep. B. u. sit Anselmi merito ducitur in controuersiam, cum multa habeat que eidem auctori repugnent, ut notat Ioan. Turrecrem. in tract. De concept. B. u., parte XII, c. 3. Hoc ipsius Baronii iudicium.

Ipse quoque tractatus, hic sue integritati ac puritati iam redditus, se non nisi post Anselmi tempora editum protestatur. Etenim ab ipso sermonis exordio declaratur, 1. quod multis in locis iam tum festiua erat solemnitas Conceptionis B. Marie;  2. quod priscis temporibus frequentiori usu celebraretur, dum pura simplicitas uigebat; 3. quod perspicacia et examinatio modernorum quorumdam, qui seculari et ecclesiastica auctoritate, diuitiarumque abundantia preeminebant, hanc solemnitatem quasi ratione uacantem de medio sustulerit et redegerit in nichilum; 4. quod caritas simplicium de tante festiuitatis abolitione tum gemeret.

At ista cum Anselmi etate stare nequeunt; sicut nec commentum illud quo ista festiuitas dicitur ab Anselmo instituta dum Lugduni moraretur. Quandoquidem de iis plane siluit Eadmerus, qui singula, uel minutissima, que Lugduni ab Anselmo gesta sunt, accuratissime describit tam in libris de eius uita quam in Historia nouorum. Nec ullus de istius  festiuitatis institutione aut abolitione eo tempore scripsit, cum tamen huiusce etatis gesta tot Scritores nobis tradiderint. Denique qui dici potest priscis temporibus instituta festiuitas, preualente contra caritatem simplicium auctoritate quorumdam qui ecclesiastica dignitate preeminebant, abolita esse ipsa etate Anselmi, qui post priorem suum e ciuitate Lugdunensi  reditum uix decem annos impleuerit?

Non ergo Anselmi, sed Bernardi etas hec tulit. Ea siquidem tempestate, uidelicet circa ann. 1140, Lugdunensis Ecclesia festiuam recolere uoluit beate uirginis conceptionem. Quod cum sanctus Bernardus et plures alii minus eque ferrent, graues inde controuersie mote sunt, iis contendentibus, 1. quod nulla  esset hanc conceptionem specialiter recolendi ratio; 2. quod si ante Christi partum B. uirgo decessisset, originalis peccati sortem non euasisset, ut refert ipse auctor huiusce libri. His autem subindicari pre ceteris ac redargui uidetur Potho Prumiensis, qui anno 1151 in lib. III De statu domus Dei , sub finem, ait maxime absurdum uideri quod festum Conceptionis sancte Marie fuerit de nouo inductum, nec tamen se deuotioni fidelium derogare, si huius festiuitatis rationem querat. Ubi Potho sensum ac uerba profert sancti Bernardi in epist. 174 ad canonicos Lugdunenses.

Aduertendum quoque est quod in ea epistola sanctus Bernardus dicat se iam antequam eam scriberet, hunc  errorem apud aliquos  comperisse; sed dissimulando pepercisse simplicium deuotioni, quem iniquiori animo tulit in sapientibus uiris et in insigni Ecclesia. Ex quibus fit manifestum, 1. hoc sancti Bernardi tempore, qui post Anselmum floruit, aliquos duntaxat simpliciores, de quibus in prefato tractatu dictum est, beate Marie conceptionem fuisse ueneratos; 2. nec dum publice ac solemniter ab Ecclesiis recoli solitam; 3. et proinde hanc festiuitatem ab Ecclesia Lugdunensi, non ex Anselmi instituto, nec eius etate fuisse celebratum, cum sanctus Bernardus illius Ecclesie canonicos huius celebritatis redarguerit statim atque eam deprehendit. Superstitione, inquit, deprehensa, etc. Eam autem non ignorasset si ab Anselmi tempore esset instituta in ea Ecclesia, cuius ipse, ut ibi ait,  specialiter erat filius. Cum ergo hec que in eo tractatu de festiuitatis illius institutione et abolitione scripta legimus, sancti Anselmi temporibus minime congruant, tractatus hic non ab Anselmo, sed ab alio recentiore compositus est.



CENSURA EPISTOLAE SIuE SERMONIS De conceptione beate uirginis.

Pater Raynaudus sermonem hunc ex ms. monasterii Sancti Ragueberti Iurensis edidit sic inscriptum: Epistola sancti Anselmi de conceptione beate Marie.

Anselmus Cantuariensis archiepiscopus et Anglorum pastor cepiscopis suis et omnibus B. Marie  mysteria colentibus, salutem et perpetuam in Christo benedictionem.

uerum fictitiam esse hanc epistolam suadent plurima, 1. inscripto hec non est Anselmi; nusquam enim in epistolis ipse se Anglorum pastorem nuncupat, quo forte non leuem sibi inuidiam fecisset; 2. sanctus Anselmus cepiscopos non fuisset allocutus his uerbis: Dilectissimi fratres, dilectio uestra, absque ulla dignitatis ac paterne reuerentie nota, quam in ceteris semper adhibuit; 3. epistole non clauduntur his uocibus: prestante Domino nostro Iesu Christo Filio eius, qui cum Patre et Spiritu sancto uiuit et regnat Deus per infinita secula seculorum. Amen; 4. nullus ex historie Anglicane scriptoribus refert a Guillelmo Conquestore in Daniam  missum Elsinum, qui utrum classis, ut fama erat, in Angliam dirigenda pararetur, sagaciter exploraret. Imo tradunt omnes Guillelmum, statim atque in Anglie regem sacratus est, in Northmanniam transfretasse, et aliquanto post Danorum potentissimam classem in Angliam irrupisse. Cum quibus profecto male coheret prima istius epistole siue sermonis narratio. Si enim Elsinus paratam classem renuntiasset Guillelmo, uel ipse ex Anglia non exiisset, uel saltem Dani eam eo imparato non inuasissent. S. Elsinus, Anglice Aiegelsin, non fuit in abbatem Ramesiensem electus nisi an. 1080, ut habetur in Registro de Ramsey, fol. 218. Fabula igitur est cenobii Ramesiensis abbatem Elsinum a Guillelmo I accersitum directumque fuisse in Daniam statim  atque Angliam sue ditioni subiecit, hoc est anno 1066.

Elsinus hic in ecclesia Sancti Augustini aliquando resedisse dicitur in altera narratione. Et quidem Guillelmus Torne in Chronicis abbatem Sancti Augustini Cantuar. ad ann. 1059 inter eos abbates bene recenset Egelsinum; et de eo inter cetera scribit quod, ipso et Stigando archiepiscopo Cantuariensi ducibus, populus Cantiorum anno 1066 Guillelmo occurrerunt; et quod pacto inter eos federe abbas iste in Daniam nauigauerit, sed profugus ut iram Guillelmi declinaret, non ut eius legatus aut explorator, ut fingit fabula. Denique quod non solum non fuerit ad ecclesiam Ramesiensem promotus, sed quod nusquam ex eo tempore comparuerit Egelsinus iste, adeo ut in eius locum rex alium suffecerit  nomine Scotlandum, cuius instantia a rege mandatum est ea omnia bona cenobio Sancti Augustini restitui, que abbas iste Egelsinus, quem rex ipse in suo rescripto uocat fugitiuum, uel concesserat uel abripi permiserat. Non ergo is Elsinus est qui a rege in Daniam missus est, et qui re cum Danis facta in Angliam redeunti facta sit prefata reuelatio. Nec enim is fuit unquam Ramesiensis cenobii Pater, nec ad Danos transiuit, nisi profugus; unde nec uspiam reuersus est.

Sed nec abbas Ramesiensis ad id muneris a rege deligi potuit, cum Elsinus hic abbatem non nisi anno 1080 sit electus, et nusquam in Daniam transmigrauerit,  maxime ad exploranda Danorum consilia qui paulo post in Angliam irrupere.

Quis ergo iste Elsinus seu Egelsinus est, cui ex Dania redeunti tanta reuelata sunt mysteria? Dixerim hunc nec Ramesiensem, nec Cantuariensem, sex ex utroque confictum qui et in Daniam transfretaret, quo abiit Cantuariensis; et qui Ramesiense cenobium regeret, ne exsul aut profugus etiamnum in Dania crederetur: sic seipsa concidit male texta narratio.

6. Elsinus iste naufragio proximus adeo scrupulose inquirit non solum de die, sed et festiuitatis officio, ut arte composita hec narratio facile credatur.

7. Adeo uarie descripta est hec epistola, ut mendacio  in incerto fluctuanti quam ueritati que sibi constat, propior sit. In ea quam edidit Pater Yenez in appendice tom. uII Chron. ord. S. Bened., edicitur quod sanctus Nicolaus sit infulatus hic qui Elsino naufragandi succurrit, nec nisi una apparitio in ea narratur. In ea que hic edita est, due alie eodem stylo adiecte sunt narrationes. Illa tandem quam ex ms. Gemmet. subieci eo titulo: Miraculum de conceptione B. Marie, partim rhythmis, partim soluta oratione composita est, et unicam duntaxat apparitionem enuntiat. Denique reuelationem hanc factam abbati in naufragio constituto Durandus ipse Mimatensis episcopus , l. uII De diuin. offic., concludit non esse authenticam nec approbandam.

8. Non magis ueri speciem habet quod de quodam  diacono Hungarie regis germano narratur. Hunc uolunt  esse Fridericum, quadragesimum tertium Aquileiensis Ecclesie patriarcham, quem Caroli Calui filium et monachum Fuldensem fingunt, deinde ab eo in archiepiscopum assumpto institutam fuisse hanc festiuitatem. Ughellus in tom. u Italie Sacre, que Rome edita est, hanc fabulam reiicit et confutat ex eo quod iste archiepiscopus inter Caroli filios non recenseatur in stemmate Carolingorum: neque in epitaphio quod eius sepulcro incisum est, ulla de iis habeatur mentio; nec de eo Christophorus Browerus ullam mentionem habet in libro Antiquitatum Fuldensium ubi de prestantia, doctrina et pietate illustrium Fuldensium monachorum diserte agit. Denique nullus  scitur Aquileiensis patriarcha fuisse regis Hungarie germanus. Nec de festiuitate recens inducta Bernardus, Potho et alii circa annum 1140 causati fuissent, si in Italie sede patriarchali ab anno 884, quo iste Aquileiensis archiepiscopus electus est, uel paulo post, cum octauis fuisset celebrata.

9. Impenitentie finali, que illud peccatum est quod neque in futuro seculo remittetur, nimium fauet tertia huiusce epistole narratio; et Scripture dicenti quod ubi arbor ceciderit, ibi manebit; Ecclesieque profitenti quod in inferno nulla est redemptio, nimis repugnat ut fidem mereatur.

10. Hec ratio quod ideo extolli debeat B. M. conceptio,  sicut et eius natiuitas, quia nisi illa conciperetur, non nasceretur, a S. Bernardo refertur ac refellitur : quod argumento est fabulam hanc ea etate fuisse confictam.

11. Auctor in eos qui hanc festiuitatem celebrare abnuebant, tanquam in insanos et insensatos inuehitur. Quod quam ab Anselmi modestia ac mansuetudine alienum sit, nouit quisquis eius scripta uel cursim euoluit.

Circa miraculum de conceptione S. Marie quod ex ms. Gemmet. c. 40, idem censeto quod de epistola precedente.

His autem in omnibus id unum egi ut hasce tractationes non esse sancti Anselmi demonstrarem, nichilque ad Conceptionis festiuitatem ac mysterium  attigi, de quibus semper id sentiam quod Ecclesie iudicio stabit.



CENSURA PASSIONIS sanctorum Guigneri, etc.

D. Ioannes Picardus hanc historiam, si historia dicenda est, ex ms. biblioth. uictorine primus edidit, et sancto Anselmo ascripsit. Ipsam tamen uix Anselmo digna iudicauimus, quia in ea leguntur multa que uero minime similia sensatis uisa sunt, et que risum magis excutere quam ad pietatem mouere possunt.



CENSURA iudicii de stabilitate.

Nihil sancto Anselmo indignum habet; nec dissonat ab iis que sanctus Anselmus Lanzoni scripsit in epistola que est 29 libri I.



CENSURA Disputationis Iudei cum Christiano.

Disputationis istius auctorem et argumentum aperte indicat epistola que loco prologi premittitur. Hactenus inedita fuerat, etsi in pluribus ms. reperitur, uidelicet in ms. bibl. Elnon., bibl. Longi Pontis, bibl. ecclesie cathed. Tornac., et bibl. Sancti Lamberti; preter ms. bibl. S. Remigii Rem., bibl. uict. et bibl. San-Germanensis; ex quibus illam iuris publici fecimus.



CENSURA Annuli.

Dialogum hunc, qui a quingentis annis et amplius in bibliothecarum scriniis delituerat, e Letiensi feliciter deprompsimus. A Ruperto Tuitiensis cenobii abbate Annulum hunc esse compositum, et tribus  libris quasi totidem gemmis distinctum ab ipsomet discimus in eius prologo ad libros De glorificatione S. Trinitatis et processione Spiritus sancti, ubi se hunc Annulum, expetente Cunone quondam abbate Syngebernensi, tum Ratisponensi episcopo, post completos tredecim libellos De gloria Filii hominis, et ante susceptos libros De glorificatione, etc.  conscripsisse se prefatur. De his plura disserui in Apologia pro Ruperto.



CENSURA LIBELLI CUI TITULUS: Quedam dicta utilia, etc.

Ea P. Rayn. ex mss. bibl. uatic. primus in lucem misit: et hec quidem Anselmum sapiunt. Nonnulla ex ms. Corbeiensi his subiunximus, que nec ab Anselmo aliena sunt.


De homilia autem in illud, Decebat enim, etc., quid censendum sit dixi in aliarum homiliarum censura.



CENSURA DUORUM MIRACULORUM.

In ms. San-Germanensi 608 duo hec miracula a sancto Anselmo edita dicuntur. Unde ne quid Operum que ipsi ascribuntur, in hoc uolumine desideraretur, ea, quantumuis fabulosa et nulla fide digna, adiecimus. Eiusdem generis hec sunt cuius et prefati tractatus De conceptione, et miraculum abbatisse que angelis obstetricantibus partum edidit.



CENSURA LIBRI De sacramento altaris.

In ms. Cambronensi hic liber exstat sic inscriptus: Incipit liber domini Anselmi de sacramento altaris. Sub eodem titulo legitur in ms. Atrebat.  Quandoquidem uero eo in opere aliqua redarguuntur que legimus in libris De diuinis officiis, quos Rupertus Tuitiensis anno 1111 scripsit, Anselmus uero humanis exemptus sit anno 1109, liquet illud opus ab Anselmo non prodiisse. Quod et in Ruperti Apologia fusius exposui. Hunc itaque librum suo auctori, Guillelmo Sancti Theodorici, cuius nomen prefert in ms. Longi-Pontis et in aliis, dimittentes, ipsum hic excudendum minime censuimus, cum inter Guillelmi abbatis S. Theodorici Opera in Bibliotheca Cisterciensi editus habeatur.



CENSURA LIBRI De membris et actibus Deo attributis.

Hic liber in tom. Iu operum S. Augustini inscriptus legitur, De essentia Diuinitatis; et in tom IX. Operum S. Hieronymi est epistola 15, De iis que de  Deo in Scripturis sanctis attribuuntur: exstat etiam inter S. Bonauenture opuscula. Unde, licet in prioribus editis sancti Anselmi operibus habeatur, cum in nullo ms. cod. Anselmi nomen obtineat, illum dimisimus.



CENSURA LIBRORUM De imagine mundi.

Hoc opus exstat in ms. 14 bibl. collegii Ouialensis, sic inscriptum: Epilogus mappe mundi per eumdem . In ms. 12 collegii Corporis Christi, inter Hugonis Opera, De imagine mundi libri duo. In ms. 7 colleg. Sancte Trinitatis: Liber Henrici Huntingdon, qui dicitur Imago Dei. In ms. 367 collegii S. Benedicti: Imago mundi composita per H. canonicum. Ibid in ms. 32: Imago  mundi cum prologo doctoris clarissimi Anselmi super librum cuius auctor est Greg. Huntingdon. In ms. 280 Biblioth. Regie: Incipit prologus beati Anselmi episcopi super librum qui dicitur: Imago mundi. In ms. 512 nostre biblioth. San-German. exstat liber intitulatus: Speculum uel Imago mundi, editus a fratre uincentio ordinis Fr. Pred.; sed is alius est ab eo qui inter S. Anselmi Opera fuit editus. In eiusdem bibl. ms. 513 alius liber legitur eo titulo: Speculum uel imago mundi, nullo auctoris nomine; sed nec is est idem cum aliis.

In omnibus uero, etiam antiquioribus, excusis sancti Anselmi Operibus exstant hi duo libri.

Attamen ab isto uolumine ipsos exclusimus, nec quidem in Appendice eis dedimus locum, utpote quos  Anselmi esse non constat, et quos alibi, uidelicet, inter Hoaorli Angustodunensis Opera expressos legimus in tom. XII Bibliothece PP.



CENSURA LIBRI De beatitudine celestis Patrie.

In ms. biblioth. Clareuall. S. Ebrulphi, Longi Pontis et S. Martini Tornac. huic libro sancti Anselmi nomen prefixum est. uerum in ms. Corb. E. 10 et in ms. Bec. Eadmero ascribitur, et simul exstat cius ad Guillelmum monachum epistola que simul cum prologo enarrat describendi huiusce libelli rationem, et Eadmerum eius auctorem aperte denuntiat. Plura etiam ex eo proferuntur in l. De similitudinibus a c. 47 ad c. 71. Nomen autem S. Anselmi non immerito prefert in pluribus mss. cum sermo sit quem sanctus Anselmus Cluniaci habuit,  et quem indiuiduus eius comes Eadmerus in libri forma descripsit.



CENSURA LIBRI De similitudinibus.

Liber hic in ms. Lirano et in ms. aule Pembroch. inscribitur: De moribus humanis; inter S. Anselmi opera exstat in omnibus excusis et in pluribus mss. Unde S. Thomas, S. Bonau., sanctus Antoninus et alii ipsum S. Anselmo adiudicauere. Unus Pater Theophylus id opus inter notha recensuit; nec iniuria. Hunc enim librum ab Anselmo non esse compositum conuincitur, 1. ex septem capitulis 186-192, que in antea editis postrema sunt; sed eis cum ex ms. S. Germani tum ex ms. Beccensi, duo subiunximus que in prioribus excusis non legebantur. In iis autem septem capitulis auctor de S. Anselmo loquitur;  unde necessario consequitur eum a S. Anselmo alium esse. Nec quis ea dicat adiecta fuisse, sicut reuera in editione Nuremberg. non habentur, in omnibus enim mss. ea leguntur, et unum ipsorum sub Anselmi etiam nomine a S. Bonau. citatur.

Hinc autem error natus est quod liber iste compositus sit ex similitudinibus quas S. Anselmus ad mores facile componendos adhibere consueuerat: unde liber Similitudinum Anselmi recte dici potuit, uel inscribi S. Anselmi Similitudines. Quam plurimas enim ex iis quibus S. Anselmus usus est, Eadmerus profert in l. De eius uita: nempe similitudinem Ursarii, col. 58; Cere, 59; Plante, 67; uiuarii, 76; Bubonis, 83; Molendini, 85; Leporis, 91; Auicule, 92.; Militis solidarii, col. 94; quas  easdem in isto Similitudinum libro simul collectas legimus. Quod, sicut et totus istius libri contextus, certo mihi argumento est ipsum ab eodem Eadmero esse compositum ex iis quas simul collegit, S. Anselmi non similitudinibus modo sed et sententiis, maxime de uoluntate, de humilitate ac de beatitudine et miseria. Unde una illius pars nonnunquam inscripta reperitur: Liber de triplici uoluntate; altera De monte humilitatis; et tertia, de quatuordecim beatitudinibus et totidem miseriis.



CENSURA LIBRI De excellentia gloriose uirginis.

In editione Nurembergensi non exstat hic liber; in aliis tamen, etiam Gothicis, legitur inter sancti Anselmi Opera: hunc uero ex ms Becc. E 10 Eadmero restituimus, cuius stylo conscriptus est.



CENSURA LIBRI De quatuor uirtutibus beate Marie.

Hunc librum Pater Raynaudus primus edidit et S. Anselmo adiudicauit. Quandoquidem uero in nullis mss. aut antea editis sancti Anselmi operibus illum compererim, in eo tamen sancti Anselmi sententie deprehendantur, maxime ubi de Dei potentia agit, adeo et uerbis et sensu libro precedenti affinis mihi uisus est, ut et Eadmeri, qui S. Anselmi placitis firmiter constanterque adhesit, partum esse non leuiter coniiciam: ipsius tamen nomen huic operi hac una ratione prefigere non ausus sum.

In mss. bibl. Alnensis exstat tractatus inscriptus: Anselmus de duplici stola. In ms G. 6 bibliothece Bodleiane inter sancti Anselmi Opera occurrit liber De stola duplici post resurrectionem. Huius operis ut  aliquod haberem exemplar, in me non fuit; sed nec ab Anselmo Cantuariensi illud compositum censeo, cuius Eadmerus aut alius quis non meminit.

De Antichristo liber unus Anselmo tribuitur in ms. 122 et 134 bibl. coll. S. Bened. Cantabrige; et in ms. 203 aule Pembroch. Hunc librum coniicio excerptum ex c. 30 et seq. Elucidarii, quod Anselmo ascribitur, etsi falso.

Librum etiam De bona occupatione Anselmo ascribunt ms. 134 prefati collegii S. Bened. et ms. 16 bibl. collegii Magdalen. Oxoniensis.

De quibus uero hic liber agat rescire non potui. Ipsum denique, ut et alios qui Anselmi nomen preferunt, fetus tanto Patri suppositos iudico, quibus recensendis non equum est diutius immorari.





uITA SANCTI ANSELMI AUCTORE EADMERO CANTUARIENSI MONACHO, SANCTI ANSELMI DISCIPULO ET COMITE INDIuIDUO.



PROLOGUS.


Quoniam multas et antecessorum nostrorum temporibus insolitas rerum mutationes nostris diebus in Anglia accidisse et coaluisse conspeximus, ne mutationes ipse posterorum scientiam penitus laterent, quedam ex illis succincte excerpta [al., excepta], litterarum memorie tradidimus. Sed quoniam opus ipsum in hoc maxime uersatur, ut ea que inter reges Anglorum et Anselmum archiepiscopum Cantuarium facta sunt, inconcussa ueritate designet, queque omnibus puram illorum historiam scire uolentibus tunc temporis innotescere potuerunt, licet inculto, plano tamen sermone describat. Nec adeo quidquam in se contineat, quod ad priuatam conuersationem, uel ad morum ipsius Anselmi qualitatem, aut ad miraculorum exhibitionem pertinere uideatur,  placuit quibusdam familiaribus meis me ad hoc sua  prece perducere ut, sicut descriptione notarum rerum posteris, ita designatione ignotarum satagerem [al., satageremus] tam futuris quam et presentibus aliquod officii mei munus impendere. Quos eo quod offendere summopere cauebam, dedi operam uoluntati eorum pro posse morem gerere. Opus igitur ipsum de uita et conuersatione Anselmi archiepiscopi Cantuariensis titulatum, taliter, Deo adiuuante, curaui disponere, ut quamuis aliud opus quod presignauimus ex maiori parte de eiusdem uiri conuersatione subsistat; ita tamen in sua materia integre narrationis formam pretendat, ut nec illud istius, nec istud illius pro mutua sui cognitione multum uideatur indigere. Plene tamen actus eius scire uolentibus, nec illud sine isto, nec istud sine illo sufficere  [al. omit.] posse pronuntio.



LIBER PRIMUS. ACTA S. ANSELMI ANTE EPISCOPATUM.



CAPUT PRIMUM.

S. Anselmi ortus, studia, discessus in Gallias, deliberatio de statu uite amplectendo.

1. Instituta uite et conuersationis Anselmi Cantuariensis archiepiscopi litterarum memorie traditurus, primo omnium uocata in auxilium meum summa Dei clementia et maiestate, quedam breui dicam de ortu et moribus parentum eius, ut hinc lector aduertat de qua radice prodierit quod in studiis nasciture prolis postmodum fulsit. Pater igitur eius Gundulphus, mater Ermemberga uocabatur. Utrique iuxta seculi dignitatem nobiliter nati, nobiliter sunt in  Augusta ciuitate conuersati. Que ciuitas confinis Burgundie et Langobardie, Ermembergam  in se edidit; Gundulphum in Langobardia natum, ciuem sui ex aduena fecit. Coniuncti sunt lege coniugali, ambo diuitiis non ignobiles, sed moribus ex quadam parte dissimiles. Gundulphus enim seculari deditus uite, non adeo curam suis rebus impendere, sed habita frequenter ab re distribuere, intantum ut non modo largus atque beneficus, uerum etiam prodigus atque uastator a nonnullis estimaretur. Ermemberga uero bonis studiis seruiens, domus curam bene gerens, sua cum discretione dispensans atque conseruans, bone matrisfamilias officio fungebatur. Mores erant probi et irreprehensibiles, ac iuxta rectam considerationem ratione subnixi. Hec fuit uita eius, in hac dum uixit permansit, in hac finem uite sortiri promeruit. Gundulphus uero circa diem obitus sui, spreto seculo monachus factus, monachus defunctus est.

2. At Anselmus filius horum, cum puer paruulus esset, maternis, prout etas sua patiebatur, colloquiis libenter animum intendebat. Et audito unum Deum sursum in celo esse, omnia regentem, omnia  continentem, suspicatus est  1Kb] , utpote puer inter montes nutritus, celum montibus incumbere, in quo et aulam Dei esse, eamque per montes adiri posse. Cumque hoc sepius animo uolueret, contigit ut quadam nocte per uisum uideret se debere montis cacumen ascendere, et ad aulam magni regis Dei properare. uerum priusquam montem cepisset  ascendere, uidit in planitie qua pergebat ad pedem montis mulieres, que regis erant ancille, segetes metere, sed hoc nimis negligenter faciebant et desidiose. Quarum puer desidiam dolens ac redarguens, proposuit animo se apud dominum regem ipsas accusaturum. Dehinc monte transcenso, regiam aulam subit. Dominum cum solo suo dapifero inuenit. Nam familiam suam, ut sibi uidebatur, quoniam autumnus erat, ad colligendas messes miserat. Ingrediens itaque puer, a domino uocatur. Accedit, atque ad pedes eius sedet. Interrogatur iucunda affabilitate quis sit, uel unde quidue uelit. Respondet ille ad interrogata, iuxta quod rem esse sciebat. Tunc ad imperium domini panis ei nitidissimus per dapiferum affertur, eoque coram ipso reficitur. Mane igitur cum quid uiderit  ante oculos mentis reduceret, sicut puer simplex et innocens se ueraciter in celo et ex pane Domini refectum fuisse credebat, hocque coram aliis ita esse publice asserebat.

3. Creuit ergo puer et ab omnibus diligebatur. Mores etenim probi in eo erant, qui magnopere eum diligi faciebant. Traditur litteris, discit, et in breui plurimum proficit. Necdum attigerat etatis annum quintum decimum; et iam qualiter secundum Deum uitam melius instituere posset, mente tractabat, idque concepit apud se, nichil in hominum conuersatione monachorum uita prestantius esse. Quam assequi cupiens, uenit ad quemdam sibi notum abbatom, rogans illum ut se monachum faceret. Sed abbas, uoluntate illius agnita, quod petebat inscio patre  illius, ne offenderet animum eius, facere recusauit. At ille in suo proposito perstans orauit Deum, quatenus infirmari mereretur, ut uel sic ad monachicum quem desiderabat, ordinem susciperetur. Mira res! Ut enim Deus declararet quantum etiam in aliis de sue pietatis auditu confidere posset, preces illius exaudiuit, ac illi protinus ualidam corporis debilitatem immisit. Acriter igitur infirmatus ad abbatem mittit, mortem se timere pronuntiat, orat ut monachus fiat: prefato timore obstante non fit quod postulabat, et hoc quidem quantum ad humanum spectat [al., tantum spectabat] examen. Ceterum Deus, quem futura non fallunt, seruum suum ipsius loci conuersatione noluit implicari, propterea quod alios  quosdam in sinu misericordie sue reconditos habebat, quos ut postmodum claruit magis, per illum ad suam uoluntatem in posterum disponebat informari. Post hec sanitas redit iuueni; quodque tunc nequibat, in futuro se per gratiam Dei facturum mente proponit.

4. Exinde cum corporis sanitas, iuuenilis etas, seculi prosperitas ei arrideret, cepit paulatim feruor animi eius a religioso proposito tepescere, intantum ut seculi uias magis ingredi, quam relictis eis monachus  fieri cuperet. Studium quoque litterarum, in quo se magnopere solebat exercere, sensim postponere, ac iuuenilibus ludis cepit operam dare. uerumtamen pia dilectio et diligens pietas, quas in matrem suam habebat, nonnichil eum ab istis restringebant. Defuncta uero illa, illico nauis cordis eius quasi anchora perdita in fluctus seculi pene tota dilapsa est. Sed omnipotens Deus preuidens quid de illo facturus erat, ne animam suam pace transitoria potitus perderet, infestum ei et intestinum bellum generauit. Hoc est, animum patris eius acerbo contra illum odio inflammauit intantum, ut eque, aut certe magis ea que bene, sicut que perperam faciebat, insequeretur. Nec aliqua poterat patrem humilitate lenire, sed quanto illi se exhibebat humiliorem,  tanto illum sibi sentiebat asperiorem. Quod nimis intolerabile cernens, et ne deterius quid inde contingeret timens, elegit potius paternis rebus et patrie abrenuntiare, quam patri suo uel sibi quamlibet infamiam ex sua cohabitatione procreare. Paratis itaque his, que necessaria erant in uiam ituris, patria [al., patriam] egreditur, uno qui sibi ministraret clerico comitatus. Cumque dehinc in transcensu montis Senisii  fatigaretur, et laboris impatiens corpore deficeret, uires suas niuem mandendo reparare tentabat. Nec enim aliud quo uesceretur, presto fuit. Quod minister illius aduertens, doluit et ne forte quid edendum haberetur in sacculo qui asino illorum uehebatur, diligenter inuestigare cepit, et mox contra spem panem in eo nitidissimum reperit.  Quo ille refectus, recreatus est, et uite incolumis redonatus [al., restitutus].

5. Exactis dehinc partim in Burgundia, partim in Francia ferme tribus annis, Northmaniam uadit [al. omit.], Abrincam ipsius prouincie urbem petit, ubi aliquandiu demoratur: post hec uenit Beccum, et magistrum quemdam nomine Lanfrancum  , uirum uidelicet ualde bonum, prestanti religione ac sapientia uere nobilem, uidere, alloqui, et cohabitare uolens. Excellens siquidem fama illius circumquaque percrebuerat, et nobilissimos quosque clericorum ad eum de cunctis mundi partibus agebat. Anselmus igitur uiro adito, eumque singulari quadam sapientia pollere agnito, eius se magisterio subdit,  eique post modicum familiaris pre ceteris discipulis fit. Occupatur die noctuque in litterarum studio, non solum que uolebat a Lanfranco legendo, sed et alios que rogabatur studiose docendo. Propter que studia, cum corpus uigiliis, frigore et inedia fatigaret [al., fatigaretur], uenit ei in mentem quia si aliquando monachus, ut olim proposuerat, esset, acriora quam patiebatur, eum pati non oporteret, [al., oportet], nec tunc sui laboris meritum perderet, quod nunc utrum sibi maneret, non prospiciebat [al., perspiciebat].  Hoc ergo mente concepto, totam intentionem suam ad placendum Deo dirigere cepit, et spernendo mundum cum oblectaminibus [al., oblectationibus] suis, reuera cupit fieri monachus.

6. Quid plura? Cogitat ubi melius proficere queat, quod facere desiderat, et ita secum tractat. Ecce, inquit, monachus fiam. Sed ubi? Si Cluniaci uel Becci  , totum tempus quod in discendis litteris posui, perdidi. Nam et Cluniaci districtio ordinis, et Becci supereminens prudentia Lanfranci, qui illic monachus est, me [al., mihi] aut nulli prodesse, aut nichil ualere comprobabit. Itaque in tali loco perficiam quod dispono, in quo et scire meum possim ostendere, et multis prodesse. Hec ut ludens [al., lubens] ipsemet referre solebat, secum meditabatur,  addebatque: Necdum eram edomitus, necdum in me uigebat mundi contemptus. Unde quod ego ut putabam, fretus aliorum caritate dicebam, quam damnosum esset non aduertebam. Postmodum autem in se reuersus. Quid, inquit? essene, monachum [al., monachus] hoc est, uelle scilicet aliis preponi, pre aliis honorari, ante alios magnificari? Non. Illic ergo deposita contumacia monachus deueni, ubi sicut equum est, cunctis propter Deum postponaris, cunctis abiectior habearis, pre cunctis paruipendaris, et ubi hoc esse poterit? Equidem Becci. Ibi siquidem nullius ponderis ero, quandoquidem ille ibi est, qui preeminentis scientie [al., sapientie] luce conspicuus cunctis sufficiens, cunctis honorabilis et acceptus. Illic ergo requies mea, illic solus  Deus intentio mea, illic solus amor eius erit contemplatio mea, illic beata et assidua memoria eius felix solamen et satietas mea. Hec cogitabat, hec desiderabat, hec sibi prouenire sperabat.

7. Raptabatur quoque mens eius per id temporis in alias sectande semitas uite, sed uis desiderii eius in hanc quammaxime declinauerat. Sciens itaque scriptum esse: Omnia fac cum consilio, et post factum non penitebis , nolebat se alicui uni uite earum quas mente uolebat inconsulte credere, ne in aliquo uideretur Scripture preceptis non obedire. Amicos insuper multos habens, sed cui se totum in istis committeret consiliarium unum, de mille uidelicet prefatum Lanfrancum eligens, uenit  ad eum, indicans uoluntatem suam ad tria pendere, sed per consilium eius ad unum quod potissimum iudicaret, duobus relictis, se uelle tenere. Que tria sic ei exposuit. Aut enim, inquit, monachus fieri  uolo, aut eremi cultor esse desidero, aut ex proprio patrimonio uiuens, quibuslibet indigentibus propter Deum pro meo posse exinde ministrare, si consulitis, cupio. Iam enim pater eius obierat, et tota hereditas ad illum respiciebat. In his, inquam, tribus uoluntatem meam, domine Lanfrance, fluctuare sciatis, sed precor ut me in horum potissimo stabilitatis. Differt Lanfrancus sententiam ferre, suadetque negotium ad uenerabilis  Maurilii [al., Maurici] Rothomagensis episcopi [al., archiepiscopi] audientiam magis referre. Acquiescit Anselmus consilio, et comitatus Lanfranco pontificem petit. Tanta autem uis deuotionis pectus Anselmi tunc possidebat, tantumque ueri consilii Lanfranco inesse credebat, ut cum Rothomagum petentes, per magnam que  super Beccum est siluam pergerent, si Lanfrancus ei diceret, in hac silua mane, et ne dum uixeris hinc exeas caue, procul dubio ut fatebatur imperata seruaret. Peruenientes ergo ad episcopum aduentus sui causas ei exponunt, quid inde sentiat querunt. Nec mora, monachicus ordo pre ceteris laudatur, eiusque propositum omnibus aliis antefertur.



CAPUT II.

uita monastica, prioratus administratus. Adolescens in uita et in morte adiutus.

8. Anselmus hec audiens et approbans, omissis aliis, seculo relicto, Becci monachus factus est, anno etatis sue uicesimo septimo  . Regebat eo tempore cenobium ipsum dominus abbas Herluinus nomine, uir grandeuus, et magna probitate conspicuus,  qui primus ipsius loci abbas monasterium ipsum a fundamentis de suo patrimonio fecerat. Sepe dictus autem Lanfrancus gradum prioris obtinebat. Anselmus uero nouus monachus factus, studiose uitam aliorum religiosius uiuentium emulabatur. Imo ipse sic religioni per omnia seruiebat, ut quisquis religiose in tota ipsa congregatione uiuere uolebat, in eius uita satis inueniret quod imitaretur, et ita per triennium de die in diem semper in melius proficiens, magnus et honorandus habebatur.

9. uenerabili autem Lanfranco in Cadomensis  cenobii  regimen assumpto  , ipse prioris officio functus est, sicque Deo seruiendi ampliore libertate potitus, totum se, totum tempus suum in illius obsequia expendere, seculum et cuncta negotia  eius [al., omit. eius] ab intentione sua, funditus cepit amouere. Factumque est ut soli Deo, celestibusque disciplinis iugiter occupatus, intantum speculationis  diuine culinen ascenderit, ut obscurissimas, et ante tempus suum insolutas [al., insolitas] de diuinitate Dei et nostra fide questiones, Deo reserante perspiceret, ac perspectas enodaret, apertisque rationibus que dicebat rata et catholica esse probaret. Diuinis namque Scripturis tantam fidem adhibebat ut indissolubili firmitate cordis crederet nichil in eis esse, quod solide ueritatis tramitem ullo modo exiret. Quapropter summo studio animum ad hoc intenderat, quatenus iuxta fidem suam mentis ratione mereretur percipere, que in ipsis sensit multa caligine tecta latere. Contigit ergo quadam nocte ut ipse in huiusmodi mente detentus, ante nocturnas uigilias uigilans in lecto iaceret, et meditando secum rimari conaretur quonam modo prophete  preterita simul et futura, quasi presentia, olim agnouerint, et indubitanter ea dicto uel scripto protulerint. Et ecce cum in his totus esset, et ea intelligere magnopere desideraret, defixis oculorum suorum radiis, uidit per medias maceries oratorii ac dormitorii monachos, quorum hoc officium erat, pro apparatu matutinarum altare et alia loca ecclesie cicumeuntes, luminaria accendentes, et ad ultimum unum eorum sumpta in manibus chorda pro excitandis fratribus scillam  pulsantem, ad cuius sonitum conuentu fratrum de lectis surgente, miratus est de re que acciderat. Concepit ergo apud se Deo leuissimum esse, prophetis in spiritu uentura monstrare, cum sibi concesserit que fiebant per tot obstacula corporeis oculis posse uidere.


10. Hinc perspicaciori interius sapientie luce perfusus, mores omnis sexus et etatis ita discretionis ratione monstrante penetrauit, ut eum palam inde tractantem, aduerteres cuique sui cordis arcana reuelare. Origines insuper et ipsa, ut ita dicam, semina atque radices, nec non processus omnium uirtutum ac uitiorum detegebat, et quemadmodum uel he [al., hec] adipisci, uel hec deuitari aut deuinci possent luce clarius edocebat. Tantam autem omnis boni consilii uim in eo elucere cerneres, ut pectori eius spiritum consilii presidere non ambigeres. Quam promptus uero atque assiduus in sanctis exhortationibus fuerit, superuacuum est dicere, cum illum semper in ipsis infatigabilem omnes ferme audientes constet fatigasse; quodque dicitur de sancto  Martino, eius ori nunquam defuit Christus, siue iustitia, uel quidquid ad ueram uitam pertinet, incunctanter confirmemus sine mendacio posse dici de illo. In his leue est lectorem aduertere, eum de mensa Domini, non sine quodam presagio, per uisum iam olim nitido refectum pane fuisse.

11. De corporalibus eius exercitiis, ieiuniis dico, orationibus atque uigiliis, melius estimo silere quam  loqui. Quid namque de illius ieiunio dicerem, cum ab initio  prioratus sui tanta corpus suum inedia macerauerit, ut non solum omnis illecebra gule penitus in eo postmodum exstincta sit, sed nec famem siue delectationem comedendi pro quaui abstinentia, ut dicere consueuerat, aliquando pateretur. Comedebat tamen ut alii homines, sed omnino parce, sciens corpus suum sine cibo non posse subsistere [al., sustinere]. In orationibus autem quas ipse iuxta desiderium et petitionem amicorum suorum scriptas  edidit, qua sollicitudine, quo timore, qua spe, quo amore Deum et sanctos eius interpellauerit, nec non interpellandos docuerit, satis est et me tacente uidere: sit modo qui eis pie intendat, et spero quia cordis eius affectum, suumque profectum  in illis et per illas gaudens percipiet. Quid de uigiliis? Totus dies in dandis consiliis sepissime non sufficiebat, addebatur ab hoc pars maxima noctis. Preterea libros, qui ante id temporis nimis corrupti ubique terrarum erant, nocte corrigebat, sanctis meditationibus insistebat, ex contemplatione summe beatitudinis et desiderio uite perennis immensos lacrymarum imbres effundebat. Huius uite miserias, suaque, si que erant peccata, et aliorum amarissime flebat, et uix parum ante uigilias nocturnas, sepeque nichil somni capiebat. Talibus studiis uita eius ornabatur.

12. Qualiter autem erga subditos se habebat, det Deus ad emulationem prelatorum posse quid uel modicum dici. Cum primum igitur prior factus fuisset,  quidam fratres ipsius cenobii facti sunt emuli eius, uidentes et uidendo inuidentes illum preponi. quem iuxta conuersionis ordinem iudicabant sibi debere postponi. Itaque turbati, aliosque turbantes, scandala mouent, dissensiones pariunt, sectas nutriunt, odia fouent: at ipse cum his qui oderunt pacem, erat pacificus , et detractionibus eorum reddebat officia fraterne caritatis, malens uincere malitiam in bono, quam a malitia eorum uinci in malo . Quod, miserante Deo, factum est, siquidem illi animaduertentes eum omnimodis pure ac simpliciter in cunctis actionibus suis incedere, neque quod iure blasphemari posset in illo residere, mala uoluntate in bonam mutata; dicta eius et facta in bono emulari cepere. uerum  ut clareat quo pacto id prouenerit, unum ex ipsis exempli gratia ponam, quatenus agnito quo dolo Anselmi a sua prauitate sit mutatus, qualiter et alii per eum correcti sint, perpendatur.

13. Osbernus quidam nomine, etate adolescentulus, ipsius erat monasterii monachus: ingenio quidem sagax, et artificiosis ad diuersa opera pollens manibus, bonam in se bone spei materiam  preferebat. Sed mores qui in eo ualde peruersi erant, ista multum decolorabant, et insuper odium quod omnino more canino contra Anselmum exercebat. Quod odium quantum ad se Anselmus non magni pendens; sed tamen mores illius concinere [al., conuenire] sagacitati ingenii eius magnopere cupiens, cepit quadam sancta calliditate puerum piis blandimentis delinire, puerilia facta eius benigne tolerare, multa nisi que sine ordinis detrimento tolerari poterant concedere, in quibus et etas eius delectaretur, et effrenis animus in mansuetudinem curuaretur. Gaudet puer in talibus, et sensim a sua feritate [al., ueritate] ipsius demittitur animus. Incipit Anselmum diligere, eius monita suscipere, mores suos componere. Quod ille intuens, pre ceteris  eum familiariter amplectitur [al. omit.], nutrit, fouet, et ut semper in melius proficiat omnibus modis hortatur et instruit. Dehinc paulatim ei que concesserat puerilia, subtrahit; eumque ad honestam morum maturitatem prouehere satagit. Non frustratur pia sollicitudo eius, proficiunt in iuuene ac roborantur sacra monita eius. Ergo ubi de firmitate boni studii adolescentis se posse confidere animaduertit, mox omnes pueriles actus in eo resecat, et si quid reprehensionis eum admittere comperit, non modo uerbis, sed et uerberibus in eo acriter [al., acrius] uindicat. Quid ille? Aequanimiter cuncta sustinet, confirmatur in proposito omnis religionis, feruet in exercitio discende omnis sancte actionis, suffert patienter aliorum contumelias, opprobria,  detractiones, seruans erga omnes affectum sincere dilectionis. Letatur pater in his, ultra quam dici possit, et diligit filium sancto caritatis igne, plusquam credi possit.

14. Sed cum ipse  eum ad magnum Ecclesie fructum proficere speraret, ecce graui corporis infirmitate preripitur, lectoque recipitur. uideres [al., uidens] tunc bonum patrem felicis iuuenis amicum, lecto iacentis die noctuque assidere, cibum et potum ministrare; omnium ministrorum super se ministeria suscipere, ueri amici morem in omnibus gerere; ipse corpus, ipse animam eius studiosissime refouebat. Appropinquanti autem ad exitum familiari precepit alloquio, quatenus post  obitum suum si possibile foret, suum esse sibi reuelaret. Spopondit, et transiit. Corpus defuncti ex more lotum, uestitum, in feretro compositum, in ecclesiam delatum est. Circumsederunt fratres psalmos pro eius anima decantantes; Anselmus uero quo liberius pro eo preces funderet, in secretiorem ecclesie locum secessit. Qui cum inter ipsas lacrymas ex graui cordis mestitudine corpore [al., torpore] deficeret, et paululum oculos in somnum deprimeret, uidit in spiritu mentis sue quasdam reuerendi uultus personas candidissimis uestibus ornatas, domum in qua idem Osbernus uitam finierat introisse, et ad iudicandum circumsedisse. uerum cum iudicii sententiam ignoraret, eamque sollicitus nosse desideraret, ecce Osbernus adest similis homini,  [al. omit.] cum aut ex languore, aut ex nimia sanguinis munitione fuerit exanimatus, ad se redeunti. Ad quem pater: Quid est, fili? Quomodo es? Cui ille hec uerba respondit: Ille antiquus serpens ter insurrexit in me, et ter cecidit in semetipsum, et ursarius Domini Dei liberauit me. Quo dicto Anselmus oculos a somno leuauit, et Osbernus non comparuit. En obedientiam mortuus uiuo exhibebat, quam uiuens uiuenti exhibere solitus erat [al., solebat].

15. Quod si quispiam audire uoluerit qualiter hec obedientis uerba defuncti, ipse Anselmus fuerit interpretatus, breui accommodet aures. Ter, inquit, antiquus serpens insurrexit in eum, quia de peccatis que post baptismum priusquam a parentibus ad  seruitium Dei in monasterium offerretur [al. omit.], commiserat, illum diabolus accusauit; de peccatis etiam que post oblationem parentum ante suam professionem fecerat, illum accusauit; de peccatis nichilominus, que post professionem ante obitum suum egerat, illum accusauit. Sed ter cecidit in semetipsum, quia peccata que in seculo constitutus admiserat, per fidem parentum, quando eum Deo obtuderunt, deleta inuenit. Et peccata, que postmodum in monasterio degens ante suam professionem fecerat, in ipsa professione deleta inuenit. Peccata etiam que post professionem ante obitum suum egerat, per ueram confessionem, et penitentiam deleta atque dimissa in ipso eius obitu confusus inuenit: sicque malignus [al., malignas] uersutias suas quibus  eum ad peccandum illexerat, iusto Dei iudicio in se ad cumulum sue damnationis retorqueri ingemuit. Et ursarius Domini Dei liberauit eum: ursarii Dei, boni angeli sunt. Sicut enim ursarii ursos, ita angeli malignos demones a sua seuitia cercent et opprimunt, ne nobis noceant [al., tantum noceant], quantum uolunt.

16. Post hec Anselmus ut sancte dilectionis munus quod uiuo impenderat, mortuo non negaret, per integrum annum missam pro anima eius omni die celebrauit. Quod si aliquando a celebratione ipsius sacramenti impediebatur, eos qui missas familiares debebant, suam pro anima fratris missam dicere faciebat; et ipse missas eorum, dum opportunum erat,  ante missam sui defuncti alia missa persoluebat. Itaque per singulos dies totius anni aut ipse pro illo missam celebrauit, aut ab alio celebratam alia missa mutuatus [al., mutatus] est. Super hec missis circumquaque epistolis pro anima sui Osberni orationes fieri petiit, et obtinuit. Hec fratres uidentes et socordiam sui cordis redarguentes, se miseros ac infelices, Osbernum beatum predicant ac felicem, qui talem amorem, talem meruit inuenisse subuentionem. Ex hoc ergo singuli quique [al., quippe] corpore, et animo se subdunt Anselmo, cupientes in amicitiam eius hereditario iure succedere Osberno. At ille in conuersione ipsorum Deo gratias agens, omnibus omnia factus est, ut omnes saluos faceret .


17. uerumtamen adolescentibus atque iuuenibus precipua cura [al., precipuam curam] intendebat, et inquirentibus de hoc rationem, sub exemplo reddebat. Comparabat cere iuuenis etatem, que ad informandum sigillum apte est temperata. Nam si cera, inquit, nimis dura uel mollis fuerit, sigillo impressa [al., impresso] eius figuram in se nequaquam ad plenum recipit. Si uero ex utrisque, duritia scilicet atque mollitie, discrete habens sigillo imprimitur, tunc forma sigilli omnino perspicua et integra redditur. Sic est in etatibus hominum. uideas hominem in uanitate huius seculi ab infantia usque ad profundam senectutem conuersatum, sola terrena sapientem, et in his penitus obduratum. Cum hoc age de spiritualibus, huic de subtilitate contemplationis  diuine loquere, hunc secreta celestia doce rimari, et perspicies eum nec quid uelis quidem posse uidere. Nec mirum indurata cera est, in istis etatem non triuit [al., nutriuit], aliena ab istis sequi didicit. Econtrario consideres puerum etate ac scientia tenerum, nec bonum nec malum discernere ualentem, nec te quidem intelligere de huiusmodi disserentem: Nimirum mollis cera est et quasi liquens, nec imaginem sigilli quoquo modo recipiens. Medius horum adolescens et iuuenis est, ex teneritudine atque duritia congrue temperatus. Si hunc instruxeris, ad que uoles informare ualebis. Quod ipse animaduertens iuuenibus maiori sollicitudine inuigilo, procurans cuncta in eis uitiorum germina exstirpare, ut in sanctarum exercitiis uirtutum postea competenter  edocti, spiritalis in se transforment imaginem uiri.

18. Sed cum inter hec eum diuersa diuersorum negotia fatigarent, et nonnunquam illius mentem a sua quiete turbarent, consilium super his a supra dicto uenerande memorie archiepiscopo Rothomagensi Maurillo postulaturus Rothomagum uenit. Cumque sui aduentus causam pontifici exponeret, ac inter uerba pro amissa status sui tranquillitate uehementissime fleret, ab onere prelationis quod sibi fatebatur importabile, ut releuari mereretur, magno opere cepit rogare. At ille sicuti uir magne sanctitatis: Noli, inquit, mi fili carissime, quod queris querere, nec te a subuectione [al., te subiectione]  aliorum tui solius curam gerens uelis retrahere. uere etenim dico tibi me de multis audisse, multosque uidisse, qui quoniam causa sue quietis proximorum utilitati per pastoralem curam inuigilare noluerunt, per desidiam ambulantes semper de malo in peius profecerunt. Quapropter ne tibi  hoc idem contingat, per sanctam obedientiam precipio quatenus prelationem quam nunc habes retineas, nec eam [al., iam] nisi tuo iubente abbate quomodolibet deseras; et si quando fueris ad maiorem uocatus, eam suscipere nullatenus abnuas. Scio enim quod in hac quam tenes non diu manebis, uerum ad altiorem prelationis gradum non post multum proueheris. Quibus auditis, ue, inquit, misero mihi. In eo quod porto deficio; et si grauius imponitur  onus, reiicere non audeo. Repetit presul edictum, et ut primo iubet ne transgrediatur.



CAPUT III.

Benignitas erga omnes. Libri nonnulli et epistole scripte.

19. Dehinc Anselmus ad monasterium reuersus talem se cunctis exhibuit, ut ab omnibus loco karissimi Patris diligeretur. Ipse enim mores omnium et infirmitates equanimiter sufferebat; et unicuique sicut expedire sciebat, necessaria suggerebat. O quot in sua iam infirmitate desperati per piam sollicitudinem eius sunt ad pristinam sanitatem reuocati! Quod tu Herewalde, decrepite senex, in teipso percepisti, quando grauatus non solum etate sed et ualida infirmitate, ita ut nichil tui corporis preter  linguam haberes in tua potestate, per manus illius pastus, et uino de racemis per uuam in aliam eius manum expresso, de eius ipsa manu bibens es [al., et] refocillatus, ac pristine sanitati redonatus. Neque enim alium aut aliunde potum sumere poteras, qui tibi cordi esset, ut referebas. Ipse quippe Anselmus in usu habebat infirmorum domum frequentare, singulorum fratrum infirmitates diligenter inuestigare, et quod infirmitas cuiusque expetebat, singulis absque mora seu tedio subministrare. Sicque sanis pater, et infirmis erat mater, imo sanis et infirmis pater et mater in commune. Unde et quidquid secreti apud se quiuis illorum habebat, non secus quam dulcissime matri ille reuelare satagebat. uerumtamen solers diligentia iuuenum hoc precipue exercebat.


20. De quorum numero quidam in ipso conuentu hoc apud se proposuerat, quatenus nulla occasione unquam suam manum suis genitalibus membris admoueret. Cui proposito inuidens diabolus, tantum dolorem et angustiam in eisdem membris fecit eum sentire, ut se iuuenis nullo modo ferre ualeret. Sentiebatur etenim caro ipsa tanti ponderis esse, ac si quedam plumbi grauissima moles ad ima eum detrahens, in illa sui corporis parte penderet. Cumque in habitu suo anxietatis magnitudinem dissimulare non posset, requisitus ab Anselmo quid haberet, rem celare non potuit. Admonitus itaque ut modum egritudinis admota manu probaret, uerecundatus recusauit, timens ne propositum uiolaret.  Tunc Anselmus, assumpto secum quodam grandeuo fratre et religioso, iuuenem languidum in secretiorem locum ducit, utpote modum infirmitatis illius agniturus, et auxilium pro possibilitate laturus. Quid amplius? Caro sanissima reperitur, et admodum mirati sunt. E uestigio quippe omnis illa diabolica uexatio cadit, nec in huiusmodi fatigat ulterius iuuenem, quem simplex Anselmi aspectus a tanta clade fecit immunem.

21. Preterea quidam ex antiquioribus ipsius cenobii fratribus, qui ueteri odio plurimum erat infestus Anselmo, nec ullatenus poterat super eum respicere simplici oculo, infirmitate pressus ad extrema perductus est. Cum itaque fratres meridiana hora in lectis ex more quiescerent, ipse in domo infirmorum  in qua iacebat, cepit miserandas uoces edere, et quasi quorumdam horridos [al., horrendorum] aspectus subterfugere gestiret, pallens et anxie tremens uultum suum delitescendo hinc inde commutare. Territi fratres qui aderant, quid haberet percunctantur. At ille: Geminos immanes lupos me inter brachia sua compressum tenere, et guttur meum impressis dentibus iamiam suffocare uidetis, et quid mihi fit queritis? Quo audito, unus ex monachis Riculphus nomine, ad Anselmum qui tunc in claustro emendandis libris intendebat, concitus perrexit; et ei [al., eo] extra claustrum educto, quid circa infirmum fratrem ageretur, patefecit. Iussus ergo Riculphus ad egrum rediit, et Anselmus in secretiorum locum solus secessit. Post modicum,  domum in qua frater se male habebat [al., qui patiebatur], ingrediens, leuata manu, signum sancte crucis edidit dicens: In nomine Patris, et Filii, et Spiritus sancti. Ad quod factum statim eger conquieuit, et exhilarato uultu, intimo cordis affectu Deo gratias agere cepit. Dicebat enim quod Anselmo ostium ingrediente, et extensa manu signum sancte crucis edente, uiderit ex ore illius flammam ignis in modum lancee procedentem, que in lupo iaculata eos deterruit, et celeri fuga dilapsos procul abegit. Tunc Anselmus ad fratrem accedens atque cum eo de salute anime sue secretius loquens, ad penitudinem et confessionem omnium, in quibus se Deum offendisse recordari ualebat, cor eius inclinauit, paterna dehinc auctoritate a cunctis  absolutum, dixit eum hora qua fratres ad nonam surgerent, presenti uite decessurum [al., discessurum]. Quod et factum est. Nam monachis a lecto surgentibus, ipse ad terram depositus est, et illis circa ipsum sub uno collectis defunctus est.

22. Prefatus Riculphus secretarii officio in ipso cenobio fungebatur. Hic quadam nocte dum tempus et horam qua fratres ad uigilias excitaret, per claustrum iens obseruaret, forte ante ostium capituli pertransiuit; introspiciens uero, uidit Anselmum in oratione stantem, ingenti splendentis flamme globo circumcinctum. Miratur, et quod uidebat quid noui pretenderet ignorabat; estimabat enim Anselmum ea [al., ex ea] hora sopori potius, quam orationi occupatum.  Ocius itaque dormitorium ascendit, ad lectum Anselmi uadit, sed eum ibi nequaquam inuenit. Regressus igitur, hominem in capitulo reperit, sed globum ignis quem reliquerat, non inuenit.

23. Alio quodam tempore eidem Anselmo mandatum ab uno de principibus Northmannie est, quatenus ad se in Angliam transire uolentem [al., uellet], cum propter alia negotia, tum ut sua prece iter illius per marina pericula tueretur, [al. omit.] ueniret. Ascendit, iam dies mutui colloquii in uesperam  declinabat, et principem de hospitando Anselmo nulla cura detinebat. Quod ubi Anselmo innotuit, nichil super re [al., se] cuiquam locutus, accepta licentia loco decessit. Eunti autem, et quo diuerteret incertum habenti  occurrit unus de monachis Becci, uolens illuc ire, quo eum sciebat principis colloquio detineri. Interrogat ergo eum Anselmus quo tendat, ac deinde quid consilii de suo hospitio ferat. Respondit: Et quidem, Pater, hospitium qualecunque non longe habemus, sed quid uobis et fratribus preter panem et caseum apponetur, nichil habemus. At ille subridens: Bone uir, ait, ne timeas, imo citus [al., citius] procede, et misso reti in uicinum amnem, statim inuenies piscem qui sufficiet omnibus nobis.  Ille accepto mandato preuolat, accitoque piscatori, quid Anselmus iusserit, intimat, ac ut uelocius rete in fluuium iactet, iubet, hortatur et obsecrat. Admiratus ille, parere petenti moratur, ridendum potius quam attentandum quod dicebat fore, prenuntians. Tandem tamen a fratre coactus, contra spem rete iecit, et illico tructam insolite magnitudinis cum alio quodam pisciculo cepit. Tertius piscator ad factum et obstupefactus, asseruit se iam per uiginti annos recessus aque illius rimasse, et nunquam huiusmodi tructam in ea reperire potuisse. Parata igitur et uiro apposita, iuxta uerbum eius sibi et suis copiose suffecit et superabundauit.

24. Alia uice, uir quidam Walterus nomine, cognomine Tirellus, eumdem hominem per terram suam  transeuntem detinuit, nolens eum a se impransum dimittere. uerum cum ipse de penuria piscium conquereretur, et quod tanto uiro ac monachis eius, nisi uilia quedam non haberet que apponerentur, alludens dixit ei Anselmus: Sturio unus en tibi defertur, et animus tuus de deliciarum inopia queritur? Ridet ille, fidem his que audiebat prebere nullatenus ualens. E uestigio autem uerborum Anselmi duo ex hominibus uiri attulerunt sturionem unum pregrandem: quem in ripa fluminis Altiie  dixerunt a pastoribus suis inuentum, sibique transmissum. Si spiritum prophetie in his uiro adfuisse quis dubitat, geste rei ueritas quid sit, tenendum declarat.


25. His temporibus scripsit tractatus tres  , scilicet De ueritate, De libertate arbitrii, et De casu diaboli; in quibus satis patet ubi animum fixerit, quamuis ab eis que aliorum cura expetebat talium rerum consideratione nullo se modo subtraxerit. Scripsit et quartum quem intitulauit De grammatico. In quo cum discipulo quem secum disputantem introducit, disputans [al., disputat] cum multas questiones dialecticas proponit et soluit, tum qualitates et qualia, quomodo sint discrete accipienda exponit  et instruit. Fecit quoque libellum unum quem Monologium  appellauit. Solus enim in eo et secum loquitur, ac tacita omni auctoritate diuine Scripture quid Deus sit sola [al., omit.] ratione querit et inuenit; et quod uera fides de Deo sentit, inuincibili ratione sic nec aliter esse probat et astruit.

26. Post hec incidit sibi in mentem inuestigare utrum uno solo et breui argumento probari posset id quod de Deo creditur et predicatur: uidelicet quod sit eternus, incommutabilis, omnipotens, ubique totus, incomprehensibilis, iustus, pius, misericors, uerax, ueritas, bonitas, iustitia, et nonnulla alia, et quomodo hec omnia in ipso unum sint . Que res, sicut ipse referebat, magnam  sibi peperit difficultatem. Nam hec cogitatio partim illi cibum, potum et somnum tollebat, partim et quod magis eum grauabat, intentionem eius qua matutinis et alii seruitio Dei intendere debebat, perturbabat. Quod ipse animaduertens, nec adhuc quod querebat ad plenum capere ualens, ratus est huiusmodi cogitationem, diaboli esse tentationem, nisusque est eam procul repellero a sua intentione. uerum quanto plus in hoc desudabat, tanto illum cogitatio ipsa magis ac magis infestabat. Et ecce quadam nocte inter nocturnas uigilias, Dei gratia illuxit in corde eius, et res patuit intellectui, immensoque gaudio et iubilatione repleuit omnia intima eius. Reputans ergo apud se hoc ipsum, et aliis si sciretur posse placere, liuore carens, rem illico  scripsit in tabulis, easque sollicitius custodiendas uni ex monasterii fratribus tradidit. Post dies aliquot, tabulas repetit a custode. Queruntur in loco ubi reposite fuerant, nec inueniuntur. Requiruntur a fratribus, ne forte aliquis eas acceperit, sed nequaquam. Nec enim huc usque inuentus est, qui recognouerit se quidquam inde sciuisse. Reparat Anselmus aliud de eadem materia dictamen in aliis tabulis, et illas eidem sub cautiori custodia tradit custodiendas. Ille in secretiore parte lectuli sui tabulas reponit, et sequenti die nil sinistri suspicatus, easdem in pauimento sparsas, ante lectum reperit, cera que in ipsis erat hac illac frustatim dispersa. Leuantur tabule, cera colligitur, et pariter Anselmo  repertantur; adunat ipse ceram, et, licet uix, scripturam recuperat. ueritus autem ne qua incuria penitus perditum eat, eam in nomine Domini pergameno iubet tradi. Composuit ergo inde uolumen paruulum, sed sententiarum ac subtilissime contemplationis pondere magnum, quod Prostagion  nominauit. Alloquitur etenim in eo opere aut seipsum, aut Deum. Quod opus, cum in manus cuiusdam  uenisset, et is in quamdam ipsius operis argumentationem non parum offendisset, ratus [al., iratus] est eamdem argumentationem ratam non esse: quam refellere gestiens, quoddam contra illam [al., illum] scriptum composuit, et illud fini eiusdem operis scriptum  apposuit. Quod cum sibi a quodam amico suo transmissum Anselmus considerasset, gauisus est; et reprehensori suo gratias agens, suam ad hoc responsionem edidit, eamque libello sibi directo subscriptam sub uno ei qui miserat amico remisit. Hoc ab eo et ab aliis, qui libellum illum habere dignantur petitum iri desiderans, quatenus in fine ipsius operis , sue argumentationis reprehensio; et reprehensioni sua responsio subscribatur.


27. Inter hec scripsit etiam quamplures epistolas  , per eas nonnullis ea, que secundum diuersitatem causarum sua [al., suarum] intererant, procurare mandans, et nonnullis consilium de negotio suo querentibus, pro ratione respondens. Et quidem de his que diuerse cause scribi cogebant, mentionem facere supersedemus. Quid autem consilii cuidam Lanzoni, nouiter apud Cluniacum facto monacho, per unam mandauerit, huic operi inserere curaui, quatenus in hac una cognoscatur quid de aliis perpendatur  . Scripsit itaque inter alia sic: Ingressus es, carissime, professusque Christi militiam; in qua non solum aperte obsistentis hostis uiolentia est propellenda, sed et quasi consulentis astutia cauenda. Sepe namque dum tironem Christi uulnere male uoluntatis  aperte maleuolus non ualet perimere, sitientem eum [al., tamen] poculo uenenose rationis maleuole callidus tentat exstinguere. Nam cum monachum nequit obruere, uite quam professus est odio, nititur eum conuersationis in qua est subruere fastidio. Et licet illi monachicum propositum tenendum quasi concedat, tamen quia hoc sub talibus, aut inter tales, aut in eo loco incepit, illum stultum nimis, imprudentemque multis modis uersutiis arguere non cessat, ut dum illi persuadet incepto Dei beneficio ingratum existere, iusto iudicio nec ad meliora proficiat; nec quod accepit teneat, aut in eo inutiliter [al., utiliter] persistat. Quippe dum incessanter laboriosis cogitationibus de mutando, aut si mutari non ualet, saltem  de improbando initio meditatur, nunquam ad finem perfectionis tendere conatur. Nam quoniam illi fundamentum quod posuit displicet, nullatenus illi structuram bone uite superedificare libet. Unde fit ut quemadmodum arbuscula si sepe transplantetur [al. transportetur], aut nuper plantata in eodem loco crebra conuulsione [al., conuersione] inquietetur, nequaquam radicare ualens, ariditatem cito attrahit,  nec ad aliquam fructus fertilitatem peruenit; sic infelix monachus, si sepius de loco ad locum proprio appetitu mutatur, aut in uno permanens frequenter eius odio concutitur, nusquam amoris stabilitus radicibus ad omne utile exercitium languescit, et nulla bonorum operum ubertate ditescit. Cumque se nequaquam ad bonum, sed in malum proficere, si forte hoc recogitat, perpendit; omrem sue miserie causam non suis, sed aliorum moribus iniustus intendit; atque inde se magis ad odium eorum, inter quos conuersatur, infeliciter accendit. Quapropter quicunque cenobitarum forte propositum aggreditur, expedit ei ut in quocunque monasterio professus fuerit, nisi tale fuerit ut ibi malum facere inuitus cogatur, tota mentis intentione amoris radicibus ibi radicare studeat, atque aliorum  mores aut loci consuetudines, si contra diuina precepta non sunt, etiamsi inutiles uideantur, diiudicare refugiat. Gaudeat se iam tandem inuenisse ubi se non inuitum, sed uoluntarium tota uita mansurum, omni transmigrandi sollicitudine propulsa, deliberet: ut quietus ad sola pie uite exercitia exquirenda sedulo uacet.

28. Quod si sibi uidetur maiora quedam ac utiliora spirituali feruore appetere, quam illi presentis monasterii institutionibus liceat, estimet aut se falli siue preferendo paria paribus, uel minora maioribus [al., minoribus], siue presumendo se posse quod non possit, aut certe credat se non meruisse quod desiderat. Quod si fallitur, agat gratias diuine misericordie, qua ab errore suo defenditur, ne sine emolumento, aut etiam  cum iactura locum uel uite ordinem mutando, inconstantie leuitatisque frustra crimen subeat, aut maiora suis uiribus experiendo fatigatus, deterius in priora, aut etiam in peiora prioribus deficiat. Si autem uere meliora illis que in promptu sunt nondum meritus optat, patienter toleret diuinum iudicium, quod ulli [al., illi] aliquid iniuste non denegat, [Ms. hec om.] neque murmurando aut obloquendo Deum offendat, sed equanimiter omnia sufferet, omnia ad meliora conetur deducere ferendo ne per impatientiam iudicem iustum exasperans mereatur quod non habet non accipere, et quod accepit amittere; aut quia [al., quod] non amat, inutiliter tenere. Seu uero misericordiam, seu iudicium erga se in illis que non habet et optat,  persentiat; letus ex his que accepit, largitati superne gratias dignas persoluat. Et quia ad qualemcunque portum de procellosis mundi turbinibus potuit pertingere, caueat in portus tranquillitatem uentum leuitatis et impatientie turbinem inducere: quatenus mens constantia et mansuetudine tutantibus quieta, diuini timoris sollicitudini et amoris delectationi sit uacua. Nam timor per sollicitudinem custodit, amor uero per delectationem perficit. Scio quia hec maiorem aut scribendi aut colloquendi exigunt amplitudinem, ut plenius intelligatur, quibus scilicet dolis antiquus serpens ignarum monachum in hoc genere tentationis illaqueet, et contra quibus rationibus prudens monachus eius [al., eas] callidas persuasiones dissoluat et annichilet: sed quoniam iam breuitatem quam exigit  epistola excessi, et totum quod hinc dixi, aut dicendum fuit, ad custodiendam mentis quietem pertinet, huius [al., omit.] rei breuis exhortatio epistolam nostram terminet. Nec putes, carissime, hec me dicere idcirco quod suspicer te aliqua mentis inquietudine laborare. Sed quoniam dominus Ursio [al., Ursus] cogit me aliquam admonitionem tibi scribere, nescio quid potius moneam, quam cauere hoc sub specie recte uoluntatis, quod scio nouitiis quibusdam solere subrepere. Quapropter, amice mi et frater dilectissime, consulit, monet, precatur te tuus dilectus dilector totis cordis uisceribus, ut totis uiribus quieti mentis studeas, sine qua nulli licet callidi hostis insidias circumspicere uel semitas uirtutum angustissimas prospicere. Ad hanc uero monachus qui in  monasterio conuersatur, pertingere nullatenus ualet sine constantia et mansuetudine, que mansuetudo indissolubilis comes est patientie; et nisi monasterii sui instituta, que diuinis non prohibentur mandatis, etiamsi rationem eorum non peruiderit, ut religiosa studuerit obseruare. uale, et omnipotens Dominus perficiat gressus tuos in semitis suis, ut non moueantur uestigia tua, ut in iustitia appa eas in conspectu Domini, et satieris cum apparuerit gloria eius.



CAPUT Iu.

Oblate diuinitus uisiones, consilium circa regimen puerorum, amor uite communis et discretio.


29. Inter hec, cum iam et dictis et scriptis suis mores sui in nullo discordarent, totam sue mentis intentionem in contemptum mundi composuisset, et his solis que Dei erant totum studium suum infixisset, contigit ut infirmitate correptus grauiter affligeretur. Sed ipse in Deo semper [al. omit.] idem existens, languore paulisper sedato, extra se per mentis excessum raptus uidit fluuium unum rapidum atque precipitem, in quem confluebant omnium fluxuum [al., fluminum] purgature, et quarumcunque rerum terre lauature. uidebatur itaque aqua ipsa nimis turbida et immunda, et omni spurcitiarum sorde horrida. Rapiebat igitur in se quidquid attingere poterat, et deuoluebat tam uiros quam mulieres, diuites et inopes simul. Quod cum Anselmus  uidisset, et tam obscenam reuolutionem illorum miseratus unde uiuerent, aut unde sitim suam refocillarent qui sic ferebantur, inquireret; accepissetque responsum, eos ea qua trahebantur aqua uiuere delectarique, indignantis uoce inquit [al., si inquit]: Quomodo? Tali ne aliquis ceno potatus uel pro ipso hominum pudore se ferret? Ad hoc ille qui comitabatur eum: Ne mireris, ait; torrens mundi est quod uides, quo rapiuntur et inuoluuntur homines mundi; et adiecit: uisne uidere quid sit uerus [al., uere] monachatus? Respondit: uolo. Duxit ergo illum quasi in conseptum cuiusdam magni et ampli claustri, et dixit ei: Circumspice. Aspexit, et ecce parietes claustri illius obducti erant argento  purissimo [al., omit. et candidissimo.] Herba quoque medie planitiei uirens erat et ipsa argentea, mollis quidem et ultra humanam opinionem delectabilis. Hec [al., nec] more alterius herbe sub his qui in ea pausabant, leniter flectebatur, et surgentibus ipsis, et ipsa erigebatur. Itaque locus ille totus erat amenus, et precipua iucunditate repletus; hunc ergo ad inhabitandum elegit sibi Anselmus. Tunc ductor eius dixit ei: Eia! uis uidere quid sit patientia uera? Ad quod cum ille magno cordis affectu gestiret, et se id quam maxime uelle responderet, ad se subito reuersus, et uisionem, et uisionis demonstratorem dolens ac gemebundus pariter amisit. Duas autem quas uiderat uisiones intelligens, secumque reuoluens, eo magis unius horrorem fugere, quo alterius  amenitate studuit delectari. Totum ergo deinceps sese dedit in hoc, ut uerus [al., uere] monachus esset, et ut uitam monachicam firma ratione comprehenderet, aliisque proponeret [al., preponeret,] nec est priuatus desiderio suo. Quod quidem, ut estimo, aliquantum percipi poterit ex uerbis eius, que per uices huic opusculo indere rati sumus, iuxta quod series geste rei quam suscepimus enarrare postulabit. Nec enim mihi uidetur pleniter posse pertingi ad notitiam institutionis uite illius, si descriptis actibus eius quis uel qualis fuerit in sermone taceatur.

30. Quodam igitur tempore cum quidam abbas qui admodum religiosus habebatur, secum de his que monastice religionis erant loqueretur, ac inter  alia de pueris in claustro nutritis uerba consereret [al., conferret], adiecit: Quid, obsecro, fiet de istis? Peruersi sunt et incorrigibiles, die ac nocte non cessamus eos uerberantes, et semper fiunt sibi ipsis deteriores. Ad que [al., quem] miratus Anselmus: Non cessatis, inquit, eos uerberare? Et cum adulti sunt, quales sunt? Hebetes, inquit, et bestiales. At ille: Quo bono omine nutrimentum uestrum expenditis, qui de hominibus bestias nutriuistis? Et nos, ait, quid possimus inde? Modis omnibus constringimus eos ut proficiant et nichil proficimus. Constringitis? dic mihi, queso [al., dic, queso, mi], domine abba, si plantam arboris in horto tuo plantares, et mox illam omni ex parte ita concluderes, ut ramos  suos nullatenus extendere posset, cum eam post annos excluderes, qualis arbor inde prodiret? Profecto initulis, incuruis ramis et perplexis. Et hoc ex cuius culpa procederet nisi tua, qui eam immoderate conclusisti? Certe hoc facitis de pueris uestris; plantati sunt per oblationem in horto Ecclesie ut crescant et fructificent Deo. uos autem intantum [al., omnium] terroribus, minis, et uerberibus undique illos coarctatis, ut nulla sibi penitus liceat libertate potiri. Itaque indiscrete oppressi prauas et spinarum more perplexas intra [al., infra] se cogitationes congerunt, fouent, nutriunt, tantaque eas in nutriendo suffulciunt [al., sufficiunt], ut omnia que illarum correctioni possent adminiculari obstinata mente subterfugiant. Unde fit, ut quia nichil  amoris, nichil pietatis, nichil beneuolentie, siue dulcedinis circa se in uobis sentiunt, nec illi alicuius [al. omit.] in uobis boni postea fidem habeant, sed omnia uestra ex odio et inuidia contra se procedere credant. Contingitque modo miserabili, ut sicut deinceps corpore crescunt, sic in eis odium et suspicio omnis mali crescat, semper proni et incurui ad uitia. Cumque ad nullum fuerint in uera caritate nutriti, nullum nisi depressis superciliis, oculoue obliquo ualent intueri.

31. Sed propter Deum uellem diceretis mihi, quid cause sit quod eis tantum infesti estis? Nonne homines; nonne eiusdem nature sunt cuius uos estis? uelletisne uobis fieri quod illis infertis [al., facitis]? Si quidem quod sunt, uos essetis? Sed esto.  Solis eos percussionibus et flagellis ad mores bonos uultis informare [al., minare]? uidistis unquam artificem ex lamina auri uel argenti solis percussionibus imaginem speciosam formasse? Non puto. Quid tunc? Quatenus aptam formam ex lamina formet [al., aptet], nunc eam suo instrumento leniter premit et percutit, nunc discreto leuamine lenius leuat et format. Sic et uos si pueros uestros cupitis ornatis moribus esse, necesse est ut cum depressionibus uerberum impendatis eis paterne pietatis et mansuetudinis leuamen atque subsidium. Ad hec abbas: Quod leuamen? quod subsidium? Ad graues et maturos moles illos constringere laboramus. Cui ille: Bene quidem. Et panis et quisque solidus utilis et bonus est, eo uti ualenti. uerum subtracto lacte  ciba inde lactentem infantem, et uidebis eum magis ex hoc strangulari, quam recreari. Cur hoc? Dicere nolo, quoniam claret. Attamen hoc tenete, quia sicut fragile et forte corpus pro sua qualitate habet cibum suum; ita fragilis et fortis anima habet pro sui mensura uictum suum. Fortis anima delectatur et pascitur solido cibo, patientia scilicet in tribulationibus, non concupiscere aliena, percutienti unam maxillam prebere alteram, orare pro inimicis, odientes diligere, et multa in hunc modum. Fragilis autem et adhuc in Dei seruitio tenera [al., tenere], lacte indiget, mansuetudine uidelicet aliorum, benignitate, misericordia, hilari aduocatione, caritatiua supportatione, et pluribus huiusmodi. Si  taliter uestris et fortibus et infirmis uos coaptatis; per Dei gratiam omnes, quantum uestra refert, Deo [al., cura Deo] acquiretis. His abbas auditis ingemuit dicens: uere errauimus a ueritate, et lux discretionis non luxit nobis. Et cadens in terram ante pedes eius se peccasse, se reum esse confessus est, ueniamque de preteritis petiit, et emendationem de futuris repromisit. Hec idcirco diximus, quatenus per hec quam pie discretionis et discrete pietatis in omnes fuerit agnoscamus.

32. Talibus studiis intendebat, in istis Deo seruiebat, per hec bonis omnibus ualde placebat. Unde bona fama eius non modo Northmannia tota est respersa, uerum etiam Francia tota, Flandria tota, contigueque his terre omnes [al., terra omnis];  quin et mare transiit Angliamque repleuit. Exciti sunt quaque gentium multi nobiles, prudentes clerici, strenui milites atque ad eum confluxere, seque et sua in ipsum monasterium seruitio Dei tradidere. Crescit cenobium illud intus et extra, intus in sancta religione, extra in multimoda possessione.

33. Cum uero abbas Herluinus, cuius supra meminimus, iam decrepitus monasterii causis intendere et opem ferre non ualeret, quidquid agi oportebat sub Anselmi, utpote prioris, dispositione fiebat. Exigentibus igitur multiplicibus causis, eum foras monasterium ire sepe necesse fuit. Cui dum nonnunquam equi et alia que sunt equitaturis necessaria deessent, precepit abbas ei omnia que opus erant parari, et illi soli sicut propria ministrari. At  ille ad nomen proprietatis inhorruit, et reuersus de itinere queque sibi specialiter fuerant preparata, in uiam ituris communiter exponi iussit, nec propter secuturam quam forsan erat passurus penuriam, unquam se retraxerit, quin ex sua copia ceterorum suppleret inopiam. Nec mirandum cum iam mundo illuserat [al., illuxerat] eum se fratribus talem exhibuisse, cum sicut ipsemet referre solitus erat etiam quando adhuc in seculari uita degebat, eo circa alios amore feruebat, ut quemcunque sui ordinis minus se habentem uideret, eius inopiam de abundantia sua libens pro posse suppleret. Iam tunc enim ratio illum docebat omnes diuitias mundi pro communi hominum utilitate ab uno omnium Patre creatas et secundum naturalem legem nichil rerum  magis ad hunc quam ad istum pertinere. Taceo quod illi sepe plura auri et argenti pondera a nonnullis sunt oblata, quatenus ea in suos suorumque usus susciperet, seruaret, dispenderet: que ipse nulla patiebatur ratione suscipere, nisi forte communi fratrum utilitati profutura abbati presentarentur. Sed cum is qui sua offerebat, econtra diceret se nullam tunc uoluntatem habere ut abbati uel monachis aliquid daret, nisi ei soli, referebat ille se talium opus non habere, nec aliter a quoquam uelle quidquam accipere.

34. Illud autem breuiter dico quod inter huiuscemodi studia die quadam, dum ad lectum suum in dormitorio diuerteret, annulum aureum in eo insperatus  inuenit, et admodum miratus est. Reputans ergo apud se, ne forte aliquis eorum, qui res monasterii procurabant, quouis euentu eumdem annulum ibi reliquerit, leuauit eum et singulis ostendit. Mirantur illi, et se rei conscios omnino negant. Ostenditur aliis atque aliis, sed hucusque nullus fuit, qui recognouerit unde uel a quo illuc delatus sit. Et tunc quidem annulus in opus Ecclesie expensus est, et res ita remansit. Postmodum uero cum ipsi Anselmus ad pontificatum sumptus est, fuerunt qui hoc ipsum per annulum illum iam tunc quodam presagio presignatum fuisse assererent. Nos autem que gesta sunt, simplici tantum stylo digerimus.

35. Inuitabatur preterea a diuersis abbatiis, quatenus  ibi et publice in capitulo fratribus, et secum priuatim loqui uolentibus, uerba uite ministraret. Namque solemne exstiterat omnibus, ut quidquid ab ore illius foret auditum, sic haberetur quasi plane diuinum responsum. Unde requirendi consilii gratia, ex diuersis ad eum locis festinabatur. Que res inuidia graui diabolum uulnerauit [al., uulnerabat]. Nonnullos ergo quos ab ea intentione secreta fraude non poterat, manifesta increpatione auertere machinabatur. Exempli causa, miles quidam erat, Cadulus nomine. Hic quadam uice uigiliis et orationibus Deo intentus audiuit diabolum sub uoce scutarii sui extra ecclesiam in qua erat uociferantem, et turbato murmure equos et omnia sua fracto hospitio a latronibus iam tunc direpta esse, atque abducta conquerentem,  nec aliquid eorum ulterius recuperandum, ni citius accurreret. Ad que cum ille nequaquam moueretur, maius uidelicet damnum deputans orationi cedere, quam sua perdere; dolens diabolus se despectum, in speciem ursi demutatus est, et ecclesie per tectum dilapsus, ante ipsum preceps corruit, ut horrore saltem et fragore sui casus uirum a cepto proturbaret [al., perturbaret]. Sed miles immobilis permanet, et monstrum securus irridet. Post que statum uite sue proposito sanctiori fundare desiderans Anselmum adiit, consilium eius super hoc addiscere cupiens. uerum dum ad ipsum uadens iter acceleraret, ecce malignus hostis humanam uocem ex aduerso edens, in hec uerba prorupit: Cadule, Cadule, quo tendis? Igitur cum ille ad uocem hanc  subsisteret, scire uolens qui esset qui talia diceret, repetiuit demon, et ait: Quo tendis, Cadule? Quid te tantopere priorem illum hypocritam cogit adire? Opinio siquidem eius omnino alia est a conuersatione uite illius. Quapropter suadeo, consulto ut celerius redeas, ne seductus ab eo stultitia, qua modo, traheris, illaque eris. Hypocrisis namque sua iam multos decepit, et spe uana delibutos suis uacuos et immunes effecit. Hec ille audiens, et demonem esse qui loquebatur recognoscens, signo se crucis muniuit, et spreto hoste, quo proposuerat ire, perrexit. Quid plura? Audito Anselmo, abnegato seipso et seculo religiose uite se tradidit, et apud Maius-Monasterium monachus factus est. Hunc etenim usum Anselmus habebat, ut nunquam alicuius commodi  causa suaderet alicui seculo renuntiare uolenti, quatenus in suo monasterio potius quam in alieno id faceret. Quod nimirum eo intuitu, ea consideratione faciebat, ne ullus postmodum loco quem ex propria deliberatione non intrauerat, aliqua ut fit pulsatus molestia detraheret, et scandali sui ac impatientie murmur persuasioni illius imputaret, itaque se aliis et alios sibi ad multa diuisus graues efficeret.



CAPUT u.

Abbatis electi benignitas erga hospites et domesticos. Iter in Angliam. Colloquium cum B. Lanfranco de cultu S. Elphegi.

36. Defuncto, sepe superius nominato, abbate  Herluino  , uno omnium [al., omnino] fratrum Beccensium consensu in abbatem eligitur. Quod ipse omni studio subterfugere gestiens, multas et diuersas rationes ne id fieret obtendebat. Sed illis nec auditum quidem rationibus eius patienter accommodare uolentibus, anxiatus est in eo spiritus eius, et quid ageret ignorabat. Transierunt in istis dies quidam. uerum ubi Anselmus uidit se monachorum unanimem constantiam non posse uerbis mutare, tentauit si quomodo eam ualeret uel precibus inclinare. Eis itaque priore sub uno constitutis, ac ei ut, omissis obiectionibus solitis, abbas fieri acquiesceret insistentibus, ille flens et miserandos singultus edens, prosternitur in faciem coram omnibus, orans et obtestans eos per nomen Dei omnipotentis, per si  qua in eis erant pietatis [al., misericordie] uiscera, quatenus respectu misericordie [al., pietatis] Dei super eum intendant, et ab incepto desistentes se a tanto onere quietum manere permittant. At illi omnes econtra in terram prostrati, orant ut ipse potius loci illius et eorum misereatur, ne postposita utilitate communi se solum pre ceteris singulariter amare conuincatur. Acta sunt de his utrinque plurima in hunc modum; sed iam nunc eis istum ponimus dicendi modum. uicit tandem diligens [al., dicendi] importunitas et importuna diligentia fratrum iugum Domini sub eius regimine ferre uolentium; uicit quoque et multo maxime uicit preceptum, quod, ut supra retulimus, ei fuerat ab archiepiscopo Maurilio per obedientiam iniunctum, uidelicet, ut si  maior prelatio quam illius prioratus exstiterat, ipsi aliquando iniungeretur, nullatenus eam suscipere recusaret. Nam, sicut ipse testabatur, nunquam se abbatem fieri consensisset, nisi eum hoc quod dicimus imperium ad hoc constrinxisset. Tali ergo uiolentia est abbas effectus, ac Becci debito cum honore sacratus  . Qualem uero se deinceps in cunctis sanctarum exercitiis uirtutum exhibuerit, inde colligi potest quod nunquam de retroacta sanctitatis sue conuersatione causa abbatie aliquid minuit, sed semper de uirtute in uirtutem, ut Deum deorum in Sion mereretur uidere, conscendere studuit.

37. Delegatis itaque monasterii causis cure ac sollicitudini fratrum, de quorum uita et strenuitate certus erat, ipse Dei contemplationi, monachorum  eruditioni, admonitioni, correctioni iugiter insistebat. Quando autem aliquid magni in negotiis Ecclesie erat agendum quod in eius absentia non estimabatur oportere definiri, tunc pro tempore et ratione negotium quod imminebat, mediante iustitia, disponebat. Abominabile quippe iudicabat, si quiduis lucri assequeretur ex eo quod alius contra moderamina iuris quauis astutia perdere posset. Unde neminem in placitis patiebatur a suis aliqua fraude circumueniri, obseruans ne cui faceret quod sibi  fieri nollet. Hinc procedebat quod inter placitantes residens, cum aduersarii eius per sua consilia disquirerent quo ingenio, quaue calliditate, sue cause adminiculari, et illius ualerent fraudulenter insidiari; ipse talia nullatenus curans, eis qui sibi uolebant intendere aut de Euangelio, aut de aliqua alia diuina Scriptura, aut certe aliquid de informatione morum bonorum disserebat. Sepe etiam cum huiusce auditores deerant, suauiter in sui cordis puritate quiescens, corpore dormiebat. Eueniebatque nonnunquam ut fraudes subtili machinatione composite, mox ubi sunt in audientiam illius delate, non quasi a dormiente, qui tunc erat, sed sicut a perspicaciter uigilante et intendente sint detecte atque dissecte. Charitas enim que non emulatur,  que non agit perperam, que non querit que sua sunt , in eo uigebat, per quam que uidenda erant ueritate monstrante extemplo perspiciebat.

38. Quam uigil autem atque sollicitus fuerit circa hospitum susceptionem, eorumque in omni humanitatis [al., humilitatis] officio releuationem, ex eo probatur quod illum pio studio in hoc et se et sua nouimus expendisse; se in omni hilaritate, sua in omni largitate. Quod si aliquando ad refectionem corporum uictus omnino pro uoto suo non sufficiebat, hoc quod deerat eius bona uoluntas et uultus alacritas apud hospites gratiose supplebat. Preterea nonnunquam cibus fratrum suo iussu de refectorio sublatus, et hospitibus est allatus atque appositus,  Neque enim tunc in promptu aliud erat. quod eis apte posset apponi. uictus autem monachorum ita, Deo prouidente, dispensabatur, ut nichil eorum que necessitas expetebat illis deesset, licet sepissime in hoc essent, ut timeretur ne in crastinum eis cuncta deessent. Sicque nonnunquam inter aliquid et quasi nichil ferebantur, ut aliquid eis non superflueret; et quod erat quasi nichil eos nequaquam per inopiam fatigaret.

39. Quod penitus illis contingebat secundum uerba sui patris, qui ea predicebat, dum ministri Ecclesie apud eum querebantur de formidine imminentis necessitatis: frequenter namque a cellerariis, a camerariis, a secretariis aditus est, et quid consilii contra penuriam que cuiusque obedientiam pessundabat  daret inquisitus. Quibus cum responderet; Sperate in Domino, et spero quia ipse necessaria uobis queque ministrabit; mirabili modo non secus eueniebat in re, quam ipe dicebat se habere in spe. uideres enim post hec uerba statim ipsa die uel certe sequenti mane, siue quod falli non poterat, priusquam penuria aliquo ullum affligeret, ut naues de Anglia oneratas omni copia in usum illorum iuxta appelli, aut quemlibet de diuitibus terre fraternitatem Ecclesie querentem cum magna pecunia aduentare;  aut aliquem relinquere mundum uolentem, se et sua in monasterium offerre; aut denique aliunde aliquid apportari, unde per plurimos dies necessaria queque poterant ministrari.

40. Habebat preterea ipsum cenobium plures possessiones in Anglia, quas pro communi fratrum utilitate necesse erat per abbatis presentiam nonnunquam uisitari. Ipso itaque sue ordinationis anno, Anselmus in Angliam profectus est. Ad quod, licet hec, quam dixi, satis firma causa exstiteret; alia tamen erat non infirmior ista, uidelicet ut reuerendum Lanfrancum, cuius supra meminimus, uideret et cum eo de his que corde gerebat familiari affatu ageret. Ipse siquidem uenerabilis uir iam de abbate Cadomensi factus fuerat  archiepiscopus Cantuariensis,  omnibus ualde honorabilis et sublimi probitate conspicuus.

41. Cum igitur Anselmus transito mari Cantuariam ueniret, pro sua reuerentia et omnibus nota sanctitate, honorifice a conuentu Ecclesie  Christi in ipsa ciuitate site susceptus est. Pro quo honore nolens ingratus existere, postmodum ipsi monachorum conuentui a gratiarum actione inchoans, procedente in hoc uerborum serie de caritate locutus est, rationabiliter ostendens eum qui caritatem erga alterum [al. omit. e. a.] habet, maius aliquid habere, quam illum ad quem caritas ipsa habetur: »ipse enim inter alia, inquit, qui caritatem habet, hoc unde Deus ei scit gratias habet; ille uero ad quem tantummodo habetur, minime. Quas etenim  gratias mihi debet Deus, si tu me uel quilibet alius diligit? Quod si maius est habere hoc unde Deus scit homini grates, quam hoc unde nullas; cum pro habita caritate gratias sciat, pro suscepta non adeo; colligitur eum qui caritatem erga alium habet, maius quid habere quam ipsum qui impenditur. Amplius: Is cui dilectio alterius seruit, solius commodi munus perfunctorie suscipit; uerbi gratia, honorem unum, beneficium unum, prandium unum, uel quodlibet officii genus in hunc modum. Alius uero caritatem que commodi munus exhibuit, sibi retinuit. Quod in uobis et in me, sanctissimi fratres, libet in presenti considerare. Ecce unum caritatis officium mihi impendistis. Impendistis, inquam, mihi caritatis officium unum, et a me iam ipsum officium  transiit; caritas uero ipsa, que Deo est grata, uobis remansit. Nonne melius iudicatis bonum permanens bono transeunte? Adhec si ex ipso officio circa uos aliquid caritatis in me creuit, et hoc ipsum uobis ad cumulum retributionis erit, qui fecistis unde mihi tantum bonum prouenit. Si non uobis tamen [al., tantum] caritas uestra remansit, a me officium quod exhibuistis penitus transiit. Hec igitur si recta consideratione attendimus, profecto perspiciemus  magis nobis esse gaudendum, si alios diligimus, quam si diligimur ab aliis. Quod quia non omnes faciunt, multi potius ab aliis amari quam amare alios cupiunt.« Hec et huiusmodi multa locutus est, et accepta fraternitate monachorum, factus est inter eos unus ex eis. Degens per dies aliquot inter eos et quotidie, aut in capitulo, aut in claustro mira quedam et illis adhuc temporibus insolita de uita et moribus monachorum coram eis rationabili facundia disserens. Priuatim quoque aliis horis agebat, cum his qui profundioris ingenii erant, profundas eis de diuinis nec non secularibus libris questiones proponens, propositasque exponens. Quo tempore et ego ad sanctitatis eius notitiam peruenire merui, ac pro modulo paruitatis mee beata illius familiaritate  utpote adolescens, qui tunc eram, non parum potiri.

42. Inter reuerendum autem pontificem Lanfrancum, et hunc abbatem Anselmum quid in illis diebus actum dictumue sit, planum est intelligere his qui uitam et mores nouerunt utrorumque. Qui uero non nouerunt, ex eo intelligant quod, in quantum nostra et multorum fert opinio, non erat illo tempore ullus qui aut Lanfranco in auctoritate uel multiplici [al., triplici] rerum scientia, aut Anselmo prestaret in sanctitate uel Dei sapientia. Erat preterea Lanfrancus adhuc quasi rudis Anglus, necdumque sederant animo eius quedam institutiones, quas repererat in Anglia. Quapropter cum plures de illis magna fretus ratione, tum quasdam [al. omit. t. q.] mutauit  sola auctoritatis sue deliberatione. Itaque dum illarum mutationi intenderet, et Anselmum [al., Anselmus] unanimem scilicet amicum et fratrem secum haberet, quadam die familiarius cum eo loquens, dixit ei: »Angli isti, inter quos degimus, instituerunt sibi quosdam quos colerent sanctos. De quibus cum aliquando qui fuerint, secundum quod ipsimet referunt, mente reuoluo; de sanctitatis eorum merito animum a dubietate flectere nequeo.

43. »Et ecce unus illorum est in sancta, cui nunc [al., nec], Deo auctore, presidemus sede quiescens, Elfegus  nomine, uir bonus quidem, et suo tempore gradui archiepiscopatus presidens ibidem. Hunc non modo inter sanctos, uerum et inter martyres numerant; licet eum non pro confessione nominis  Christi, sed quia se pecunia redimere non uoluit, occisum non negent. Nam cum illum, ut uerbis utar Anglorum, emuli eius et inimici Dei pagani cepissent; et tamen pro reuerentia illius ei potestatem se redimendi concessissent, immensam pro hoc ab eo pecuniam expetiuerunt. Quam quia nullo pacto poterat habere, nisi homines suos eorum pecunia spoliaret et nonnullos forsitan inuise mendicitati subiugaret; elegit uitam perdere, quam eam  tali modo custodire. Quid hinc igitur tua fraternitas sentiat, audire desidero.« Et quidem ille, sicuti nouus Anglie ciuis, hec summatim perstringens Anselmo proposuit. Attamen causam necis beati Elfegi historialiter intuentes uidemus non illam solam, sed aliam fuisse ista antiquiorem. Denique non ideo tantum quia se pecunia redimere noluit, sed etiam quia paganis persecutoribus suis ciuitatem Cantuariam et ecclesiam Christi in ea sitam concremantibus, ciuesque innocuos atroci morte necantibus [al. omit. c. q. i. a. m. n.] Christiana libertate obsistere eosque a sua infidelitate conuertere nisus, est ab eis captus, et crudeli exanimatione est occisus.

44. Sed Anselmus, ut uir prudens, uiro prudenti iuxta interrogationem sibi propositam simpliciter  ita respondit, dicens: »Palam est quod is, qui ne leue quidem contra Deum peccatum admittat, mori non dubitat; multo maxime mori non dubitaret, priusquam aliquo graui peccato Deum exacerbaret. Et reuera grauius peccatum uidetur esse Christum negare, quam quemlibet terrenum Dominum pro redemptione uite sue homines suos per ablationem pecunie illorum ad modicum grauare. Sed hoc quod minus est, Elfegus noluit facere. Multo igitur minus Christum negaret, si uesana manus eum ad hoc mortem intentando constringeret. Unde datur intelligi miram pectus eius iustitiam possedisse, quando uitam suam maluit dare, quam, spreta caritate, proximos suos scandalizare. Quamobrem longe fuit ab eo illud ue, quod Dominus minatur ei per  quem scandalum uenit . Nec immerito, ut reor, inter martyres computatur, qui pro tanta iustitia mortem sponte sustinuisse ueraciter predicatur. Nam et beatus Ioannes Baptista, qui precipuus martyr et ueneratur et creditur a tota Dei Ecclesia, non quia Christum negare, sed quia ueritatem tacere noluit, occisus est. Et quid distat inter mori pro iustitia et mori pro ueritate? Amplius: cum testante sacro eloquio, ut uestra paternitas optime nouit, Christus ueritas  et iustitia sit; qui pro iustitia et ueritate moritur, pro Christo moritur; qui autem pro Christo moritur, Ecclesia teste, martyr habetur. Beatus uero Elfegus eque pro iustitia, ut beatus Ioannes passus  est pro ueritate. Cur ergo magis de unius quam de alterius uero sanctoque martyrio quisquam ambigat, cum par causa in mortis perpessione utrumque detineat? Hec me quidem, reuerende Pater, in quantum perspicere possum, rata esse ipsa ratio docet, attamen uestre prudentie est, et me si aliter sentit ab hoc corrigendo reuocare, et quid potissimum in tanta re sentiendum sit, Ecclesie Dei docendo monstrare.« Ad quod Lanfrancus: »Fateor, inquit, subtilem perspicaciam, et perspicacem subtilitatem ingenii tui uehementer approbo et ueneror, firmaque ratione tua edoctus beatum Elfegum ut uere magnum et gloriosum martyrem Christi deinceps me colere et uenerari ex corde, gratia Dei iuuante, confido.« Quod ipse postmodum  deuote exercitus est, quin et historiam uite ac passionis eius diligenti studio fierit precepit. Quam quidem historiam non solum plano dictamine ad legendum, uerum etiam musico modulamine ad canendum a iucunde memorie Osberno Cantuariensis Ecclesie monacho ad preceptum illius nobiliter editam, ipse sua prudentia pro amore illius martyris celsius insigniuit, insignitam auctorisauit, auctorisatam in Ecclesia Dei legi cantarique instituit, nomenque martyris hac in parte non parum glorificauit.



CAPUT uI.

Monitorum suauitas et efficacia miracula.

45. Posthec Anselmus ad agenda propter que uenerat, terras Ecclesie Beccensis per Angliam adiit,  utilitati monachorum suorum per omnia studiose secundum Deum seruiens. uadens autem et ad diuersa monasteria monachorum, canonicorum, sanctimonialium, nec non ad curias quorumque nobilium, prout eum ratio ducebat perueniens, letissime suscipiebatur, et suscepto queque caritatis obsequia gratissime ministrabantur. Quid ille? Solito more cunctis se iucundum et affabilem exhibebat, moresque singulorum in quantum sine peccato poterat, in se suscipiebat. Nam, iuxta Apostolum, his qui sine lege erant tanquam sine lege esset , cum sine lege Dei non esset, sed in lege Christi esset, se coaptabat, ut lucrifaceret eos qui non modo sine lege, ut putabatur beati Benedicti,  sed et eos qui seculari uite dediti in multis uiuebant sine lege Christi. Unde corda omnium miro modo in amorem eius uertebantur, et ad eum audiendum famelica auiditate replebantur.

46. Dicta etiam sua sic unicuique hominum ordini conformabat, ut auditores sui nichil moribus suis concordius dici posse faterentur. Ille monachis, ille clericis, ille laicis, ad cuiusque propositum sua uerba dispensabat. Monachos ut ne minima quidem sui ordinis contemnerent admonebat, contestans quia per contemptum minimorum ruerent in destructionem et despectum omnium bonorum. Quod dictum sub exemplo uiuarii proponebat, dicens clausuram illius districtioni ordinis monastici a similari. Quandoquidem, inquit, sicut pisces decurrente  aqua uiuarii moriuntur, si clausure ipsius minutatim ac sepe crepant nec reficiuntur; ita omnis religio monastici ordinis funditus perit, si custodia eius per modicarum contemptum culparum paulatim a feruore sui tepescit, attestante Scriptura, que ait: Qui modica despicit, paulatim decidit . Clericos quoque qualiter se in sorte Dei custodire deberent instruebat, eisque magnopere esse cauendum, ne si a sorte Dei caderent, in sortem diaboli per neglectum conuersationis et ordinis sui deciderent. Coniugatos etiam qua fide, qua dilectione, qua familiaritate, secundum tam Deum quam secundum seculum sibi inuicem copulari deberent edocebat; uirum quidem ut suam uxoren sicut seipsum diligeret, nec preter illam aliam nosset,  eiusque sicut sui corporis absque omni sinistra suspicione curam haberet. Mulierem uero quatenus uiro suo cum omni subiectione et amore obtemperaret, eumque ad bene agendum sedula incitaret, nec non animum eius si forte contra equum in quemquam tumeret, qua affabilitate mitigaret.

47. Hec autem que eum uel admonuisse, uel instruxisse, uel edocuisse dicimus, non eo ut aliis mos est docendi modo exercebat, sed longe aliter singula queque sub uulgaribus et notis exemplis proponens, solideque rationis testimonio fulciens, ac remota omni ambiguitate, in mentibus auditorum deponens. Letabatur ergo quisquis illius colloquio uti poterat, quoniam in eo quodcumque petebatur diuinum consilium in promptu erat. Hinc eum omnis sexus et  etas mirabatur, et mirando amplectebatur, quoque potentior aliisque prestantior, eo magis quisque erat ad ministrandum ei deuotior atque procliuior. Non fuit comes in Anglia seu comitissa, uel ulla persona potens, que non iudicaret se sua coram Deo merita perdidisse, si contingeret se Anselmo abbati Beccensi gratiam cuiusuis officii tunc temporis non exhibuisse [al., habuisse]. Rex ipse Wilhelmus  , qui armis Angliam ceperat et ea tempestate regnabat, quamuis ob magnitudinem sui cunctis fere uideretur rigidus ac formidabilis, Anselmo tamen ita erat inclinus [al., inclinatus] et affabilis, ut ipso presente omnino quam esse solebat, stupentibus aliis, fieret alius.

48. Pro sua igitur excellenti fama Anselmus totius  Anglie partibus notus, ac pro reuerenda sanctitate charus cunctis effectu, iter repetendi Northmanniam ingreditur ditatus multiplici dono, quod honori ac utilitati Ecclesie sue usque hodie seruire dignoscitur. Familiaris ergo ei dehinc Anglia facta est, et prout diuersitas causarum ferebat, ab eo frequentata. Ut autem omnipotens Deus demonstraret se gratie ipsius quam inuenerat apud homines esse auctorem, et illum apud se quam apud homines gratiam inuenisse potiorem, quosdam uiros per uisum dignatus est uisitare, et qualiter per eum ab infirmitate, qua nimis grauiter uexabantur, conualescerent edocere. Horum quos dico, duos qui inter suos non ignobilis fame erant, exempli causa. proponam, qui, sicut a ueridicis ipsius monasterii  cuius abbas diu exstiterat, monachis accepti, in eodem ipsius monasterio, illis presentibus, per eum curati sunt.

49. Quidam igitur uir nobilis et strenuus in confinio Pontiui  ac Flandrie prepotens habebatur. Hic in corpore lepra percussus, eo maiori merore afflictus est, quo se et a suis contra dignitatem natalium suorum pro obscenitate tanti mali despici deserique uidebat. Conuersus itaque ad Deum est, et  crebris orationibus cum eleemosynarum largitionibus opem ab eo precabatur. Una igitur noctium ei per uisum quidam apparuit, monens ut si pristine sanitati restitui uellet, Beccum iret, et apud abbatem Anselmum efficeret quatenus aquam, unde manus inter missam suam lauaret, in potum illi conferret. Qui uisioni credulus quo monebatur, impiger tendit, atque Anselmo cur adueniret secreto innotuit. Stupet ille ad uerba, et hominem ut talibus desistat multis modis adiuuat. At ipse in precibus perstat, et multo magis ut sibi misereatur exorat, nec patiatur ut ea medecina fraudetur, unde sibi celerem salutem ad futuram pro diuino promisso credebat. Quid plura? uicit pietas pectus humilitatis, et pro homine Deum postulaturus matutino  tempore missam secretius celebrat. Admittitur eger, et quam petebat aquam de manu uiri accepit. Que in potum illico sumpta, et hominem morbidum integerrime sanitati restituit, et in laudem Dei multorum ora dissoluit. Clam itaque uirum qui uenerat a se Anselmus emisit, denuntians ei in nomine Domini ne unquam hoc factum sibi ascriberet, sed sola diuina miseratione perfectum esse certissime sciret, et hoc ita esse tacita funditus mentione sue persone sciscitantibus responderet.

50. Quo etiam tempore quidam frater de congregatione, ualida corporis infirmitate percussus, ad extrema deductus est. Huic in sommo quidam astitit, et quod uitam atque salutem recuperaret, si aqua ab Anselmo sanctificata aspergeretur,  ipsi promisit: eger ergo Anselmum se uisitantem secundum uisionem [al., tacita uisione], de aqua precatus est, et, uoluntatis compos effectus, euestigio sanitati restitutus est.

51. Hec pro ostendenda gratia uiri paucis interim dicta sint. Attamen de gratia quam meruerat apud homines, non multum his qui mores illius nouere mirandum uideo, propterea quod quedam appetibilis suauitatis ubicunque erat ex conuersatione eius emergebat, que in amicitiam illius ac familiaritatem cunctos agebat. Ipsius etenim studii semper erga omnes exstiterat, ut ea potissimum ageret, que aliis magis commoda esse posse intelligebat. Unde cum interrogaretur quid emolumenti acquirerent, qui seruata equitate aliorum uoluntati, in  quibuscunque possent concordare satagerent; quidue detrimenti occurrerent, qui suam potius quam ceterorum uoluntatem implere studerent, hoc modo respondebat: »Qui aliorum uoluntati concordare per omnia in bono nititur, hoc apud iustum iudicem Deum meretur, ut quemadmodum ipse aliorum uoluntati in hac uita, ita Deus et omnia secum sue uoluntati concordent in alia uita. Qui uero aliorum uoluntate contempta suam implere contendit, id  eiusdem iudicis sententia damni subibit, ut quoniam ipse in uita presenti uoluntati nullius; nullus quoque in futura uelit, aut debeat concors esse uoluntati illius. Eadem quippe mensura, qua quisque aliis mensus fuerit, remetietur ei .« Huius igitur rationis Anselmus consideratione subnixus, nulli grauis, nulli uolebat onerosus existere, etiam si a monachice institutionis austeritate hac de causa deberet aliquantulum temperare. Et quidem ut eum discretionis ordo docebat, nonnunquam ab ipsa seueritate aliis condescendo temperabat. In quo quid hi sensuri sint qui post nos ista fortasssis lecturi uel audituri sunt, prescire non possumus. Nos tamen qui uite illius modum scire meruimus, magis in eo laudandum estimamus, quod a rigore  sui propositi aliquando pro ratione descendebat, quam si continue in ipso rigidus indiscrete persisteret. Ratione siquidem agi uirtutis est, uitii uero contra.

52. Inter hec quidam clericus etate iuuenis, Boso nomine, Beccum uenit, abbatis colloquium expetens. Erat enim idem acer ingenio, et quibusdam perplexis questionibus inuoluerat animum, nec reperire quemquam poterat qui eas sibi ad uotum euolueret. Loquens igitur cum Anselmo, ac nodos ei sui cordis depromens, omnia que desiderabat ab eo sine scrupulo deceptionis [al., disceptationis] accepit. Miratus ergo hominem est, et nimio illius amore deuinctus. Dehinc ergo cum eius allocutione familiarite potiretur, illectus ad contemptum seculi  emenso breui spatio, Becci monachus factus est. Cuius conuersioni simul et conuersationi diabolus  grauiter inuidens, in tantam illum tentationis procellam demersit, ut, succedendibus sibi uariis cogitationum tumultibus, uix mentis sue compos existeret. Transierunt in hoc quidam dies, et seipsa semper fiebat immanior tentatio eadem. Turbatus ergo et mente confusus Anselmum adiit, animique sui fluctus illi exposuit. At ipse cum singula intellexisset, hoc solum pio affectu, »scilicet consulat tibi Deus!« ei respondit, illicoque fratrem a se dimisit. Euestigio autem tanta tranquillitas mentis illum secuta est, ut, sicut ipsemet mihi referebat, ultra quam dictu credibile sit, subito alius fieret ab eo qui fuit. Itaque omnis illa tentatio penitus euanuit, nec quidquam huiusmodi in se ulterius sensit.

53. Fiebant preterea ab Anselmo plurima in hunc  modum, que nos breuitati studentes ex industria preterimus. Silentio quoque preterire placuit innumeros homines tam per lauaturas manuum eius, quam per reliquias ciborum eius de ante illum clam eo subtractas, a diuersis languoribus, sed maxime febribus curatos, dispensante Deo sua dona iuxta meritum fidei uniuscuiusque. Nam si cuncta que inde a ueracissimis uiris accepimus describere uellemus, loquacitati potius quam rerum gestarum simplici narrationi nos operam dare  iudicari possemus. Quapropter ne nimis longum faciamus huiuscemodi immorando, istis omissis, tendamus ad alia. uerum ne inculta oratio prolixa sui continuatione legentes seu audientes fastidio grauet, hic primum cepto operi terminum ponamus,  quatenus illis que magis delectant recreati, aliud exordium sequentia nosse uolentes expediti reperiant.



LIBER SECUNDUS. GESTA IN ARCHIEPISCOPATU CANTUARIENSI.



CAPUT PRIMUM.

Archiepiscopatus assumptus. Quies monastica dilata. Aliqua cum rege dissensio.

1. Defuncto memorato rege Anglorum Wilhelmo, Wilhelmus filius eius regnum obtinuit. Hic, sublato de hac uita uenerabili Patre Lanfranco, ecclesias ac monasteria totius Anglie graui nimium oppressione afflixit. Cuius oppressionis anno quarto Anselmus inuitatus, imo districta interpellatione adiuratus ab Hugone Cestrensi comite, multisque aliis Anglorum regni principibus, qui eum animarum suarum medicum et aduocatum elegerant, et insuper Ecclesie sue prece atque precepto pro communi utilitate coactus, Angliam ingressus est. Pridie igitur Natiuitatis  beate Dei genitricis et perpetue uirginis Marie Cantuariam uenit. Ubi cum quasi ex presagio futurorum multi et monachi et laici conclamarent illum archiepiscopum fore, summo mane a loco discessit, nec ullo pacto acquiescere petentibus, ut ibi festum celebraret, uoluit. uenienti autem ei ad curiam regis, optimates quique alacres occurrunt, magnoque ipsum cum honore suscipiunt. Rex ipse solio exsilit, et ad ostium domus uiro gaudens occurrit, ac in oscula ruens per dexteram eum ad sedem suam perducit. Consident, et leta interim quedam inter se uerba permiscent. Deinde Anselmus secretius cum rege acturus ceteros secedere monet. Omissis igitur monasterii sui causis, pro quibus maxime illuc uenisse putabatur, regem de his que fama de eo ferebat Anselmus arguere cepit, nec quidquam eorum que illi dicenda esse sciebat, silentio pressit. Pene etenim totius regni homines omnes talia quotidie nunc clam nunc palam de eo dicebant, qualia regiam dignitatem nequaquam decebant. Finito colloquio diuisi ab inuicem sunt, et de Ecclesie sue negotiis  ea uice ab Anselmo nichil actum est.

2. Deinde Cestram ad comitem abiit, ac in partibus illis degere per plures dies ex necessitate compulsus est. Interea rex Wilhelmus graui languore corripitur et pene ad extrema perducitur. Suadetur ei inter alia a principibus ut de matre totius regni, Ecclesia uidelicet Cantuariensi, cogitet [al., cogitant];  et eam a pristina uiduitate et calamitate, per institutionem pontificis releuet. Acquiescit ille consilio, et Anselmum in hoc opus fore dignissimum pronuntiat. Acclamatur ab uniuersis, et dictum [al., edictum] regis laudat clerus et populus omnis, nec resonat ibi ulla contradictio cuiuslibet hominis. Audit hec ille, et fere usque ad exanimationem sui contradicit, reluctatur et obsistit [al., obstat]. Preualet tamen Ecclesie Dei conuentus. Rapitur ergo et uiolenter in uicinam ecclesiam cum hymnis et laudibus portatur magis quam ducitur. Acta sunt hec anno Dominice Incarnationis milles. nonagesimo tertio, prid. Non. Martii, prima Dominica Quadrag.

3. In subsequenti autem festo Pasche Wintoniam  Anselmus aduenit, et in suburbio ciuitatis hospitatus est. Una igitur nocte in tecta suburbii per incuriam ignis dilabitur. Quo crescente, edificia queque passim consumebantur. Et iam ignis idem hospitium Anselmi consumpturus, duabus tantum domibus interpositis, aderat. Quibusdam igitur ea que in domo erant asportantibus, interdixit domina domus, affirmans se nullo modo sibi uel suis aliquid damni timere, que tantum hospitem, hoc est, Anselmum archiepiscopum meruisset secum habere. Pro quibus uerbis Balduinus uir strenuus et monachus mulieri compassus, suasit Anselmo ut hospiti sue subueniret. At ille: »Ego in qua re?---Egredere, inquit, et signum crucis igni oppone, arcebit illum forte Deus.« Respondit: »Pro me? Nihil est quod dicis.«  Egressus tamen domum est, timore incendii ductus, et uisis flammantibus globis, a uenerabili Gundulpho episcopo et ab eodem Balduino contra ignem signum crucis, erecta in altum dextra, edere coactus est. Mirabile dictu. Non prius manum extenderat, quam in se incendium retorqueri, flammas deficere cerneres, ita ut domum etiam quam uorare ceperant, semiustam relinquerent.

4. Igitur Anselmus, propter multas rationes que interuenerant, nondum consenserat electioni que de se facta fuerat ut pontifex fieret; sed tamen detinente illum rege morabatur in Anglia, conuersante cum eo ex iussu regis prefato Gundulpho Roffensi episcopo, et ei que opus erant ministrante. Ablatis  autem de medio rationibus illis, tandem post longum temporis spatium, obedientia simul ac necessitate constrictus consensit, et prid. Non. Decem. debito cum honore ab omnibus episcopis Anglie, Cantuarie consecratus est. In qua consecratione euangelica illa sententia super eum reperta est: uocauit multos: Et misit seruum suum hora cene dicere inuitatis ut uenirent, quia iam parata sunt omnia. Et ceperunt simul omnes excusare . Dehinc cum se regali curie in Natiuitate Domini Iesu presentasset, et honorifice a rege susceptus, primos tres dies festiuitatis circa regem letus [al., ductus] transegisset; post, instinctu diaboli hominumque malorum mutatus est animus regis contra eum, eo quod ipse spoliatis hominibus suis mille libras denariorum  ei pro agendis [al., peragendis] munificentie sue gratiis dare noluit, et ita principe turbato a curia discessit.

5. ueniens autem in uillam suam, que Berga uocatur, dedicauit ibi ecclesiam ad parochiam pertinentem, quam quidem antecessor eius Lanfrancus construxerat, sed obitu preuentus dedicare nequiuerat. Ad quam dedicationem quidam clericus inter alios de Londonia ueniens, seque inter clericos uiri quasi ad comministrandum mittens, chrismatorium pontificis clam subripuit, et in turbam mersus fugam arripuit. Dum igitur iter, quod Londoniam ducit, ingressus cum furto fuisset, reflexit gressum non autumans [al., gressum autumans . . . . ] sed ad locum quem [al., quo] fugiebat festinare. Sed cum  rediens adunate plebis multitudinem reperisset, animaduertit se cupitum iter permutasse, et qua uenerat uiam repetit [al., reperit]. Aliquantum processerat, et iterum uisum est sibi eo tendere quo fugiebat. Factum est hoc frequentius, et nunc hac nunc illac nesciens quo iret erroneus ferebatur. Populus autem qui eum sic se habentem intuebatur, quidnam haberet mirabatur. At ubi ministri pontificis uas chrismatis perditum esse cognouerunt, confusi et tumultuantes discurrunt, quod perditum erat hinc inde querunt, ignorantes a quo uel ubi id querere certo debeant. Rumor damni fertur in populum, et opinio multorum cadit in erroneum clericum. Capitur, et sub cappa illius uas abreptum inuenitur. Refertur antistiti quod actum erat. At ipse modesto  uultu, menteque tranquilla statim iussit culpam ignosci, et clericum ad sua liberum dimitti. Tunc ille iter quod furto grauatus nullatenus tenere sciebat, liber illico et nichil hesitans ingressus agebat.

6. Post hec, paucis diebus interpositis, mandatur ad curiam ire Anselmus, regem mare transiturum sua benedictione prosecuturus. Qui transitus dum uento obstante differtur, Anselmus opportunum se tempus nactum existimans, regem pro ecclesiarum que de die in diem destruebantur releuatione, pro Christiane legis que in multis uiolabatur renouatione, pro diuersorum morum, qui in [al., omit.] omni ordine hominum quotidie nimis corrumpebantur, correctione cepit interpellare, que omnia  cum magna indignatione suscipiens, nec se causa illius quidquam de omnibus acturum fore protestans hominem discedere, nec se transfretaturum diutius ibi exspectare iratus precepit.

7. Considerans Anselmus post hec quid quietis perdiderit, quid laboris inuenerit, anxiatus est spiritu, et uehementi dolore attritus. Ducebat enim ante oculos sue mentis qualem in prioratu et abbatia positus uitam agere solebat, quam scilicet iucunde in Dei et proximi caritate quiescebat ac delectabatur, quam deuote uerba uite loquens ab omnibus audiebatur, quam deuotius ad sue, ut sperabat, cumulum retributionis, que dicebat, opere exercebantur: et nunc e conuerso cum in melius per episcopatum proficere debuerit, ecce die ac nocte in  secularibus laborans uidebat se [al., si] nec Deo nec proximo secundum Deum iuxta pristinum morem intendere posse, nec adeo [al., a Deo] quemquam ex ore suo uerbum uite quod facto impleret, ad sue, ut reputabat, detrimentum mercedis, audire uelle. Accesserant istis in augmentum mali sui, crudeles [al., crebre] suorum hominum oppressiones quotidie auribus eius insonantes, et mine malignantium deteriora in posterum pollicentium circumquaque detonantes: sciebatur [al., sciebat] enim regiam mentem contra eum in furorem concitatam esse; et ob hoc quisque malus beatum se fore credebat, si quod illum exasperaret ullo ingenio facere posset. Multis itaque ac diuersis iniuriarum procellis fatigabatur, et nulla terreni honoris uel  commodi suauitate, unde consolationem haberet, fouebatur.

8. uerum, salua in omnibus et ad omnes innocentia sue conscientie [al., conscientie sue puritate], modicum respirabat ab his, et magnopere consolabatur, si quando se monachorum claustro inferre, et que institutio uite ipsorum expetebat, coram eis effari ualebat. Quod ipse quadam uice capitulo eorum presidens, et ex more de huiusmodi liberius agens, dicendi fine completo, iucunda hilaritate alludens, iocosa comparatione innotuit, dicens: »Sicut bubo, dum in cauerna cum pullis suis est, letatur, et suo sibi modo bene est; dum uero inter coruos aut corniculas seu alias aues det, incursatur ac dilaniatur, omnino quoque sibi male est;  ita et mihi. Quando enim uobiscum sum, bene mihi est, et grata ac singularis uite mee consolatio. Quando uero, remotus a uobis, inter seculares conuersor, hinc inde uariarum me causarum incursus dilacerant, et que non amo secularia negotia uexant. Male igitur mihi est quando sic sum, ac tremens pertimesco ne meum huiusmodi esse procreet immane dispendium anime mee.« Ad quod uerbum licet alludens, ut dixi, cepit amarissime flens subinferre, et ait: »Sed, queso, miseremini mei, miseremini mei, saltem uos amici mei, quia manus Domini tetigit me .« Quia ergo in tali conuersatione magnopere respirabat, ea sibi deficiente grauiter suspirabat. Deum testor me sepe illum  sub ueritatis testimonio audisse protestantem, quod libentius uellet in congregatione monachorum pueri loco inter pueros sub uirga magistri pauere, quam per pastoralem curam toti Britannie prelatus in conuentu populorum cathedre pontificali presidere.

9. Forte dicet aliquis: Si tam bonum tam iucundum erat illi habitare cum monachis, cur non continue habitabat Cantuarie cum suis? Ad quod ego: Si hoc solum sibi possibile esset, magno se consolatum reputaret. Sed et hoc partim remotio uillarum suarum partim usus et institutio antecessorum suorum [al. omit. p. u. e. i. a. s.], partim numerositas hominum, sine quibus eum esse pontificalis honor non sinebat, illi adimebat, eumque per uillas suas ire ac inibi degere compellebat. Preterea si Cantuariam assidue incoleret,  homines sui ex aduectione uictualium oppido grauarentur; et insuper a prepositis [al., appositis], ut sepe contingebat, multis ex causis oppressi si quem interpellarent, nunquam presentem haberent; magis ac magis oppressi in destructionem funditus irent. Nullo tamen loco uel tempore sine suis monachis et clericis erat. His duntaxat exceptis, qui ad eum ex diuersis locis confluentes raro deerant. Omnes etenim ad se uenientes dulci alacritate suscipiebat, et cuique pro sui negotii qualitate efficaciter respondebat. uideres siquidem istos Scripturarum sententiis ac questionibus inuolutos mox ratione proposita ab eo euolui, istos in morum [al., minorum] discretione nutantes non segnius informari, illos necessarium rerum tenuitate laborantes, datis  quibus opus habebant, ab inopia releuari. Nec ista largitas solummodo monachorum seu clericorum penuriam subleuabat, sed et in quosque laicos ea indigentes ea sibi subueniri petentes pro posse, et nonnunquam ultra posse pii Patris redundabat.

10. Quoties autem opportunitas sese prebebat, in remotiorem camere sue locum secedere, solusque celestibus studiis consueuerat inherere. Unde fidei Christiane zelo commotus egregium et pro illius temporis statu pernecessarium opus De Incarnatione uerbi composuit. Quod opus epistolari stylo conscriptum, uenerabili Urbano sancte Rom. Ecclesie summo pontifici dicauit, destinauit. Quod ille gratiose suscipiens, ac inuincibili ueritatis ratione subnixum intelligens, in tanta auctoritate habuit, ut  postmodum contra Grecos in concilio Barensi, cuius suo loco mentio fiet, disputans inde robur sue disputationis assumeret, et quam damnabilis fuerit error eorum in hoc, quod Spiritum sanctum a Filio procedere negabant, astrueret.

11. Sed nos ista pretermittentes et cepte [al., certe] narrationi operam dantes, dicamus quod ipse Anselmus ad refectionem corporis sedens, modo de sacra que coram eo legebatur lectione, materia loquendi sumpta, conuescentes edificabat, modo ex sua parte sacra uerba edisserens loco sacre lectionis presentium mentes instruebat, modo de aliqua re utili uel necessaria requisitus requirentem pariter [al., partem] et coaudientes mira suauitate reficiebat.  Huius rei cognoscende gratia, quod leuius occurrit exempli causa unum subiiciam, non quo ulla doctrine eius efficacia per hoc designetur, sed ut in quibus lingua eius inter carnales epulas [al., epistolas] uersari solita fuerit, paulisper intimetur.

12. uenit ad eum quadam uice quidam ex seculari uita monachus factus, consilium de uita sua flagitans. Hic cum alias familiarius ei locutus fuisset, inter prandendum opportunitate potitus dixit, quia cum se in seculari uita teneret, intellexit non rectum fuisse iter suum pergendi ad uitam. »Quamobrem, inquit, relicto seculo, ueni ad ordinem monachorum, sperans me ibi posse penitus intendere uite perenni et Deo. Ecce autem ex precepto abbatis mei secularibus negotiis intendo, et dum res Ecclesie  contra seculares defendere tuerique desidero, placito, litigo, nec mihi forsan magne cure est si alii perdunt in meo lucro. Quapropter fere cogor desperare, dum ea que reliqui cum tot peccatis uideor administrare.« Ad hec Anselmus tali sub exemplo respondit: »Tota uita hominum comparari potest molendino super precipitem fluuium constituto. Sit igitur in hoc molendino ad manum hominis molens mola, qua qui molunt alii sic suam farinam negligunt, ut tota in fluuium labatur ac defluat, alii parte retenta partem in preceps ire sinant, alii totam colligant atque in sua custodia condant. Horum scilicet qui nichil sibi de farina seruauit, quid in uespere comedat non habebit. Qui parum retinuit, pro portione sua parum inueniet. Qui totam collegit,  large se pascere poterit.

13. »Itaque molendino assimiletur, ut dixi, uita hominum; mole actus eorum. Nam sicut mola, dum aliquid molit, in circuitu ducitur, et circumducta simili cursu sepe reducitur; sic et actus humani quibusque temporibus in se reuertuntur. uerbi gratia: Arant homines, seminant, metunt, molunt, panificant, comedunt. En circuitum suum mola peregit. Ultrane quiescit? Nequaquam. Repetitur enim idipsum. Aratur, seminatur, metitur, molitur, fit panis et comeditur. Hec fiunt omni anno, et more mole recurrunt in idipsum. uideas ergo hominem cuncta opera sua pro terreno commodo facientem, nichil in eis nisi transitorium quid desiderantem. Iste siquidem molit quia operatur; sed tota farina  sua, qui fructus est operis, fluuio, id est a fluxu secularis desiderii rapitur ac precipitatur. Hic cum in fine uite sue molendinum egressus, atque in domum suam reuersus, operum suorum fructus manducare uoluerit, nichil inueniet, eo quod fluuius torrens totum absorbuit. Ieiunabit ergo, ue misero in eternum. Est alius qui suam non omnimodis farinam perdit, quoniam nunc aliquam pro Deo eelemosynam facit, nunc ad ecclesiam pro Dei seruitio uadit, nunc infirmum uisitat, nunc mortuum sepelit, et aliis in hunc modum bonis intendit. uerum cum is ipse uoluptatibus carnis inseruit, pro illata iniuria per odium seuit, humanis laudibus pascitur crapula et ebrietate sopitur, horumque similibus eneruatur, ne farine pars maxima pereat, nequaquam cautus inuigilat.  Quid de isto erit in futuro, nisi quia recipiet prout gessit?

14. »Iam tertium genus in ordine monachorum attende. Est igitur nonachus sub abbatis sui imperio positus, obedientiam in omnibus que sibi secundum Deum iniunguntur professus, sua quantum in se est uoluntate nunquam claustra monasterii pro quouis seculari negotio egredi uolens. Huic forte precipitur ut extra claustrum ad custodiendam aliquam Ecclesie uillam eat. Excusat se, et ne fiat obsecrat. Perstat abbas in sententia sua, et per obedientiam iubet peragi imperata. Non audens ille recusare [al., excusare], paret. Ecce uenit ad molam, necessario illum molere oportet. Insurgunt hinc inde  querele, placita, lites. Custodiat ergo sapiens monachus farinam suam, eamque in uas suum diligenter recipiat, ne in fluuium defluat. Quo, inquis, pacto? Nihil per inanem iactantiam agat, nichil quod Deus prohibet cuiuslibet lucri gratia faciat. Obedientie que sibi iniuncta est ita studeat, ut et res Ecclesie contra omnes uiriliter iusteque tueatur et protegat, et de alieno per iniustitiam sub dominium Ecclesie nichil redigere satagat. Si in huiusmodi conuersatur et uiuit, quamuis aliquando pro talibus missas perdat, nonnunquam loquatur, cum fratres in claustro tacent, et quedam similia horum faciat uel dimittat, que ipsi nec faciunt nec dimittunt; obedientie uirtus, quam exercet, hec cuncta consumit; et uas suum integrum seruans, farinam de  sua mola fluentem, que illum eternaliter pascat, totam ac puram colligit atque recondit. Non enim secundum carnem sed secundum obedientiam incedit; ac per hoc, ut Apostolus ait, nichil damnationis illi erit .«

15. »Et quid de illo sentiendum est, inquit, qui se ultro ad dispositionem uillarum offert: atque ut id quod cupit ad effectum perueniat, clam sibi adiutores [al., auditores] aduocat, munera pollicetur, gratiam spondet?« Refert: »Nihil hoc ad propositum monachi pertinet.« Ait: »Quare? Nonne hic talis licet hoc quod dixi cupiat, tamen sine licentia sui prelati nil facere tentat?« Respondit: »Licentia multos decipit. Obedientia enim et inobedientia contraria sunt. Harum media licentia est. Is igitur quem obedientia  non constringit claustra monasterii egredi uult tamen exire, reguleque districtionom licenter declinare, quamuis nolit sine licentia id presumere, et idcirco actum suum licentia qua nititur possit defendere, peccatum tamen habet ex illicita uoluntate. Nec enim postquam mortuus mundo claustrum subiit, ad mundi negotia uel uoluntate ullatenus redire debuit. Quia tamen ipsum uelle suum nonnisi permissus facto implere uoluit, obedientia quam in hoc amplexatus est, ipsum factum excusabit; sed uelle quod contra obedientiam habuit, periculosum, nisi penituerit, illi erit. Quod nonnulli minus attendentes, licentia, quam pro implenda uoluntate sua expetunt, sepe falluntur.«

16. Hec, ut dixi, non pro ostendenda doctrine  sue qualitate proposui, sed quibus inter epulas occupari solitus erat, leui exemplo monstraui. Nam si de humilitate, de patientia, de mansuetudine, et de hac quam nunc paululum tetigi obedientia, nec non de aliis innumeris ac profundis sententiis, eum, ut singulis fere diebus audiebamus, disserentem introducerem, aliud opus cudendum, et quod manu habemus esset intermittendum. Quando ergo, ait aliquis, manducabat? Manducabat plane inter loquendum, parce quidem, et ut mirareris unde uiueret. uerumtamen fatebatur, et uerum esse cognouimus, quia dum alicui longe disputationi occupatus erat, magis solito nescienter edebat, nobis qui propinquiores sedebamus, clanculo panem ei  nonnunquam subministrantibus. Cum uero absentibus hospitibus priuatim cum suis ederet, et nulla questio spiritualis cuiusuis ex parte prodiret, prelibato potius quam sumpto cibo mox cessabat, lectionique intendens manducantes exspectabat. Quod si aliquem cerneret aut pro sui exspectatione celerius comedentem, aut forte cibum relinquentem, utrumque redarguebat, et quo suo commodo nichil hesitantes operam darent, affectuose admonebat. Ubi autem aliquos [al., alios] libenter edentes aduertebat, affabili uultus iucunditate super eos aspiciebat, et adgaudens leuata modicum dextra benedicebat eis, dicens: »Bene faciat uobis!«



CAPUT II.

uariarum uirtutum exercitatio.


17. Exposito igitur quibus modulis Anselmus inter suas epulas delectari consueuerit, ut paucis exponatur quibus etiam aliis horis intenderit, repetam quod de eo me superius dixisse recordor, uidelicet eius ori nunquam Christus defuit, siue iustitia, uel quidquid ad ueram uitam pertinet. Omneque tempus perditum iri asserebat, quod bonis studiis aut necessarie utilitati non seruiebat. Opinari autem illum secus uixisse quam docebat profiteor nefas esse. Nam cum illum, ex quo religionis habitum sumpsit usque ad susceptam pontificatus dignitatem, omnium uirtutum ornamentis ratum sit studuisse [al., claruisse], ipsasque uirtutes in quorumcunque mentibus poterat uerbo et exemplo inseruisse: ita nichilominus ratum esse confirmamus eum totius Britannie primatem  factum omnimodis in hac parte claruisse. Unde etiam pro ipsarum indiscreta ceu nonnullis et mihi quoque aliquando uisum est uirtutum custodia sepe reprehensus, et quod monachus claustralis quam primas tante gentis esse deberet, preiudicatus est. Hoc pro excellenti humilitate eius, hoc pro immensa patientia eius, hoc pro nimia abstinentia eius dicebatur, dictum accusabatur, accusatum damnabatur. Precipue tamen in seruando mansuetudinem indiscretionis arguebatur, quoniam sicut a pluribus putatum est, multi quos Ecclesiastica disciplina corripere debuerat, intellecta lenitate eius, in suis prauitatibus quasi licite quiescebant. uerum audita super his excusatione sua, nam neminem  spernebat, nemini rationem ad inquisita reddere contemnebat, mox liquido cognoscebatur ipsum aliter quam faciebat, minime in talibus facere debere uel posse, dum se in regula uere discretionis uellet absque errore tenere.

18. Secularia uero negotia equanimiter ferre nequibat, sed pro suo posse modis omnibus suam eis presentiam subtrahebat. Si quando autem talis causa emergebat, ut ei necessario interesse oporteret, soli ueritati studere, nulli fraudem, nulli quodlibet preiudicium, quantum sua intererat, patiebatur inferre. Si uani clamores, si contentiones, si iurgia, ut fit, oriebantur, aut ea sedare, aut citius sese absentare curabat. Nisi enim ita faceret, tedio affectus statim animo deficiebat, et insuper grauem corporis egritudinem  incurrebat. Quam consuetudinem eius edocti sepe illum reipsa cogente de medio multitudinis eduximus, proponentesque ei aliquam ex diuina pagina questionem illico corpus et animum eius, quasi salubri antidoto medicatum, in consuetum statum [al., stratum] reduximus. Requisitus autem quamobrem sic imbecillis ad seculares causas ac pusillanimis existeret, respondebat: »Qui omnem [al., omnium] secularium rerum amorem ac concupiscentiam ab animo meo iamdudum pepuli, qualiter in causis earum fortis et diligens existam? Imo ueritatem dico, non mentior, quia quando ipse mihi sese importune et ex necessitate ingerunt, ita mens mea illarum horrore concutitur, sicut infans, cum aliqua terribilis imago uultui eius ingeritur.  Nec in earum dispositione magis delector, quam puer in uberibus matris delectatur, dum illis acerba amaritudine superlitis ablactatur.« His necessitatibus actus totam domus sue curam et dispositionem domno Balduino monacho, cuius supra meminimus, imposuit; quatenus ad nutum illius cuncta penderent, et statuta contra [al., extra] ordinationem eius irrita fierent. Igitur securitate potitus, spiritualibus disciplinis et contemplationi operam dabat.

19. uerumtamen diuerse tribulationes et anxietates, quas tum propter terras Ecclesie, quas quidam maligni iniuria, rege non prohibente, inuadebant; tum pro pecunarium exactionibus, que totum regnum,  sed maxime suos homines in immensum deuastabant; tum pro monasteriorum oppressionibus, quas sedare non poterat, et quotidie ad eum referebantur; tum pro multis aliis que in hunc modum sepe patiebatur, hanc eius quietem interrumpebant, et aliena quedam meditari compellebant. Preterea hi qui ante episcopatum uiro submissi eum diligebant diligendo fauebant [al. omit. d. f.], fauendo queque electa de suis alacres conferebant, nunc terras Ecclesie petere, nunc equos rogare, nunc pecuniam, nunc hoc uel illud ad quod scilicet sua quemque uoluptas [al., uoluntas] trahebat, ab eo precari. Aduerteres itaque petita obtinentes in presentia eius ficta pace adgaudere, retributiones et obsequia polliceri, alios in contraria lapsos honori  eius detrahere, homines eius pro posse impugnare, in immensum minari.

20. Ille autem in patientia sua sciens possidere animam suam, cum his qui oderunt pacem erat pacificus , uerba mansuetudinis et pacis semper reddens impugnatoribus suis, cupiens malum illorum in bono uincere. Attamen ea que in sequenti tempore poterant Ecclesie sue damno esse, nequaquam equo animo tolerare, aut sub negligentiam cadere patiebatur. Sed quid dicam? Tanta cupiditas ea tempestate dominabatur in mentibus quorumdam, ut nec patientia ipsius deliniti monitis eius acquiescerent, nec terroribus pulsati cecitatem sui cordis exuerent. uerum de extraneis non multum forte mirandum. Ipsi sui proprii ac domestici homines  mentiti sunt ei, et infideles facti. Animaduertentes quippe mansuetum, lene, simplexque cor eius, in pluribus causis fraudulenta calliditate, compositisque sermonibus eum multoties circumuenere, et que illius iuris esse debebant diminuentes, ac exinde sua non iure augentes, qua ei fuerant alligati, fidem perdidere. Qua de re cum a Balduino, aliisque fidelibus suis nimie simplicitatis minorisque prudentie familiariter reprehenderetur, simplici admiratione respondebat, dicens: »Quid est hoc? Nonne Christiani sunt? Et si Christiani, num [al., non mentiri] alicuius commodi causa uellent contra fidem suam scienter mentiri? Nihil est. Tanto nempe studio mihi loquentes sua uerba componunt, et ea fide sua interposita uera esse iurant, ut incredulitati  putetur posse ascribi nolle credere eos ipsa ueritatis firmitudine niti.« Dicebat hec ille, estimans ipsos sibi nolle quod sciebat se nemini facere uelle. Cumque responderetur sui moris illos non esse, aiebat: »Fateor, malo decipi bona de illis credendo, etiamsi me nesciente mali sunt, quam decipere meipsum, credendo mala de ipsis quos nondum uere probaui quod boni non sint.«

21. Hec tamen in principio pontificatus sui dicta meminerim. Postmodum enim rei ueritas uiro innotuit, et que sibi a suis uere dicta fuerant, nimis uera fuisse cognouit. Quamuis igitur solitam fidem non ex toto uerbis eorum deinceps prebuerit, tamen suis rebus in posterum non parum obfuit, quod ipsis in principio tam credulus fuit. Siquidem illi certo  scientes eum pro malis sibi illatis ad mala reddenda cor non habere, a timore suspensi [al., suspendi] sibique ipsis deteriores effecti, in peius profecere. Quod Pater tractans apud se, magis illorum quam subsequi preuidebat, perditioni, quam sue indoluit transitorie deceptioni. Pro qua tamen deceptione, et fidei non seruate corruptione, sepe Anselmus dicere solitus erat eos quandoque aut in se aut in liberis suis de rebus Ecclesie, quibus tunc in sublime raptabantur exheredandos; et antique paupertati in qua nati fuerant et nutriti subiugandos; aut certe aliqua graui et contumeliosa uindicta, ante mortem uel in morte, quod deterius esset, puniendos. Quod dictum eius in quibusdam iam completum  uidemus, et ex hoc quid aliis etiam timendum sit, coniectamus. Ideo autem eos corrigere nequibat, quoniam ipsi more densarum spinarum perplexi, argutis uerborum assertionibus se tales non esse, qui huiusmodi correctione opus haberent, affirmabant.

22. At ille contentioni seruire deuitans, dimittebat eos, sibi timens ne mensuram discretionis excederet, si in rimandis actibus illorum nimis studiosus existeret. Nihil enim in mundo, quantum peccare timebat. Conscientia mea teste non mentior, quia sepe illum sub ueritatis testimonio profitentem audiuimus, quoniam si hinc peccati horrorem, hinc inferni dolorem corporaliter cerneret, et necessario ubi eorum immergi deberet, prius infernum quam  peccatum appeteret. Aliud quoque non minus forsan aliquibus mirum dicere solebat, uidelicet malle se purum a peccato, et innocentem gehennam habere, quam peccati sorde pollutum celorum regna tenere. Quod dictum cum aliquibus extra eum uideretur, reddita ratione temperabat, dicens: Cum constet solos malos in inferno torqueri et solos bonos in celesti regno foueri, patet nec bonos in inferno, si illuc intrarent, posse teneri debita pena malorum; nec malos in celo si forte ascenderent [al., accedent], frui ualere felicitate bonorum. Hec propter magno studio semper nitebatur peccatorum contagia deuitare; et quidquid eis aliquam nascendi occasionem poterat ministrare, ab intentione sua omni sollicitudine propulsare.  Nec in his momentaneus erat. In his denique uersabatur quotidiana institutio morum eius, in his stabat assidua conuersatio uite eius, in his uigebat indeficiens exsecutio propositi eius, in istis Deo seruiebat, pro his quibusque bonis acceptus erat, per hec uitam eternam adipisci satagebat.



CAPUT III.

Aegre tandem impetrata ab irato rege adeundi Romam facilitate, ualedicit suis.

23. Regem autem de trans mare regressum Anselmus adiit, et ut sibi Romam ad papam Urbanum pro stola sui archiepiscopatus eundi licentiam daret, humiliter petiit. At ille ad nomen Urbani turbatus dixit se illum pro papa non tenere, nec sue consuetudinis esse, ut absque sua electione alicui liceret  in regno suo papam nominare. Hinc igitur orta quedam dissensio grauis est, sed in aliud tempus discutienda est dilata. Iubetur ergo ut totius Anglie episcopi, abbates et principes, ad discussionem dissidii huius apud castrum, quod Rochingeham dicitur, una ueniant: factum est, et tertia septimana Quadragesime [al. omit. t. s. q.] iuxta edictum conuenerunt. Causa in medium ducitur, et Anselmus diuersis querelis hinc inde concutitur. Siquidem multi, et maxime episcopi regie uoluntati fauere uolentes, spreto equitatis iudicio id probare nitebantur, quod Anselmus salua fide quam regi debebat, nullatenus posset in regno ipsius Urbanum sedis apostolice presulem pro papa tenere. Quibus cum plura que ratio tulerat obiecta fuissent, et Anselmus eos ex  uerbis Domini: Reddite que sunt Cesaris Cesari, et que sunt Dei Deo , aliisque nonnullis, que ratio nulla refellere poterat, penitus infrenasset; illi econtra quid dicerent non habentes, eum in regem blasphemare uno strepitu conclamauere, quandoquidem ausus erat in regno eius, nisi eo concedente, quidquam uel Deo ascribere.

24. Igitur ad unam regie indignationis uocem, quidam ex episcopis, archiepiscopo suo atque primati omnem subiectionem professam obedientiam uno impetu abnegant, eique unitatem fraterne societatis pari uoto miserandi abiurant; quidam uero in eis tantum [al., tamen], que ex parte Urbani pape preciperet, illi se obedituros negant. Episcopi  itaque omnes qui adfuerant, Rofensi solo excepto, aut uno aut alio modo debitam illi subiectionem et obedientiam abnegant. Rex etiam ipse cunctam ei confidentiam et securitatem in suis omnibus adimit, nec se illum pro archiepiscopo uel patre amplius habiturum iurat, nisi ipse uicario beati Petri se ulterius obediturum statim deneget. Tres dies in isto negotio clamoribus in Anselmum et contumeliis grauidi expensi sunt, et tandem in hoc quem dixi fine conclusi sunt.

25. Tunc Anselmus, in suo proposito constans, per internuntios conductum a rege postulat, quo tutus regno decedat. Quod principes multis damnosum fore dignoscentes, pro restituenda pace inducias utrinque ad Pentecostem usque dari precantur  et obtinent; ac sic eum ne regno decedat impediunt. Spondet igitur rex se rebus eius usque ad prefixum tempus induciarum plenam pacem et tranquillitatem indulturum, et tunc uoluntati illius pro sua religione multum in negotio quod emerserat condescensurum. uerum omnino in contraria lapsus est, et Anselmus, Domino Balduino extra regnum depulso, hominibusque suis captis et exspoliatis, terrisque uastatis in immensum afflictus.

26. Attamen post hec, et Urbanum per Walterum Albanensem episcopum, qui pallium Anselmo Roma Cantuariam detulit, pro papa suscepit, et principum suorum consilio actus, in amicitiam suam uirum suscepit. uerum post aliquantum tempus idem rex a Gallis uictor regressus, renouata ira propter  milites, quos, sicut falso a malignis dicebatur, male instructos in expeditionem Anselmus direxerat, contra ipsum conturbatus est. Tunc Anselmus considerans apud se omni tempore talia pro nichilo posse oriri, et se eis occupatum semper ab officio pontificali posse impediri, tractauit secum sibi Romam eundum, et consilium a sede beati Petri super his petendum. Cum igitur in solemnitate Pentecostes, ad curiam apud uindleshoriam uenisset, per familiares suos regi mandauit sibi pernecessarium esse Romam ire; et hoc si ei placeret, se per licentiam eius facere uelle. At ille: »Nequaquam, inquit. Nec enim eum, aut in his, que agenda sunt, cuiusuis consilii inscium, aut alicui graui peccato obnoxium  esse scimus, unde uel papam consulere, uel illius absolutionem necesse sit illi implorare.« Et res igitur ita tunc quidem remansit.

27. Discedente autem Anselmo a curia, et ad uillam suam nomine Heysem properante, pueri quos nutriebat, leporem sibi occursantem in uia canibus insecuti sunt, et fugitantem infra pedes equi, quem Pater ipse sedebat, subsidentem consecuti sunt. Ille sciens miseram bestiam sibi sub se refugio consuluisse, retentis habenis equum loco fixit, nec cupitum bestie uoluit presidium denegare. Quam canes circumdantes, et linguis suis [al. omit. l. s.] haud grato obsequio hinc inde lingentes, nec de sub equo poterant eiicere, nec in aliquo ledere. Quod uidentes, admirati sumus. At Anselmus, ubi quosdam ex  equitibus aspexit ridere, et quasi pro capta bestia letitie frena laxare, solutus in lacrymas, ait: »Ridetis? Et utique infelici huic nullus risus, letitia nulla est. Hostes eius circa eam sunt, et ipsa de uita sollicita confugit ad nos presidium flagitans. Hoc plane est et anime hominis. Nam cum de corpore exit, mox inimici sui, scilicet maligni spiritus, qui eam in corpore degentem per anfractus uitiorum multis modis persecuti sunt, crudeliter adsunt parati eam rapere et in mortem eternam precipitare. At ipsa nimis anxia huc illucque circumspicit, et qua tueatur defensionis et auxilii manum sibi porrigi ineffabili desiderio concupiscit. Demones autem econtrario rident, et magno gaudio gaudent, se illam nullo fultam adminiculo inueniunt.« Quibus dictis  laxato freno, in iter rediit, bestiam ultra persequi clara uoce canibus interdicens. Tunc illa ab omni lesione immunis exsultans et hilaris prepeti cursu campos siluasque reuisit. Nos uero depositis iocis, sed non modice alacres effecti de tam pia liberatione pauidi animalis, cepto itinere uiam detriuimus.

28. Alia uice conspexit puerum cum auicula in uia ludentem. Que auis pedem filo innexum habens, sepe cum laxius ire permittebatur, fuga sibi consulere cupiens auolare nitebatur. At puer filum manu tenens, retractam usque ad se deiiciebat, et hoc ingens gaudium illi erat. Factum est id frequentius. Quod Pater aspiciens, misere condoluit aui, ut rupto filo libertati redderetur optauit. Et  ecce filum rumpitur, auis auolat, puer plorat, Pater, exsultat. Et uocatis nobis: »Considerastis, inquit, iocum pueri?« Et confessis considerasse, ait: »Simili consideratione iocatur diabolus cum multis hominibus, quos suis laqueis irretitos pro sua uoluntate in diuersa uitia pertrahit. Sunt enim quidam, ut uerbi gratia dicam, aut auaritie, aut luxurie, et similium flammis succensi; et ex mala [al., magna] consuetudine illis addicti, his contigit aliquando ut sua facta considerent, defleant, seque amodo a talibus cessaturos sibi promittant. Et more auis se liberos uolare autumant. Sed quia prauo usu irretiti [al., allecti] ab hoste tenentur, uolantes in eadem uitia deiiciuntur. Fitque hoc sepius. Nec omnimodis liberantur,  nisi magno conatu per respectum gratie Dei funis [al., filum] praue consuetudinis dirumpatur.«

29. Hinc iterum Anselmus curiam ueniens, iam petitam licentiam Romam eundi a rege petiuit, sed eam non obtinuit. Post que in mense Octobri inuitatus a rege Wintoniam uadit; et quod iam bis rogauerat, attentius per internuntios tertio rogat. Turbatur ille, et nimium se uexari ab eo anxie queritur. Ad quod Anselmus: »Et quidem quod Romam ire dispono causa sancte Christianitatis, quam in hac terra regere suscepi, causaque salutis anime mee, causa etiam sui honoris et utilitatis, sic credere uelit, id ago. Si ergo mihi bono animo licentiam dederit eundi, gratiosus accipiam. Si non  ego utique quod Deus precipit postponere non debeo quia scriptum est: Obedire magis Deo oportet quam hominibus . Quod ille audiens, turbato animo iubet ut aut cepto desistat, et insuper se nunquam beatum Petrum uel sedem eius pro quolibet negotio appellaturum iureiurando promittat, aut sine mora, omni spe remeandi sublata, suo regno decedat. Et subdens ait: »Si uero territus istis cepto desistere et remanere quam ire delegerit, tunc uolo quatenus prout mihi iudicabit curia mea emendet, quoniam illud sibi concedi a me tertio petiit, in quo se perseueraturum certus non fuit.« Respondit: »Dominus est, quod uult dicit. Ego tamen sciens ad quid assumptus sim, et quid in Anglia gerendum susceperim, non mihi esse honestum  pronuntio, cuiusuis transitorii commodi causa illud omittere, quod in ope [al., opere] misericordie Dei spero futuris temporibus Ecclesie eius utile fore.« Acta sunt hinc his multo plura, que quoniam alias scripsimus, hic paucis perstringimus. Rege igitur et curialibus contra uirum in iram permotis, ipse ad eum placido uultu ingreditur, et ad dextram eius ex more assidens ait: »Ego, Domine, ut disposui uado; sed primo meam uobis benedictionem, si eam non abiicitis, dabo.« Quam cum ille se nolle abiicere responderet, conquiescentem regem ad hoc leuata dextera benedixit, sicque relicta curia Cantuariam uenit.

30. Postera die adunatos monachos in ipsa sede Domino Iesu Christo famulantes his uerbis allocutus  est: »Fratres et filii mei dilectissimi, sicut audistis et scitis, ego regno huic proxime sum decessurus [al., discessurus]. Causa quippe que inter dominum nostrum regem et me iamdiu de Christiane religionis correctione uersata est, ad hoc est tandem perducta, ut aut ea que contra Deum et honestatem meam sunt me oporteat agere, aut huic regno sine mora decedere. Et ego quidem libens uado, sperans in respectum misericordis Dei iter meum libertati Ecclesie futuris temporibus nonnichili profuturum. Super uos tamen, quos ad presens relinquo, non modica pietate moueor, utpote quos tribulationes et angustias, oppressiones et contumelias acerbius solito me absente passuros intueor. Licet enim constet illas nec me presente ex toto  fuisse remotas, tamen quando emergebant, contra eas uobis quoddam quasi umbraculum exstiti: et, ne in immensum uos ferirent scuto [al., scutum], me uestre protectionis medium obieci. Et quidem maiori pace ac securitate uos usos existimo postquam inter uos ueni, quam a decessu uenerande memorie Lanfranci Patris nostri usi fueritis usque ad introitum mei. Unde etiam uideor mihi uidere eo magis ipsos qui uos infestare solebant aduersum uos me abeunte seuituros, quo a dominatu quo uos opprimebant uident se in presentia mei deiectos. Sed uos non estis rudes aut hebetes in schola Domini, ut qualiter in huiusmodi, si ingruerint, debeatis uos habere, opus habeatis doceri. Paucis tamen suggero,  ut quia Deo militaturi in conseptum huius monasterii conuenistis, pre oculis semper habeatis quemadmodum militetis. Non enim omnes uno modo militant. Quod etiam in terrenorum curiis principum uidere planum est. Est etenim princeps diuersi ordinis in sua curia milites habens. Habet [al., habent] namque qui pro terris quas de se tenent, seruitio suo inuigilant, habet [al., habent] qui pro stipendiis in militaribus armis sibi desudant, habet [al., habent] etiam qui pro recuperanda herereditate, quam in culpa parentum suorum se perdidisse deplorant, inuicta mentis uirtute uoluntati sue parere laborant. Hi ergo qui pro terris quas possident seruiunt, iam radicati sunt et fundati, nec euelli formidant, dum se in domini sui uoluntate  conseruant. At hi qui pro stipendiis in militiam sese dederunt, nonnunquam fatigati laboribus a militia, quam aggressi sunt, segniter cadunt; dum forte magnitudini exercitii atque laboris magnitudo, sicut ipsi existimant, non equatur impendii ac retributionis. Qui uero recuperande causa hereditatis seruiendi conditionem arripuere, quamuis nunc istis uel [al., nunc] illis laborum generibus opprimantur, nunc his uel [al., nunc] illis contumeliis afficiantur, equanimiter omnia sustinent, si firmum recuperande hereditatis sue amorem certe spei gratia tenent.

31. »Hec fieri inter homines liquet; et hinc quid in curia principis omnium fiat, reipsa monstrante aduertere libet. Deus enim, cuius sunt omnia que  sunt, in his tribus generibus distinctam ad sui obsequium curiam habet. Habet quippe angelos, qui eterna beatitudine stabiliti sibi ministrant. Habet etiam homines sibi pro terrenis commodis, quasi milites stipendiarios, seruientes, habet quoque nonnullos, qui die noctuque sue uoluntati inherentes ad regnum celorum, quod in patris sui Ade culpa perdiderunt, hereditario iure peruenire contendunt. Sed nobis ad beatorum spirituum societatem magis est suspirandum, quam de eorum procinctu, quo Deo perenniter astant, in presenti disputandum. Ad solidarios Dei milites uerba uertamus. uideatis quamplurimos in seculari uita degentes, Deum in his que possident specie tenus diligentes, et eius per quedam bona opera que faciunt, famulatui insistentes.  Superuenit his Dei iudicio tentatio aliqua, perdunt sua. Quid dicam? Mutata protinus mente, uolant ab amore Dei, deserunt bona que faciebant, murmurant, iniustitie Deum accusant, Quid de istis dicendum: Solidarii sunt, et impletur in illis quod dicit Psalmus: Confitebitur tibi, cum benefeceris ei . Hoc de secularibus dictum. Sed nos monachi utinam tales essemus, ut horum similes non essemus! Nam qui in propositi sui norma, quam professi sunt; stare recusant, nisi cuncta que sibi ad uotum sunt copiosius habeant, nec hinc propter Deum cuiuslibet rei penuriam, nec hinc regule disciplinam pati uolunt [al., nolunt], quibus, obsecro, rationibus iuuabuntur, ne horum similes  habeantur? In omni quippe opere suo prius mercedem exigunt, quam cui merces debetur ministerii manus exsoluant. Et hi tales regni celestis heredes erunt? Fidenter dico, nequaquam; si non penituerint se tales fuisse.

32. »Qui uero ad recuperandum [al., recuperande] uite regnum obsequii sui dirigit intentionem, Deo per omnia inherere, et totam fiduciam suam infiexibili mentis statu in eum defigere nititur, nulla hunc aduersitas Dei seruitio detrahit, nulla transeuntis uite uoluptas ab eius amore compescit. Per dura et aspera uiam mandatorum illius incedit, et ex spe retributionis future cor suum indeficienti caritatis ardore succendit, ac sic [al., ac se] in cunctis uera patientia fretus, cum Psalmista letus  canit: Magna est gloria Domini . Quam gloriam sic in hac peregrinatione positus gustat, gustando ruminat, ruminando desiderat, desiderando a longe salutat, ut ad illam spe perueniendi subnixus, ea se inter mundana pericula consoletur et alacriter cantet: Magna est gloria Domini. Et sciatis quod hic ipsa gloria Domini nullo modo defraudabitur, quoniam totum quod in eo uiget uoluntati Domini famulatur, atque ad hanc obtinendam dirigitur. Sed o iam ab istis inter uos mihi cessandum uideo, fratres mei, obsecro uos, si hic dolentes nunc ab inuicem separamur, tendite ut in futuro ante Deum leti ad inuicem coniugamur. Estote illi, qui ueraciter uelitis effici heredes Dei.«

33. His dictis erumpentes ab eius oculis lacryme  eum plura loqui prohihuere. Gemitum fratrum qui subsecutus est quis enarrabit? Ita fletus impleuit omnia, ut uox nulli superesset ad uerba. Tandem Pater medios rumpens singultus ait: »Charissimi mei, scitis quod uos esse, et quo uos tendere cupiam. Sed hora hec plura loqui uetat, Deo omnipotenti et beatissimo apostolorum principi Petro uos commendo, ut et ipse Deus inter suas oues uos agnoscat, et beatus Petrus in sui tuitionem, sicut oues Dei sibi commendatas, uos suscipiat. Ego uestra licentia et benedictione uado, ac ut Deus pacis ac dilectionis uobiscum maneat oro.« Post hec surrexit, et dato pacis osculo cunctis, in oratorium iuit, populo sanctum eius alloquium prestolanti pro instantis qualitate negotii uerbum consolationis et  exhortationis ministraturus. Quod ubi excellenter peregit, astante monachorum, clericorum ac numerosa populorum multitudine peram et baculum peregrinantium more coram altari suscepit, commendatisque omnibus Christo ingenti fletu et eiulatu prosecutus egressus est.



CAPUT Iu.

Discessus in Galliam, inde Romam et in Samnium.

34. Ipso die ad portum Dofras iuimus, ibique clericum quemdam Wilhelmum nomine a rege ad Anselmum directum reperimus. Detenti autem ibi quindecim diebus sumus, uento nobis transitum prohibente. In qua mora idem Wilhelmus cum Patre intrans et exiens, et in mensa illius quotidie  comedens, nulli propter quam rem missus fuerat denudare uolebat. Die uero quintodecimo cum nos naute urgerent naues petere, et nos transire auidi ad hoc fatigaremur, ecce uideres rem miserandam, patrem patrie, primatem totius Britannie Wilhelmus ille quasi fugitiuum et alicuius criminis reum in littore detinet, ac ne mare transeat ex parte domini sui iubet, donec omnia que secum ferebat singulatim sibi reuelet. Allate igitur ante illum bulge et mantice reserate sunt, tota supellex illius spe pecunie reperiende subuersa atque exquisita est, ingenti plebis multitudine circumstante, ac nefarium opus pro sui nouitate admirando spectante, et spectando exsecrante. Rebus ergo euersis, sed nichil horum quorum causa euerse sunt in  eis reperto, delusa sollicitudo perscrutantis est et Anselmus cum suis abire permissus.

35. Itaque nauem ingreditur, uentis uela panduntur: et aliquanto maris spatio promouemur, cum subito naute primo inter se submurmurantes, ac deinde manifesta uoce murmur ipsum depromentes affirmant nullo penitus conatu, nullo numerosorum remorum impulsu, eo quo ferebamur uento, Witsandis pertingendum, imo si marinis fluctibus pariter inuolui nollemus sine mora remeandum. Ingemuit Anselmus ad ista, et ait: »Si omnipotentis Dei iudicio placet me magis redire ad pristinas miserias, quam liberatum ab illis tendere ad id quod ipse nouit me animo proposuisse, ipse uideat, ipse dispenset; ego uoluntati  eius obsequi paratus sum, nec enim meus, sed ipsius sum.« Dixit et suffusis in lacrymas oculis eius, concussisque in gemitum cordibus nostris qui hec audiebamus ac uidebamus, illico uentus ex alio latere surgens in uelum percussit, et nautas iam uelo reflexo terram petentes, ad priorem cursum reuerti cegit. Nos igitur non modicum exhilarati, et in breui prosperrime marinis fluctibus euecti, Witsandis pro uoto apulimus.

36. Egredientibus autem nobis de naui, hi quorum nauis erat, retinentes domnum Balduinum, quem prouisorem et ordinatorem rerum Anselmi supra diximus, ostenderunt ei mirabile quiddam  quod acciderat. In fundo etenim nauis, que uirum per undas transuexerat fractura unius tabule foramen unum, ferme duorum spatio pedum magnitudinis habens, effecerat, quod fluitanti elemento latum [al., lacum] demonstrabat, sed nullum omnino, quandiu Anselmus in ea fuerat, reserabat introitum. Que res si admirationem sese intuentibus intulit, non puto mirandum. Tunc Balduinus summo studio cunctis rem celare precepit, et ea res per id temporis non multis innotuit. Ego tamen [al., autem] cum inde quedam persensissem, ac post longum tempus dum istis, que in manu habemus scribendis, animum applicuissem, nichilque unde mihi uel leuis dubitatio inesse poterat describere uoluissem, interrogaui eumdem uirum de negotio.  et ueritatem magnopere sciscitatus sum. Qui interposita ueritatis assertione, qua seruus Dei ac uerus monachus inniti debet, confessus est rem ex toto sicut eam retuli factam; nec quidquam in ea confictum.

37. Anselmus itaque extra Angliam positus in eo magnifice letatus est et multiplices Deo gratias egit, quod se quasi immanem Babylonis fornacem euasisse et culmen quodammodo placide quietis contigisse uidebat. Willelmus autem rex, audito Anselmum transfretasse, confestim precepit cuncta que illius iuris fuerant in suum transcribi dominium, et irrita fieri omnia que per ipsum statuta fuisse probari poterant, ex quo uenerat in archiepiscopatum. Quas itaque tribulationes Ecclesia  Christi passa sit intus, et extra, cogitatu nedum dictu percipere difficile esse pronuntio.

38. Igitur Anselmus a Witsandis mane discedens, et post dies ad sanctum Bertinum ueniens, magna plebis, clericorum ac monachorum alacritate susceptus est, et per quinque dies ibi detentus. Interea rogatu canonicorum [al., amicorum et canonic.] altare unum apud sanctum Audomarum consecrauit. Quo facto uenerunt ad eum honorati quidam de indigenis uiri, flexis genibus obsecrantes, quatenus filios eorum per impositionem manus sue sacri chrismatis unctione signaret. Ad quod mox ita respondit: »Et hos pro quibus petitis libens in hac causa suscipiam, et alios hoc sacramento egentes si presto fuerint non abiiciam.« Qua illi facilitate  responsi benignitatem uiri admirantes magnifice etati sunt, et gratias egerunt, confirmatisque pueris suis, illico totam urbem his que ab eius ore acceperant impleuerunt. uideres ergo uiros ac mulieres magnos ac paruos e domibus ruere, certatimque currendo ad nostrum hospitium predicti gratia sacramenti properare. Plures siquidem anni iam apud eos transierant, in quibus nullus episcoporum illic fuerat tali officio passus occupari.

39. Sexto demum die cum iam innumeram multitudinem confirmasset, et nos a loco discessuros longum iter ipsius diei quod instabat festinare compelleret, ecce puella quedam domum de qua equos ascensuri egrediebamur introiit, flebili pietatis  affectu se confirmari deposcens. Quod quidam ex sociis nostris audientes nimis moleste tulerunt, et uerba illius, utpote qui iam talium erant tedio affecti, contradicendo depresserunt. Quid plura? uirum precibus puelle assensum prebere uolentem ipsi, obiecta longitudine diurne uie, obiectis periculis que nocturnos uiatores in peregrina quammaxime patria comprehendere solent, obiecto  quoque quamplures ob id ipsum pro foribus attentos stare, paratosque irrumpere, si ei soli acquiesceret, detinuerunt, et ne uoci ipsius auditum preberet obtinuerunt. Sed ubi aliquantum processimus, uenit Patri in mentem quibus acquieuerit, quid egerit. Illico nimie impietatis seipsum arguens, tantum exinde concepit in corde dolorem, ut quandiu uite presenti superfuit, penitudo ipsius facti, ut sepe fatebatur, ab animo eius non recesserit.

40. Nobis dehinc ceptum iter de die in diem accelerantibus, fama uiri multo celerius precurrebat, et multiplici populos uoce replebat. Unde turbarum concursus, clericorum cetus, monachorum exercitus ei, quocunque ueniebat, occurrunt: isti gaudio  et exsultatione concrepantes, illi uexillis et sonoris concentibus Deo pro illius aduentu coniubilantes. Cum autem Lugdunum uenisset, et ab archiepiscopo ciuitatis ipsius gloriose susceptus fuisset, post dies paucos missis litteris consilium a Domino papa de negotio suo quesiuit, et quia partim imbecillitate sui corporis, partim aliis pluribus causis prepeditus ultra Lugdunum progredi nequaquam posset, ei suggessit. Ita ergo Lugduni resedit, reditum nuntiorum suorum ibi exspectans. Post tempus Roma nuntii redeunt, et quoniam omni sublata excusatione eum ad se papa properare preceperit, referunt. Ille nescius more pontificalibus iussis obaudit, uie se periculis mortem pro Deo non ueritus tradit.


41. Hinc Secusiam  uenimus, et nos abbati loci illius presentauimus. Eramus quippe monachi tres, dominus uidelicet et Pater Anselmus, domnus Balduinus, et ego qui hec scribo frater Eadmerus. Qui ita ibamus quasi pares essemus, nullo indicio quis cui prestaret coram aliis ostendentes. Ab abbate igitur qui uel unde essemus, interrogati, paucis respondimus. Et audito quosdam ex nobis Beccensis cenobii monachos esse, sciscitatus est. »Fratres, obsecro uos, uiuit ille adhuc, ille Dei et omnium bonorum amicus Anselmus, scilicet cenobii ipsius abbas, uir in omni religione probatus et acceptus?« Balduinus ad hec: »Ille ait, ad archiepiscopatum in aliud regnum raptus est.« At ille: »Audiui. Sed nunc, queso, qualiter est? ualet?---Equidem  ex eo tempore, ait, quo functus est pontificatu, non uidi eum Becci; dicitur tamen bene ualere ubi est.« Tunc abbas: »Et ut ualeat oro.« Hec de se Anselmus dici audiens, confestim tecto cuculle sue capitio capite, demisso uultu sedebat. Nolebamus enim agnosci, ne forte precurrente fama de aduentu tanti uiri cuiuis periculo nostra incuria fieremus obnoxii. Celebratis dehinc in cenobio  sancti  Michelis archangeli, quod in monte situm Clusa uocatur, passionis ac resurrectionis Dominice solemniis, in iter reuersi Romam festinauimus. Mirum dictu: pauci atque ignoti per loca peregrina ibamus, neminem agnoscentes, nemini qui uel unde essemus innotescentes, et ecce solus Anselmi aspectus in admirationem sui populos excitabat, eumque esse uirum uite designabat. Unde cum iam hospitati etiam inter eos, quorum insidias metuebamus, fuissemus, nonnunquam uiri cum mulieribus hospitium intrare [al., intrauere], et ut hominem uidere eiusque mererentur benedictione potiri obnixe precabantur [al., precari].

42. Tali ergo uulgi fauore Romam usque prosecutus, Lateranis, ubi tunc temporis summus pontifex  morabatur, aduenit. Nuntiatur pontifici Patris aduentus, et ouans iubet illum in parte ipsius sui palatii hospitari, et die illo indulgere quieti. Mane confluit ad papam Romana nobilitas, et de noui hospitis aduentu sermo conseritur. Adducitur cum reuerentia uir in medium, et in qua coram papa decenter sedeat, sella profertur. Ingressus humiliat se pro more ad pedes summi pontificis, sed statim ab ipso erigitur ad osculum eius. Sedet, ac pro aduentu illius letari se apostolicus cum Romana curia dicit, acclamat curia dicto. Postea silentio facto, multa in laudem hominis papa locutus est, uirum illum uirtutis ac totius religionis esse contestans. Et quidem, inquit, ita est. Cumque illum, utpote hominem cunctis liberalium artium  disciplinis innutritum pro magistro teneamus, et quasi comparem uel ut alterius orbis apostolicum, et patriarcham iure uenerandum censeamus; ita tamen excellens menti eius humilitatis constantia presidet, ut nec marinis periculis, nec longissimis peregrine terre spatiis terreri potuerit, quin uestigiis beati Petri pro nostre paruitatis ministerio se presentare, nosque magis illius quam illum nostro egentem consilio, super causis suis consulendos adire studuerit. Quapropter considerate quo amore, quo honore suscipiendus sit et amplectendus. Hec cum Anselmus de se, et multo his plura pro sui laude dici audiret, sicut ipsemet sepe fateri solebat, non parum erubuit, quoniam se talem apud se, qualis a tanto uiro predicabatur,  minime cognouit. uerumtamen erat inter uerba tacens, decentius fore perpendens ad eius modi silere quam loqui. Post hec de sui aduentus causa percunctatus a papa, eo sibi modo narrauit eam, quo ueritatis ac discretionis ratio poposcit. Ille ad audita miratur, et subuentionem plenam pollicetur. Precepit itaque ut subuentionis ipsius effectum circa se Anselmus prestolaretur.

43. uerum quia calor estatis in partibus illis cuncta urebat, et habitatio urbis nimium insalubris, sed precipue peregrinis hominibus erat, Ioannes quidam nomine, olim monachus Becci, tunc autem abbas cenobii Sancti Saluatoris Telesim, annuente papa suscepit eum ut proprium patrem in sua, et  eduxit in suam uillam Schlauiam nomine, que in montis uertice sita sano iugiter ere atque tepenti, conuersantibus illic habilis exstat. Igitur habitatio nostra in montis erat summitate locata, a turbarum tumultu instar solitudinis uacua. Quod Anselmus aduertens, ex spe future quietis exhilaratus ait: Hec requies mea, hic habitabo . Ad primum igitur conuersationis ordinem  uitam instituit, sanctis operibus, diuine contemplationi, mysticarum rerum enodationi die noctuque mentem intendens. Unde Christiane fidei amore permotus, insigne uolumen edidit, quod Cur Deus homo titulauit. Quod opus sicut in prologo eius  ipse testatur in Anglia cepit, sed hic in Capuana uidelicet prouincia constitutus absoluit. Inter hec omnia sese omnibus fecit, cuncta pro posse subueniens; cunctos qui se audire uolebant, non considerata alicuius persona, ad suum colloquium admittens, et singulis pro qualitate mote questionis benigna affabilitate atque affabili benignitate satisfaciens. Quapropter fama illius in breui circumcirca percrebuit, et in dilectionem atque uenerationem eius cunctorum corda conuertit. Quicunque igitur eum uidere, eiusque potuit benedictionem habere, beatum se proprii censura iudicii estimauit.

44. Monachus etiam qui uille ipsius pro abbatis imperio custos erat, quique nobis more boni hospitis  in nonnullis ministrabat, considerans uitam et actus Patris, concepit apud se spem boni magni et gratiam Dei in eo uigere, crediditque quod Deus multa libens faceret ob merita eius. Homines autem uille multas incommoditates quotidie patiebantur pro penuria aque; in deuexo tamen latere montis puteus unus nimie profunditatis habebatur, sed ita singulis diebus exhauriebatur, ut ab hora diei nona nulla que extrahi posset in illo aqua usque mane reperiretur. Quo incommodo frater ille subuentum iri desiderans, rem Anselmo conquerentis more innotuit, et sue uoluntati inesse subiunxit puteum in ipso quo habitabamus loco facere, si forte Deus sua pietate dignaretur hoc incommodum propulsare. Laudat Anselmus piam fratris uoluntatem,  et rem tentare suadet. Letatur ille ad hec, et rogat quatenus ipse locum inspiciat, ac premissa prece cum benedictione sua primus terram aperiat. Acquiescit ille precanti, et nolens offendere uoluntatem hospitis sui. Quid dicam? Cernebatur mire celsitudinis rupes, et quasi dementia uidebatur in tali loco uelle fontem aque inuestigare. uadit tamen Anselmus nobis comitatus ad locum, et supplici prece premissa, hoc est, ut abundantiam iugis atque salubris aque Deus inibi largiretur, tertio feriens terram aperuit, et reliquo operi dari operam iussit. Perpauci dies cepti operis transierant, et ecce fons uiuus e duritia rupis erumpens, ingenti cunctos stupore percussit. Nec  mirum: aqua enim, quam se magister operis nec in plurimis diebus reperturum putabat, non mirum si stuporem incusserit breui reperta. Perfectus itaque puteus est, modice quidem profunditatis exstans, sed limpidissime atque salubris aque iugi fonte redundans. Que res illico diuulgata non parue admirationi fuit, et eam uiri meritis omnis qui audiuit ascripsit. Itaque puteus ille, puteus Cantuariensis archiepiscopi usque hodie ab incolis ipsius terre uocatur. Ferunt autem hi, qui ad nos inde sepe uenerunt, quia multi diuersis languoribus ac febribus tenti, sumpta in potum eadem aqua, pristine sanitati mox restituuntur  .



CAPUT u.

Excursio in Campaniam. Reditus in Galliam. uaria  miracula.

45. His diebus Rogerius dux Apulie ciuitatem Capuam obsederat. Qui fama uiri permotus mittens rogauit eum uenire ad se: ascendimus, iuimus, et plures in obsidione dies exegimus, remoti in tentoriis a frequentia et tumultu perstrepentis exercitus. Erat autem ubi eramus quedam ecclesiola penitus deserta, et iuxta ostium cisterna desuper diruta magne profunditatis hiatum sua diruptione pretendens. In qua ecclesia uelut in camera pro uelle conuersabamur, tam quieti quam operi in ea indulgentes, et ducem ipsum cum suis nobiscum singulis diebus ad que uolebamus in promptu habentes. Quadam uero nocte cum in ea dormiremus, contigit Anselmum sui corporis necessitate silentio  surgere, et ne inquietaremur suo more lento pede ad ostium tendere. Quod cum exisset, et immemor fouee per tenebras in partem diuertisset, in profundum cecidit, clamosa uoce cadendo dicens: Sancta Maria! Ad quem sonitum nos ac socii nostri qui in tentoriis quiescebant expergefacti, lectis prosiliuimus, accurrentes hominem in profundo uidimus, et pre timore simul et angustia cordis exanimati fere sumus. Quod ipse percipiens, mox leuato capite comi uultu, iucundo intuitu nobis innuit nichil lesionis sese perpessum. Descendentes igitur quidam ex nostris ex altera parte ipsius precipitii, qua uia erat descendendi, eduxerunt eum a loco sanum omnino atque incolumem.


46. Cum post hec sedis apostolice pontifex Urbanus illo aduentaret, et ei ab Anselmo et principibus totius exercitus obuiam itum esset, ingenti mundialis glorie pompa prosecutus, ductus est in tentorium quod iuxta mos sibi erat ceteris excellentius constitutum. Sicque donec ciuitas in deditionem  transiit, obsidio illius dominum papam et Anselmum uicinos habuit, ita ut familia utrorumque magis uideretur una quam due, nec facile quiuis declinaret ad papam, qui non diuerteret ad Anselmum. Papa namque colebatur a cunctis, quemadmodum pater et pastor communis; Anselmus uero diligebatur ab omnibus, sicut homo mansuetus et mitis, et cui suo iudicio nichil debebatur a quouis. In papa denique supereminens uigebat cum dignitatis auctoritate potestas; in Anselmo mira et que cunctos demulcebat pura cum simplicitate humilitas. Multi ergo, quos timor prohibebat ad papam accedere, festinabant ad Anselmum uenire, amore ducti qui nescit timere. Maiestas etenim pape solos admittebat diuites, humanitas Anselmi  sine personarum acceptione suscipiebat omnes. Et quos omnes? Paganos etiam, ut de Christianis taceam. Siquidem nonnulli talium, nam eorum multa millia in ipsam exepeditionem secum adduxerat [al. omit. s. a.] homo ducis Rogerus; comes de Sicilia, nonnulli, inquam, talium fama bonitatis eius inter suos exciti mansionem nostram frequentabant, et sumptis ab Anselmo corporalibus cibis gratiosi reuertebantur, admirandam uiri benignitatem suis predicantes quam experiebantur. Unde in tanta deinceps ueneratione etiam apud eos habitus est, ut cum per castra [al., claustra] illorum, que in unum locata erant, transiremus, ingens multitudo eorum eleuatis ad celum manibus ei prospera imprecarentur, et osculatis pro ritu suo manibus propriis nec  ne coram eo genibus flexis, pro sua eum benigna largitate grates agendo uenerarentur. Quorum etiam plurimi, uelut comperimus, se libenter eius doctrine instruendos submisissent, ac Christiane fidei iugo sua per eum colla iniecissent, si credulitatem comitis sui per hoc in se seuituram non formidassent. Nam reuera nullum eorum pati uolebat Christianum impune fieri. Quod qua industria, ut ita dicam, faciebat, nichil mea interest; uiderit Deus et ipse.

47. Dehinc soluta obsidione, Anselmus multa prece papam ad hoc flectere conatus est, quatenus ab onere pontificali eum absolueret, et quieti liberum uacare concederet. uerum cum, in quantum quidem ad effectum spectabat, in nichilum laborasset;  fretus benedictione eius, Schlauiam reuersus est, operiens ibi tempus concilii, quod idem papa apud Barum Kalend. Octob. erat celebraturus. Cui concilio dum Anselmus se presentasset, et persuasus a papa Grecos in processione Spiritus sancti, utpote quem a Patre non a Filio procedere astruebant,  errantes, rationabili atque catholica disputatione confutasset; magni apud omnes habitus est, et ueneratione dignissimus comprobatus.

48. Finito concilio, Romam cum apostolico profecti sumus. Transactis autem aliquantis diebus, uenit Romam Willelmus ille, cuius in exitu Anglie mentionem fecimus. Is inter alia hoc effecit apud apostolicum, ut inducias regi Anglie daret de causa Anselmi usque ad festum sancti Michelis archangeli. Quod Anselmus agnoscens, illico Lugdunum redire uolebat; sed prohibitus a papa est propter concilium, quod se tertia hebdomoda Pasche Rome habiturum statuerat. Morati itaque sumus Rome ferme per dimidium annum, continue circa papam degentes, et quasi in commune uiuentes. Unde et  ipse papa nonnunquam ad Anselmum ueniebat, lete cum eo sese agendo, et curiam ei faciendo. Dedit ei quoque hospitium in quo conuersabamur eo iure, ut si aliquando Romam rediret, contra omnes homines illud sibi uindicaret. Ipse in conuentu nobilium, in processionibus, in stationibus, semper et ubique a papa secundus erat, pre cunctis honoratus, cunctis acceptus, et ipse omnibus simplici humilitate submissus. Preterea Angli illis temporibus Romam uenientes, pedes eius ad instar pedum Romani pontificis sua oblatione honorare desiderabant. Quibus ille nequaquam acquiescens, in secretiorem domus partem fugiebat, et eos pro tali re nullo patiebatur ad se pacto accedere. Quod ubi pape relatum est, admiratus in homine humilitatem mundique  contemptum, iussit sese in se [al., in eo] tenere, et nullum benefacere ultra uolentem prohibere, sed omnes pro tali causa aduentantes patienter admittere. At ille modesta quadam uerecundia actus [al., ictus], iussa profecto postponeret, si non inobedientie neuo corrumpi timeret.

49. Quid referam nonnullos ciues Urbis, quorum ingens multitudo propter fidelitatem imperatoris ipsi pape erat infesta, nonnunquam in unum conglobatos, Anselmum a Lateranis ad Sanctum Petrum euntem cum suis propter odium pape capere uolentes, sed mox uiso uultu eius territos proiectis armis terre procumbere, et se illius benedictione deposcere insigniri? Hi honores, et horum similes  uulgi fauores illum ubique comitabantur, quia mores sui in cunctis Deo famulabantur. Hinc etiam erat, quod non facile a quoquam Rome simpliciter homo uel archiepiscopus, sed quasi proprio nomine sanctus homo uocabatur. Quicunque igitur ei seruiebamus, amori et honori cunctis eramus. Cum uero [al., ergo] ad prefatum concilium uentum esset, et iam que recidenda recisa, et que statuenda uidebantur statuta fuissent, excommunicationis sententiam  tam in laicos qui inuestituras ecclesiarum dant, quam in eos qui de manibus eorum illas suscipiunt, cum toto concilio papa intorsit. Eadem sententia quoque damnauit et eos qui in officium sic adepti honoris aliquem sacrant.

50. Soluto conuentu, accepta licentia, Roma digredimur. uia uero redeundi multis erat periculis obnoxia, sed protegente nos Domino pericula cuncta euasimus, ac Lugdunum illesi peruenimus. Ubi summo cum honore gaudioque suscepti, et a pontifice ciuitatis uenerabili scilicet Hugone [al. omit. u. s. H.] detenti, mansionem nostram illic firmauimus amissa omni fiducia, uiuente rege Willelmo, Angliam remeandi. Habitatus est ergo ibi Anselmus non sicut hospes aut peregrimus, sed uere sicut indigena  et loci dominus. Unde nusquam ipse ipsius urbis antistes eo presente suo uolebat loco presidere, sed presidente ubique Anselmo, ille mira humilitate et honestate preditus, inferioris, et quasi suffraganei loco simul et officio fungebatur. Super hec ut episcopale officium per totam parochiam suam pro uelle exerceret, in uoluntate eius ac deliberatione constituit. Quod ubi per loca uicina innotuit, illico frequens populorum concursus factus est, unctionem sacri chrismatis per impositionem manus illius poscentium sibi conferri. At ille omnes ad gratiam ipsius sacramenti admittebat, ita ut sepissime in hoc totus dies expenderetur, et nos qui ei ministrabamus graui tedio afficeremur, ipso semper iucundo et hilari uultu existente. Creuit  autem ex hoc in eum mira quedam et incredibilis dilectio omnium, et bonitas eius diuulgabatur per circuitum.

51. Igitur qui illis diebus saltem reliquias de mensa illius poterat habere, contra omnia pericula et infirmitates se salutifera credebat medecina ditatum. Nec ista fides fallebat eos. Nam reuera nonnullos febribus tentos, et quibusdam aliis infirmitatibus pressos, mox sumptis ciborum eius reliquiis, nouimus integre sanitati restitutos. Exempli gratia, festiuitas beati Mauritii  celebris habetur uienne. Rogatus itaque Anselmus a Guidone  ipsius urbis archiepiscopo, in ipsa festiuitate uenit eo. Et celebrato solemni misse ac predicationis officio, cum ad refectionem corporis sedisset, uenerunt  ante illum milites duo, uoce et uultu egrotationis molestiam qua premebantur preferentes, rogantes quatenus de micis sui panis eis dare dignaretur. At ille: »Nequaquam, inquit; nec enim pane integro nedum micis uos indigere conspicio. Sed si comedere uobis placet, amplus locus est, sedete, et cum benedictione Dei que uobis apponentur comedite.« Responderunt se pro hoc non uenisse. »Nec ego, ait, uobis aliud faciam.« Intellexerat  enim quo intenderent. Unus ergo ex his qui in eius dextra sedebant intelligens illos salutis proprie curam habere, et uirum in hoc nichil quod miraculo posset ascribi uelle facere, quasi eorum importunitate pertesus, arrepta desuper mensa fragmenta prebuit eis, et ne hominem fatigarent secedere monuit. Qui statim ut exinde modicum gustauerunt cum benedictione uiri egressi sunt. Post mensam in secretiorem locum me tulerunt, magnopere postulantes quatenus adiuti mea ope ad missam Patris mererentur de manu eius Dominicum corpus et sanguinem sumere. Quos cum libenter audissem, et quando, quoue in loco id fieret edocuissem, gratiosa uoce responderunt: Et nos quidem omni excusatione semota, sicut dicis, ueniemus,  si hac medecina, quam nunc de mensa ipsius suscepimus a quartanis, et mortiferis febribus, ac intestinorum tortionibus, quibus intolerabili cruciatu concutimur, liberati non fuerimus. Et hoc erit signum [al., signi] inter nos et te, quoniam si conualuerimus, non ueniemus: ueniemus si non conualuimus. Adquieui dicto [al., quibus dictis] et ad inuicem diuisi sumus. Non uenerunt, quia sicut accepi ab eis qui utrumque nouerunt eo quod de mensa acceperant ad plenum Dei gratia conualuerunt. Quod quidem si ita non fuisset, quemadmodum illos infirmitate grauatos sanitati uoluisse restitui credibile est; ita eos ab requisitione istius posterioris medicine supersedere noluisse dubium non est.


52. Certo nempe tenebant ista se, quin conualescerent falli non posse, scientes quemdam non ignoti nominis uirum eo solo quod spe recuperande sanitatis misse illius interfuit, a pari tunc nouiter inualetudine conualuisse. Siquidem unus e principibus terre illius diu eadem qua ipsi languoris molestia uexatus fuerat. Hic agnito Anselmum in ecclesia Beati Stephani  missam ex more celebraturum, festinauit illo arbitrans sibi ad recuperandam sanitatem utile fore, si missa tanti uiri ac benedictione meruisset potiri. Fateor, uidimus hominem suorum manibus innixum ecclesiam intreuntem, mortuo quam uiuenti similiorem. Sedit, et finita missa egressus est. Nobis uero, nec quis, uel unde aut cur aduenerit scientibus aut curantibus,  idem uir, euolutis paucis diebus, ad Patrem uenit, flexis genibus ei pro adepta sanitate gratias agens. Ad quod cum ille obstupesceret, indicauit ei ordinem geste rei, confirmans quod ab ea hora, qua se misse illius presentauit, omni doloris uexatione depulsa, sanitati restitutus sit. At ille nichil ad se hoc pertinere, sed ipsius fidei ac meritis beati martyris, ad quem diuertit, ascribendum asserens, his que saluti anime illius competerent, eum instruxit,  et familiarem sibi effectum correctiori uite ut post multorum testimonio comperimus, reddidit.

53. His fere temporibus, Cluniacum euntibus nobis occurrit quidam sacri ordinis homo, lacrymosis precibus uirum deprecans quatenus et se oculo misericordie et sororem suam nuper amentem effectam dextera sue benedictionis dignaretur respicere. Et subdens: Ecce, ait, in uia qua transituri estis inter multos tenetur, sperantes quia si tu, domine, ei manum imposueris, continuo fauente gratia Dei, sue menti restitueretur. Ad hec ille muta uoce et quasi surda pertransiit aure. Presbyterum autem eo magis instantem ac preces multiplicantem repulit a se, omnibus modis asserens  tam extraneum factum nulla sibi ratione tentandum. Inter hec procedimus et illam in medio adunate multitudinis cominus teneri conspicimus, furibundos motus, et inhumanos nutus, uultu, ore, oculis, et totius corporis gestu edentem. Populus itaque uirum aduenientem circumdat, retentis habenis preces ingeminat, ut misere mulieri manum imponat, orat, obsecrat. Obsistit ille dicens quod postulant nequaquam esse sapientie. Obiiciunt illi uulgi more que occurrebant, saltem improbitate uincere gestientes. Tunc uir aliter se non posse euadere sentiens, hoc solo eis morem gessit, uidelicet quod nulli negare solebat, signo eam sancte crucis leuata dextra signauit. Quo facto, laxatis habenis ocior abit, impositoque cuculle sue capitio  capiti, remotis sociis, singularis uadit, infelicis femine erumnas pietatis affectu perfususlacrymis [al. omit. p. l.] tenerrime deflens. Hac nos contritione afflicti Cluniacum, illa uulgi manibus acta domum tetendit. Necdum pes eius limen sue domus attriuit, et integerrime sanitati donata in laudem uiri linguas omnium soluit. Quam rem sic factam dum certa relatione Cluniaci accepissemus, gauisi sumus, ac pro sua misericordia Deo gratiam et gloriam dedimus.

54. Actis deinde propter que Cluniacum aduenimus, reuersuri Lugdunum iter per ciuitatem Matisconensem arripuimus. Ubi Anselmus rogatu episcopi  et canonicorum missam publice apud Sanctum uincentium celebrauit; et inter sermonem,  quem ad populum habuit, ut omnes Dominum pro siccitate qua in immensum terra aruerat, communiter precarentur, admonuit. Dicunt se iam id sepius fecisse, sed nichil effecisse; et ea re, ut preces eorum ipse sua prece coram Deo efficaces efficiat, magnopere orant et obsecrant. Quid dicam? Necdum pransi eramus, et ecce subito stupentibus cunctis serenitas celi in nubilum uertitur, ipsaque die priusquam ciuitate egrederemur, pluuia dulcis  et copiosa terris illabitur. Plebs igitur uiso hoc facto benedixit Dominum, et eius post Deum auctorem magnis laudibus predicant Anselmum. Itaque, in habitaculum nostrum Lugdunum reuersi, quietam uitam ab omni tumultu negotii secularis agebamus. Anselmus uero uitam ueri serui Dei in sanctis meditationibus, in omnis sexus, etatis et ordinis hominum ad se uenientium edificationibus, ac in ceterarum uirtutum exhibitionibus exercebat. Per id etiam temporis scripsit librum unum De conceptu uirginali et De peccato originali, et aliud quoddam opusculum multis gratum et delectabile, cui titulum indidit: Meditatio redemptionis humane.



CAPUT uI.

 Mors Willielmi regis, et noua cum successore Henrico difficultas ob inuestituras. Romana legatio. Reditus interdictus.

55. Inter hec Urbanus sedis apostolice pontifex huic uite decedit; et ad inducias quas de causa Anselmi regi dederat, non peruenit. Quo tempore multa etiam de regis interitu a multis predicebantur, et tam ex signis que noua et inusitata per Angliam monstrabantur, quam ex uisionibus que pluribus religiosis personis reuelabantur, quia ultio diuina in proximo eum pro persecutione Anselmi oppressura esset ferebatur. Sed Anselmus in nichil horum animum ponens, quotidie pro conuersione et salute eius Deum precabatur. Hinc exsilii nostri anno tertio, qui ex quo Roma Lugdunum uenimus  erat secundus, iuit Anselmus Marciniacum  loqui domino abbati Cluniacensi Hugoni et sanctimonialibus. Ubi cum ante ipsum abbatem consedissemus, et de his que inter Anselmum et regem eo usque uersabantur, uerba ut fit nonnulla hinc inde proferrentur, intulit idem uenerabilis abbas sub testimonio ueritatis proxime preterita nocte eumdem regem ante thronum Dei accusatum, iudicatum, sententiamque damnationis in eum promulgatam. Ex quibus uerbis admirati non modice sumus, sed perpendentes eminentiam sanctitatis ac reuerentie eius, fidem his que dicebat, nullatenus non habere nequiuimus.

56. Postera die cum inde digressi Lugdunum uenissemus, et instanti festo beati Petri  , quod colitur  Kalendis Augusti, dictis matutinis, nos qui circa Anselmum assidue eramus, quieti indulgere cuperemus, ecce quidam iuuenis ornatu ac uultu non uilis clerico nostro qui prope ostium camere iacebat, et necdum dormiens, oculos tamen ad somnum clausos tenebat, astitit uocans eum nomine suo: Adam, inquit, dormis? Cui dum ille responderet: Non. Dixit ei: uis audire noua? Et libens, inquit. At ille: Pro certo, ait, noueris quia totum dissidium quod est inter archiepiscopum Anselmum,  et Willelmum regem, determinatum est atque sedatum. Ad quod ille alacrior factus illico caput leuauit, et apertis oculis circumspectans neminem uidit. Sequenti autem nocte inter matutinas unus nostrum clausis oculis stabat et psallebat. Et ecce illi quidam chartulam admodum paruam legendam exhibuit. Aspexit, et in ea, Obiit rex Willelmus, scriptum inuenit. Confestim aperuit oculos, et nullum uidit preter socios.

57. Post triduum abhinc ad abbatiam que uocatur Casa Dei, multis precibus inuitatus Anselmus perrexit. Ubi cum honorifice susceptus et hospitatus fuisset, una dierum fratribus loci illius post mensam in lectis suis pausantibus, subito fragore celum intonuit, et uibrantibus coruscis crebra per montem  fulgura uolitant. Crescit tempestas illa, et multiplicata non modicum fulminis super domum, qua fenum monasterii seruabatur, precipitat. Unde protinus horridus ignis accensus teterrimum atque fetentem ex se fumum per era spargit. Quicunque igitur cum Anselmo in hospitio erant, timore concussi dissiliunt. Remansi itaque solus cum solo. At ille lecto uolens decumbere, interrogauit me utrumnam ignis, qui eruperat, sopitus esset. Cui cum responderem auctum potius quam sopitum esse, erexit se, ac uultu placido atque modesto dixit: Melius est ut nobis prouideamus, quia tua tunc res agitur, paries cum proximus ardet. Quo dicto ad ignem concitus uenit; eoque uiso, mox illi sancte crucis signum leuata dextera obiecit. uideres euestigio flammam se  ita demittentem, ac pro suscipienda benedictione illius conquiesceret. Ignis ergo statim in semet rediens totus elanguit, nec aliquid absumpturus usquam processit. Quodque fortassis non minus stupeas, uoratis quibusdam edibus, que circa erant, nichil lesionis intulit feno monachorum qui Anselmum hospitem habebant, quo scilicet feno domus ferme plena erat, super quam fulgur ipsum primo corruerat.

58. Exinde duo sui monachi ad Anselmum uenerunt, nuntiantes ei decessum [al., discessum] prefati regis. Siquidem secunda die mensis Augusti, qui post primam uisionem, quam Lugduni factam nouiter retuli secundus, et post secundam primus illuxit, idem rex mane in siluam uenatum iuit, ibique  illum sagitta in corde percussit, et nulla interueniente mora exstinxit. Quo Anselmus uehementi stupore percussus, mox est in acerbissimum fletum concussus. Quod uidentes, admirati admodum sumus. At ille singultu uerba eius interrumpente, asseruit quod si hoc efficere posset, multo magis eligeret se ipsum corpore, quam illum sicut erat mortuum esse. Nobis post hec Lugdunum reuersis, ecce nuntii unus post unum Anselmo occurrunt, litteras ei cum precibus ex parte matris Ecclesie Anglorum, ex  parte noui regis Henrici, qui fratri successerat, nec non ex parte principum regni, deferunt summopere postulantes eum festinato gressu redire, et asserentes totam terram in aduentum illius attonitam, omniaque negotia regni ad nutum eius pendere dilata. His acceptis Anselmus uelox Angliam petit [al., omit. H. a. A. u. A. p.].

59. uerum ubi Serberiam ad regem uenit, et ei quid de Ecclesiarum inuestituris in Romano concilio acceperit, plano sermone innotuit; turbatus est rex, ac uehementer indoluit, nec nutum eius in aliquo, sicut nuntii dixerant, exspectare uoluit. Que igitur inter eos per duos semis [al., omit. s.] annos pro isto negotio acta sint, et quot quantasue minas ac tribulationes Anselmus passus sit, uel quomodo nuntii  semel ac iterum Romam pro mutatione ipsorum decretorum missi sint, quidque effecerint, qui nosse uoluerit, opus illud, cuius in prologo huius opusculi mentionem fecimus, legat, et ibi singula plene [al., plane], ut puto, digesta reperiet. Post que omnia rogauit Anselmum rex, quatenus ipsemet Romam iret, et cum nuntio quem eo directurus erat, cause que emerserat, pro suo honore opem ferret. In quo cum omnes totius Anglie episcopi [al., ipsi] abbates et principes acquiescerent, et eum pro tanta re, quin iret nullatenus supersedere debere conclamarent; se quidem iturum respondit, sed nichil quod uel Ecclesiarum libertati, uel sue posset obuiare honestati, suo uel rogatu uel consilio unquam papam acturum uiua uoce spopondit [al., respondit]. Itaque  cum Romam uenisset, a domino papa Paschali qui Urbano successerat, totaque urbis nobilitate honorifice susceptus est. Die dehinc constituto, Willelmus ille, cuius supra meminimus, a rege directus, causam regis in medium tulit, ac inter alia, quod rex ipse nec pro regni amissione inuestituras Ecclesiarum pateretur amittere, minacibus uerbis asseruit. Ad que papa: Si, quemadmodum dicis, rex tuus nec pro regni amissione patietur Ecclesiarum donationes amittere; scias, ecce coram Deo dico, quia nec pro sui capitis redemptione eas illi aliquando Paschalis papa impune permittet habere.

60. In his negotium regis ita finem tunc temporis sumpsit, et Anselmus aliis atque aliis cum papa de  ecclesiasticarum rerum institutionibus actis, in iter reuersus ciuitatem Florentiam usque peruenit, et nocte una in ea quieuit. Lecto igitur in quo sopori antistes indulserat, dominus domus eo discedente pro more decubuit. Cui obdormienti astitit quidam ignoti uultus homo, monens ut lecto ocior decederet. Nec enim decet, inquit, te tua presentia loco preripere, quod ex presentia tanti uiri meruit obtinere. Qui mane consurgens, et uisum mente reuoluens phantasmati deputat, ac nocte sequenti in eodem se lecto nichil hesitans collocat. Dormit, et  ecce qui uenerat, secundo iam uultu paululum minaci assistit, repetens dicta que primo protulerat. At ille expergefactus, ac uisione ut primo posthabita, nocte tertia in solito loco somno se tradit. Cui obdormienti, idem qui secundo apparuerat, tertio apparuit irati mentem uultu ac uoce pretendens. Quare, ait, facis quod iam semel tibi et iterum ne faceres dixi? Nunc igitur uel tertio admonitus surge, et te a lecto pontificis amodo cohibe. Nam dico tibi quia si ultra in eo repertus fueris, experieris nichil phantasmatis esse in istis que audis. Tunc ille uehementer exterritus lecto desilit, episcopumg  ciuitatis super negotio consulturus celerius adit, eique ordinem rei in presentia multorum exponit. Episcopus autem iamdudum uiri sanctitatem fama discurrente  edoctus, ac nuperrime ex collocutione illius eam nonnichil expertus, hominis audaciam durius increpauit, et quia stulte et insipientium more egerit, quod lecto ubi uir tantus quieuerat, cubare presumpsisset, asseuerauit. Eumdem itaque lectum reuerenter deinceps seruatum iri precepit, et ne aliquis in eo ulterius iacere presumeret, iussit. Quod usque hodie, uti accepimus, seruatum est.

61. Anselmus autem, cum emenso itinere Lugduno appropinquasset, Willelmus prefatus comitatum illius deserere uolens, interdixit ei ex parte domini sui regis redire in Angliam, nisi ipse omnes patris et fratris illius consuetudines postposita sedis apostolice subiectione et obedientia, se ei seruaturum  certo promitteret. Quod ille audiens admiratus est, sciens se alia [al., non alia] conditione Angliam exstitisse. Perueniens uero Lugdunum resedit ibi ex more antiquo in pace et quiete propriam prefati reuerendi Hugonis eiusdem urbis archiepiscopi domum inhabitans, et ne ad horam quidem ab his que Dei sunt, uerbo se uel actu elongans.

62. Accidit autem una dierum dum ipse Pater celebrato solemni misse officio, solus, prout ei consuetudinis erat, in oratorio per fletum Deo sese mactaret, ut quidam homo pedes suos baculo regente adueniret oratorium ipsum rumpere gestiens. Quem frater et socius noster Alexander monachus Ecclesie scilicet Cantuariensis, qui pro foribus egressum Patris forte prestolabatur, intuens Ecclesiam subire  uolentem detinuit, suscitans quidnam uellet. At ille clamosa uoce se oculorum lumen amisisse respondit, ac uelle ut seruus Dei sibi manum imponeret, sciens quod sancta merita eius sibi subuenirent. Pater igitur clamorem audiens, sed uerba minime discernens, innuit prefato fratri uenire ad se, et causam clamoris ipsius intimare. Tunc ille: Domine Pater, ait, pauper quidam uenit conquerens se in oculis affligi, precaturque per uos ei signum sancte crucis imponi. At ille ipse pio uultu, ueniat dixit: Itaque tertio super oculos eius quod petebat signum crucis  cum pollice pingens, orauit sic: uirtus crucis Christi illuminet oculos istos, et ab eis omnem infirmitatem depellat, integreque sanitati restituat. Et aspergens eos aqua sanctificata, hominem precepit abire. Alexander uero mox illum reducens, monuit ut si factum uiri Dei non usquequaque illi hac uice primo profuit, mane rediret, pollicens quod hoc ipsum illi repetita uice fieri impetraret. Ad que ille: Ego quidem, bone domine, hac de causa non redibo, quia gratia Dei et fidelis eius famuli, omni cecitate fugata, clarissime uideo. Hec ita scripsi, sicut ab ore ipsius Alexandri, qui presentem se fuisse testatur, accepi.

63. Rex autem Henricus ut comperit papam in sua sententia stare, mox archiepiscopatum in  suum dominium redegit, et Anselmum suis omnibus spoliauit. Acta sunt hinc inter eos multa, et anno uno ac semis indignatio regis non est sopita.

64. Inter hec uenit ad nos Walo episcopus Parisiacensis, uir bene religiosus, et ecclesiasticarum consuetudinum institutionibus ab ineunte etate imbutus. Hic Rome notus, et apostolice legationis ministerio functus, familiaritate Patris Anselmi potiebatur. Igitur iste a Roma ad nos ueniens quorumdam sanctorum reliquias secum ferebat, quas, ut certo comperimus, sibi Rome datas habebat. Itaque cum Anselmo me presente loquens, innotuit ei quid reliquiarum a Roma secum detulerit. Ad quod cum ille Deo gratias ageret, episcopus unum os, quod de  capite sancte martyris Dei Prisce esse asserebat, e pyxide protulit, et id qualiter adeptus fuerit illico subinferens ait: Rome eram, et oratorium nominate martyris, in quo beatissimus apostolorum princeps Petrus altare sacrauit, uetustate consumptum, dirutum est, et corpus martyris in noua recondendum ecclesia, me astante, leuatum est. Igitur cum loci ipsius cardinalis reliquias sancte in suo iure haberet, et ipse idem mihi familiaris existeret, os istud quod uidetis de sacro corpore sumptum mihi pro signo mutui amoris dedit. Finierat presul in istis. Ast ego earumdem reliquiarum habendarum amore illectus, ut ex ipso osse mihi partem daret, deprecari episcopum cepi. Et ille: Accipe, inquit, et quantum inde primo conatu frangere poteris,  tuum sit. Accepi, et en extra quam sperabam in principio mei conatus, una mihi particula in dextera manu remansit. Cumque de paruitate ipsius merorem animi dissimulare nequirem, et ut semel adhuc frangere [al., frangerem] inde mihi liceret magnopere gestirem [al., gestire] rupit desiderium meum Pater Anselmus, et ait: Noli, noli; quod habes sufficiat  tibi. In ueritate quippe dico tibi, quia pro toto auro quod Constantinopolim et ultra citraue habetur, non omitteret domina ipsa cuius est, quin illud sibi uindicaret in die resurrectionis cunctorum. Quamobrem si debitam illi reuerentiam exhibueris, eque suscipiet ac si toti corpori eius exhiberes. Quod ego audiens acquieui, et quam decentius potui ipsum ex hoc huc usque seruaui; de quo osse post plures dies Petrus quidam monachus Cluniacensis, uir suo tempore  magne auctoritatis, qui camerarius erat domini pape Urbani atque Paschalis ad nos ueniens a me percunctatus est quid sentiret. At ille ubi me referente accepit qualiter id adeptus fuerim, uera omnino esse confessus est, que episcopus inde dixerat, seque presentem fuisse asseruit,  quando idem os a corpore martyris sublatum a cardinali susceperat.



CAPUT uII.

Reconciliatio cum rege. Reditus in Angliam. Morbus, obitus, miracula.

65. Post hec cum pro exercendo ecclesiastice discipline rigore, tum pro Ecclesiarum in Anglia constitutarum releuatione, relicta Burgundia, Anselmus Franciam iuit. Quod ubi regi Anglorum Henrico innotuit, rogatus ad eum in Northmanniam uenit, ibique rex timore simul et amore Dei correptus reuestiuit illum de suis, et in amicitiam eius receptus est. Conuersante dehinc Anselmo in Northmannia, reuersisque Balduino et Willelmo, qui ex iussu regis atque pontificis Romam pro expletione  negotii quod de inuestituris ecclesiarum inter eos eo usque uersabatur, directi fuerant, Willelmus Angliam ad regem uadit, ac in breui Beccum ad Anselmum regressus rogat eum ex parte ipsius regis ut iam sopitis retroactis querelis ocior Angliam uisitet. Cui cum ille promptus acquiesceret, et iter aggressus Gemmeticum ueniret, infirmitate ne iter expleret inibi detentus est. Qua sopita Beccum reuertitur, regem Anglie transfretaturum illic prestolaturus. Ubi cum pro reditu eius omnes exsultatio mira teneret, ecce infirmitas Anselmi renouata, et ipsum lecto et subuersa exsultatione graui cunctos merore prostrauit. Igitur ipse nec manducare, nec aliquid unde salutem eius sperare possemus facere poterat, et de morte illius tantum [al., tamen] nos formido  immensa tenebat. Inter hec ut cibi [al., in cibum] aliquid sumeret diligenti cura petebatur, sed ille nichil sibi animo esse, quomodo poterat, anhelo spiritu fatebatur. Nobis tamen preces multiplicantibus, tandem ne penitus negando nos magis magisque grauaret: Forte, ait, de perdice comederem si haberem. Quid plura? Per campos et siluas dispersi  sunt quique suorum, et dies unus in requirenda perdice casso labore consumptus. Contigit autem, ut unus ex monasterii seruientibus ipsa die per uicinam siluam iter forte caperet, negotio quo alii occupabantur nichil intendens, et ecce in uia qua gradiebatur, bestiola, quam martyram  uocant, perdicem in ore ferebat. Que bestiola, uiso homine, suam ei predam reliquit, sibique fuga consuluit. At ille perdicem assumens ad nos detulit. Ex qua eger noster refectus, statim meliorari ab egritudine cepit, ac demum in dies melius meliusque habendo, pristinam est sanitatem adeptus.

66. Post hec episcopis et abbatibus, qui exsequiarum illius causa conuenerant, in sua remeantibus, remeauit etiam Radulphus  , abbas cenobii  Sagiensis; qui unus erat ex eis. Unus igitur ex hominibus eius per uiam cepit Anselmo detrahere, et quod merito nullus infirmitati eius compati deberet, presertim, inquiens, cum ipse cibo et potu saluti sue, si remota iactantia uellet, facile succurrere posset, maledica uoce astruere. Quod abbas audiens, hominem monuit ut sileret, nec de tanto uiro quid sinistri ultra proferret. Que ille subsannando despiciens, et in his que ceperat furore quodam exagitatus, persistens equo calcaribus institit, ut ab abbate elongatus liberius ederet quod sue mentis amaritudo sibi proponeret. uerum cum ipse prepeti cursu ferri gestiret, ac remissis habenis ocior ire inciperet, quem sedebat quadrupes corruit, eumque magno cum dedecore tergo suo excussit, ac  per deuexum montem longo rotatu precipitatum a uiri blasphemia linguam compescere docuit.

67. Dehinc in Assumptione beate Dei genitricis et perpetue uirginis Marie rex Henricus Beccum adueniens, omnia que inter se et Anselmum de sepe fato negotio resederant, moderante sedis apostolice sanctione deleuit, atque de singulis ad que tendebat, sue illum uoluntatis compotem fecit. Cum igitur Angliam repetendi iter Anselmi certis ex causis aliquantisper demoraretur, rogatus ab abbate Beccensi, dedicauit capellam unam infra curiam ipsius cenobii sitam. In qua dedicatione quidam clericus phrenesis ualetudine tunc nouiter captus, a suis est ante pontificem ductus, illicoque ad benedictionem eius a sue mentis alienatione sanatus.


68. Cum post hec prospero cursu Angliam uenisset, magno sancte Ecclesie gaudio et honore susceptus est. Inde euolutis diebus nonnullis, Anglus quidam uir nobilis quidem et diues ualida corporis infirmitate grauatus, ab Anselmo sibi panem a se benedictum transmitti per nuntium petiit, et accepit.  Unde paululum gustans iuxta fidem suam statim conualescere cepit, integreque sanitati donatus, Deo et Dei uiro ex corde gratias egit.

69. Inter hec rex in Northmannia positus ualde letabatur, sicut ferebant hi qui ad nos inde ueniebant, quod fuerat Anselmi pace potitus. Unde etiam firma sibi spe applaudebat, suo se dominio totam Northmanniam subiugaturum. Quod et factum est. Nam conserto graui prelio fratrem suum Robertum, Northmannie comitem, et alios principes, qui contra illum in bellum uenerunt, cepit; innumerisque peremptis, totam terram uictor obtinuit, idque per litteras Anselmo gaudentur et gratiosus mox intimauit. Omnes uero qui hec gesta tunc temporis audiere, ea meritis concordie, quam rex cum Anselmo  fecerat, ascripsere.

70. Ipso anno Anselmus celebrata paschali solemnitate, in curia regis apud Londoniam abiit ad abbatiam Sancti Edmundi, electum inibi  abbatem sua auctoritate roboraturus, et alia quedam officia pontificalia pro suo iure celebraturus. Que ubi solemniter cuncta peregit, grauissima febre correptus, per plures dies pene usque ad emissionem ultimi flatus uexatus est. Pro quo illic octauas Pentecostes usque detentus est, et consilium, quod se uiduatis Ecclesiis rex proposuerat collaturum, propter eius absentiam in Kalendas Augusti dilatum est. Eo igitur tempore adunatis in palatio regis Londonie cunctis primoribus Anglie, uictoriam de libertate Ecclesie, pro qua diu laborauerat Anselmus adeptus  est. Rex enim, antecessorum suorum usu relicto, nec personas que in regimen Ecclesiarum sumebantur per se elegit, nec eas per dationem uirge pastoralis Ecclesiis quibus preficiebantur inuestiuit.

71. Scripsit inter hec Anselmus libellum unum De concordia prescientie et predestinationis, et gratie Dei, cum libero arbitrio. In quo opere contra morem, moram in scribendo passus est, quoniam ex quo apud sanctum Edmundum fuerat infirmatus, donec presenti uite superfuit, solito imbecillior corpore fuit. Quapropter de loco ad locum migrans, lectica deinceps non equo sedens uehebatur. uexabatur preterea frequentibus et acerbis infirmitatibus, ita ut uix illi uitam promittere auderemus. Ipse tamen nunquam pristine conuersationis obliuiscebatur,  sed semper aut meditationibus bonis, aut exhortationibus [al., exercitationibus] sanctis, aut aliis piis operibus occupabatur.

72. Tertio igitur anno postquam a secundo exsilio per regem Henricum reuocatus est, omnes cibi quibus humana natura uegetatur et alitur, in fastidium  ei uersi sunt. Manducabat tamen nature sue uim faciendo, sciens se uiuere non posse sine cibo. Qua ui per dimidium circiter annum uitam quoquo modo transigens sensim corpore deficiebat, animi uirtute semper idem qui esse solebat existens. Spiritu itaque fortis, sed carne nimium fragilis pedes oratorium adire nequibat. Attamen consecrationi Dominici corporis, quod speciali quodam deuotionis affectu uenerabatur, interesse desiderans, singulis diebus illuc se in sella faciebat deferri. A quo dum nos qui ei seruiebamus, eum, quia multum exinde fatigabatur, declinare niteremur; uix quinto ante sui exitus diem euincere potuimus. Exinde ergo assidue lecto decubans, anhela uoce omnes qui ad eum accedere merebantur, in suo quemque ordine  Deo uiuere hortabatur. Illuxerat Dominica dies Palmarum, et nos pro more circa eum sedebamus. Dixit itaque ei unus nostrum: Domine Pater, ut nobis intelligi datur, ad paschalem domini tui curiam, relicto seculo uadis. Respondit: Equidem si uoluntas eius in hoc est, uoluntati eius libens parebo [al., non contradicam]. uerum si mallet me adhuc inter uos saltem tam diu manere, donec questionem, quam de anime origine mente reuoluo, absoluere possem, gratiosus acciperem; eo quod nescio utrum aliquis eam me defuncto sit absoluturus. Ego quippe, si comedere possem, spero conualescerem. Nam nichil doloris in aliqua corporis parte sentio, nisi quod lacessente stomacho, ob cibum quem capere nequit [al., nequeo], totus deficio.


73. uesperascente dehinc feria tertia, cum ipse uerba, que intelligi possent, edere iam nulla ualeret, rogatus a Radulpho  Rofensi episcopo, ut nobis qui aderamus, et aliis filiis suis, regi quoque et regine cum liberis eorum, ac populo terre, qui in eius obedientia se sub Deo tenuerat, suam absolutionem ac benedictionem largiretur, dexteram quasi nichil mali pateretur erexit, et signo sancte crucis edito, demisso capite sedit. Iam fratrum conuentus in maiori ecclesia matutinas laudes decantabat, et unus eorum qui circa Patrem excubabant, sumpto textu Euangeliorum legit Passionem coram eo, que  ipsa die ad missam legi debebat. Ubi autem uenit ad uerba Domini: uos estis qui permansistis mecum in tentationibus meis, et ego dispono  uobis, sicut disposuit mihi Pater meus regnum, ut edatis et bibatis super mensam meam in regno meo , lentius solito spiritum trahere cepit. Sensimus igitur eum iamiam obiturum, et de lecto super cilicium et cineres positus est. Adunatoque circa eum uniuerso filiorum suorum agmine, ultimum spiritum in manus Creatoris emittens dormiuit in pace. Transiit autem illucescente aurora quarte ferie precedentis Cenam Domini, que erat XI Kalendas Maii, anno uidelicet Dominice Incarnationis  millesimo centesimo nono, qui fuit annus pontificatus eius decimus sextus [al., XIII], uite uero septuagesimus sextus.

74. Loto igitur ex more corpore eius, petiit supra sepe memoratus rerum Anselmi prouisor ac dispensator Balduinus, quatenus facies Patris balsamo, quod admodum parum in paruulo uase sibi maiori eius parte perdita remanserat, inungeretur, sperans atque peroptans eo modo illam uel modice amplius seruatum iri ne corrumperetur. Acquieuimus, uiri industriam amplectentes. uas ergo ipsius liquoris in manum episcopus sumpsit, et uncturus uultum defuncti, digitum fundo uasis immersit. Quem illico extrahens, sed uix summitatem sui digiti madefactam reperiens, ratus est balsamum ipsum ungende  faciei haudquaquam posse sufficere. Quapropter rogat, balsamum quod conficiendo chrismati in maiori ecclesia seruabatur, afferri, cupiens uidelicet una cum capite dexteram eius, per que multa bona atque diuina dixerat et scripserat, tali unctura honorari. In his cum episcopo eram, et eum in ministerio illo iuuabam. Impressi post eum in uas balsami digitum meum, et eque, aut certe minus digito eius madentem extraxi. Itaque rogatus episcopus mihi uas in palmam uersare si forte inde aliqua gutta deflueret; acquieuit, et illico stupentibus cunctis liquor desiliens, copia sui manum meam compleuit et supereffluxit? Hoc ipsum secundo et tertio ac sepius factum est. Et quid dicam? Tantam abundantiam balsami uas ferme uacuum ministrauit,  ut intacto uase ecclesie non solum caput et manus, sed brachia, pectus, pedes quoque et totum corpus eius non una sed sepius repetita uice omni ex parte inungeremus. Dehinc more summi pontificis uestibus est sacris indutus, et in oratorium debita cum ueneratione delatus.

75. In crastino autem cum sepulture traderetur, sarcophagum quod illi fuerat pluribus retroactis diebus preparatum, longitudine quidem et latitudine aptum, sed profunditate magna ex parte minus habens inuentum est. Quod considerantes animo deficiebamus, nulla scilicet ratione pati ualentes, ut superiori lapide pressus, sua integritate aliquatenus lesus priuaretur. Cum itaque in hoc plurimi fluctuarent, et alii sic, alii uero sic rem posse componi  dictitarent; quidam ex conferta multitudine fratrum, acceptum baculum episcopi Rofensis, qui funeris officium presens agebat, per transuersum sarcophagi super corpus Patris ducere cepit, et iam illud omni ex parte corpori iacentis preeminere magna nobis exinde admiratione permotis inuenit. Ita ergo uenerabile corpus Patris Anselmi Cantuariensis [al, Dorobernensis] archiepiscopi ac primatis totius Britannie sepulcro inclusum, quid conditio sortis humane habeat, in se omnes qui pertranseunt,  sui exemplo monet attendere. Sane in obitu et post obitum eius, multa a multis uisa narrantur, que gloriam eius, quam pro meritis suis eum recepisse a Deo non dubitamus, attestantur. Quibus tamen scribendis laborem intrare noluimus, magis uidelicet eligentes silentio nostro omnes qui dormiendo ea uiderunt pares facere, quam ista scribendo, illa non scribendo, unum alii quasi potiora  uiderit anteferre. Ut enim cuncta scribantur, infiniti negotii est. Aperta denique facta, que Deus per ipsum facere dignatus est, et nos talium nudi pro posse digessimus, puto sufficere ad notitiam retributionis et conuersationis uite [al., retributionis uite] eius. Sit itaque Deo Patri omnipotenti, et Filio, et sancto Spiritui laus et gratiarum actio, nunc et per omnia seculorum secula. Amen.





AD EADMERI LIBROS DE uITA S. ANSELMI SUPPLEMENTUM.



 Quedam autem que non per somnium accidisse elapso post obitum eius non longo temporis spatio, sed in graui discrimine constitutis per memoriam pii nominis eius prouenisse feruntur, uis amoris quo erga eum quidam meorum adhuc ardent, paucis me notare compellit.

[CAP. LXuI.] Arnulfus quidam nomine, filius comitis Rogeri de Monte Gummeri, et ipse comes, de Northmannia Angliam rediens, marini itineris medium prospero cursu peregerat; et ecce contra spem omnium in naui consistentium subito nebula nimie densitatis exsurgit, supercrescit, quin et uentus omnis quo uehebantur, cadit, euanescit, deperit. Nauis in medio pelagi nullum quo in ulteriora raperetur uentum habens, nec que in ea consistebat hominum  multitudo pre densitate nebule quam teneret uiam dignoscere ualens, huc et illuc inter undarum cumulos nauis nullum iter explicans fluctuabat; et consistens in ea tedio uehementi afflicta uirorum turba animo deficiebat. Mare siquidem eos per dies duos tali modo sibi haud grato obsequio uindicabat; et in diuersa uota mentes illorum, quo a suo retinaculo soluerentur, et ora concitabat. Tandem memoratus comes, memorande memorie Patris Anselmi recordatus, uota omnium rupit; et ut sibi paucis intenderent, breui alloquio cunctos admonuit: »Omissis, ait, omnibus aliis, in causa presenti conuertamus cor et linguam nostram ad patrem et pontificem nostrum sanctum Anselmum, quem sepe uidimus, cui adhesimus, cuius sacra  doctrina imbuti, et beata sumus benedictione sepius perfuncti, implorantes notam nobis pietatem pectoris eius quatenus sanctis meritis suis impetret a creatore nostro et omnium Domino Iesu Christo nobis et peccatorum remissionem, et huius grauissime incommoditatis, quam pro eis iuste patimur, celerem absolutionem. Assenserunt omnes admonitioni  eius. Magna Dei pietas, magna potentia. Necdum eam, quam statim ad uerbum comitis ceperant, Dominicam Orationem perduxerant cum subito euanescente nebula, celi seneritas tota redit, et littus ad quod primo festinarant non longe abesse leti conspiciunt. Gratias igitur Deo et fideli famulo eius agentes, animi equiores effecti, oppanso uelo prosperrime sunt in portum desideratum euecti. Inde petentes curiam Henrici, regis Anglorum, cuncta que illis acciderant ordine supra digesto ipsi regi, presentibus episcopis regnique primoribus, exposuerunt. Quod auditum multis multum placuit, non dubitantibus uitam eius in mundo talem exstitisse, quod et hoc et multo maiora debuerit a Deo mundo sublatus merito obtinuisse.


Item monachus erat, Robertus nomine, assiduus in seruitio Radulphi, Rofensis episcopi, cuius in superioribus habita memoria est. Hic per pontem Londonie eo fere tempore pergens, infortunio quodam subito percussus est ex casu equi qui manticam suam ferebat. Idem etenim equus minus caute per pontem hinc inde diruptum a famulo tractus in fluuium cecidit ubi maior uis undarum et aque profunditas exstitit. Licet igitur nominatus frater, cuius hec omnia erant, damno animalis et rerum que in mantica seruabantur, contristatam aliquatenus mentem haberet, tamen quasi eorum omnium immemor, pro uno de libris beate memorie Patris Anselmi, qui inter alia inibi habebatur intrusus, ualde erat sollicitus. Pergebat igitur per pontem  quomodo poterat, pro libri custodia et restitutione ob merita illius qui eum fecerat Dominum orans; et equus in profunditate tumidi fluctus tendebat ad ripam forti conamine natans. Quid dicam? Utrique emenso itinere, iste pontis, ille fluminis, altrinsecus sese consecuti sunt. Mox deposita mantica et reserata, ut qua plena timebatur aqua excuteretur, reperiuntur  omnia que intus erant preter unam solam lineam uestem ita ab humore uacua, quasi eadem mantica nunquam tincta fuisset in aqua. Reuersus ad episcopum, rem gestam me presente retulit, et in laudem Dei audientium ora resoluit.

Hinc fini presens opusculum subdam; dum omnes id legere uel audire dignantes prius breui commoneam quatenus nulla incredulitate ex iis que descripta sunt mentem uulnerent. Talibus enim in eis scribendis auctoribus usus sum in quorum relatione omnem falsitatis suspicionem procul abesse dubius non sum. Siquidem plurima que primi libri series continet, ex uerbis eiusdem Patris Anselmi collegi. Solebat enim nonnunquam, ut homo iocunditate prestantissimus, inter alia dicta sua quasi  ludens, quid puer, quid iuuenis, quid ante susceptum monachi habitum, quid in ipso habitu positus, quid prior, quid abbas egerit, simplici sermone referre, autumans audientes eadem qua ferebantur intentione et perfunctorie illa suscipere. Ea uero que inter miracula in ipso libello computantur, quedam a Baldwino, quedam a Bosone, quedam a Riculfo, monachis Beccensibus, quorum me Eadmerum monachum Ecclesie Saluatoris Cantuarie inibi meminisse recordor, accepi: quibus, sicut ipsi narrabant, aut interfuere, aut in seipsis ea experti fuere, aut ab illis qui testati sunt se dum fierent presentes fuisse, accepere. Que autem libro secundo notantur, pene omnia aut propriis oculis intuitus sum, aut auditu aurium sensi, aut alio aliquo modo,  utpote qui eius presentia iugiter ex quo pontificatu functus est potitus sum, per memetipsum Eadmerum addicere merui. Falsa uero scienter aliquem in sacris historiis scribere nefas esse pronuntio. Nam quoties ea uel leguntur, uel audiuntur, anima scriptoris occiditur, eo quod omnibus per ea que falso scripsit infando ore mentitur.

 [CAP. LXuII.] Preterea cum operi manum primo imposuissem et que in cera dictaueram, pergamene magna ex parte tradidissem quodam die ipse Pater Anselmus secretius me conuenit, sciscitans quid dictarem, quid scriptitarem. Cui cum rem magis silentio tegere quam detegere maluissem, precepit quatenus aut cepto desistens aliis intenderem, aut que scribebam sibi ostenderem. Ego autem qui  iam in nonnullis que scripseram eius ope fretus et emendatione fueram roboratus, libens parui, sperans  eum insita sibi beneuolentia que corrigenda correcturum, que aliter se habebant singula loco sibi competenti ordinaturum. Nec aut spes aut opinio mea fefellit me. Siquidem in ipso opusculo nonnulla correxit, nonnulla subuertit, quedam mutauit, quedam probauit. Unde cum nonnichil corde letarer, et quod edideram tanta ac tali auctoritate suffultum forte plus equo penes memetipsum Eadmerum gloriarer post paucos correcti operis dies uocato mihi ad se pontifex ipse precepit quatenus quaterniones in quibus ipsum opus conieceram, penitus destruerem: indignum profecto sese iudicans cuius laudem secutura posteritas ex litterarum monimentis pretii cuiusuis haberet. Quod nimirum egre tuli. Non audens tamen ipsi precepto funditus inobediens  esse nec opus, quod multo labore compegeram, uolens omnino perditum ire, notatis uerbis eius quaterniones ipsos destruxi, iis quibus scripti erant aliis quaternionibus primo inscriptis. Quod tamen factum meum inobedientie peccato forte non caret. Aliter enim impleri preceptum eius ac illum intellexisse sciebam. Quapropter ab omnibus in quorum manus forte ista ceciderint, siquidem isthic quidquam quod non omnino quantum ad fatuitatem narrationis displiceat, repererint, petitum iri summopere postulo quatenus pro hoc et pro aliis peccatis meis dignentur intercedere, ne moles eorum me tantum deprimat ut ad illum cuius uitam et actus qualicunque stilo digessi, pertingere posse non sinat. Nec enim animo elabi potest qualiter mihi  responderit, cum quadam uice illum rogarem ut sicut in imis me consortem laboris habuerat, ita et in superis participem sue retributionis efficeret. Ait nempe id se quidem libenter ac lete facturum, prouiderem solummodo ne in hoc nimii ponderis facerem. In quo si peccatorum meorum pondus iusti iudicis equitas pietate remota appenderit profecto anima mea non sursum sed in profundum abyssi preceps ibit. Unde quemadmodum ego Eadmerus cepi, adhuc quibus possum precibus insisto quatenus quam sibi impendi desiderant, mihi secum a Deo leuamen et ueniam delictorum obtineant ne nimiis me peccatis oneratum quo pollicitus est pius Pater subleuare non ualeat. Quod sua clementia procul auertat qui super omnia Deus uiuit, dominatur  et regnat. Amen.





MIRACULA S. ANSELMI





Cum Patris Anselmi miracula plura ferantur,
Oue per cum Christus specialiter est operatus,
Res et apud paucos iam cognita uix habeatur,
Ut pateat quanti meriti fuit iste beatus, 
Quedam distinxi, que dignum scribere duxi,
Subnectens operis predicti materiei  .

uir fuit in pago Pontif qui iungitur Augo,
Notus diuitiis, sed marcidus ulcere carnis,
Seruis uallatus, sed lepra contaminatus,
Actibus ipse bonis insistens quotidianis,
Fletibus admistis, precibus cum multiplicatis
Christum pulsabat, Dominum sic efflagitabat
Quod super allisum dignetur flectere uisum,
Qui mundando cutem sibi conferat ipse salutem.
At qui contritum cor respicit et sibi structum,
Ipsius egroti non defuit anxietati,
Imo sibi mira subuenit et indice cura.
In somnis igitur quadam sub nocte monetur,
Quod si iam fieri sanus uelit atque uideri, 
Hinc bene securus surgat Beccum petiturus,
Atque monasterii Patrem secretius oret,
Omnibus ipse modis magis extorquere laboret,
Quod dignetur aquas sibi conferre bibendas,
Abluit unde manus dum misse concinit actus.
Credulus hic monitis, et factus certior ipsis,
Impiger ascendit illuc, sed et illico tendit.
Indicat, Anselmo summatim suggerit almo
Que sibi per uisum fuerant ostensa supernum.
Qui stupet ex uerbis primoque repellit acerbis
uocibus, atque monet ne talibus ipse laboret,
Non opus esse suum protestans quod petit ipsum,
Imo beatorum qui precessere uirorum;
Se peccatorem, procul his sed et inferiorem,
Quique super tantis his audiri non mereatur 
Quippe suis culpis poscentibus impediatur.
At magis in precibus perstabat homo miserandus.
Altius ingeminans, quod ferret opem uenerandus,
Nec pateretur ea fraudari se medicina,
Unde sibi celerem credebat adesse medelam.
uir tandem Domini, clamoribus his stimulatus,
Et super afflictum de more suo miseratus,
Intrat in ecclesiam, precibus conscendit ad aram,
Mane rogaturus pro cura corporis huius,
uestibus atque sacris indutus, miles ut armis,
Concelebrat missam, sed non sine fletibus ipsam.
Astat et egrotus, prosternitur in prece totus,
Orans ex imis animi cordisque medullis,
Iam sibi promissum compleri celitus ipsum. 
Atque mysteriis consummatis sacrosanctis
,
Accipit e manibus abbatis aquas sitibundus,
Queis degustatis deuote, queis magis haustis,
Mox optata salus membris infunditur eius.
Nam caro mundatur, nam spurca cutis reparatur,
Et sic in laudem prerumpens Omnipotentis,
Non minus Anselmum tollebat uocibus altis.
Quem compescebat uir sanctus, eumque monebat
Ne sibi quid facti uelit huic ascribere tanti,
Imo Deo soli persoluat munia laudis,
A quo procedit totius cura salutis.
Talibus instructus, hinc et nimis exhilaratus, 
Mundus et incolumis redit ad sua pelle nouatus.

Tempore quo sanctus curam pastoris agebat,
Et super Angligenas primatus iure cluebat,
Pluribus ex causis in regni finibus ortis
Precipue regis Guillelmi, sed iunioris
Impete seuitia cerebri comitante mania,
Ecclesias regni qua uexans diripiendo,
Non erat ille Deum reuerens hominesue furendo.
Hec per se quoniam sedare nequibat ad unguem,
Exiit e dulci patria Romam petiturus,
Consilium domini pape super hoc habiturus,
A quo suscipitur nimio preuentus honore
Urbis et a tota ueneratur nobilitate.
Eius in occursum pompose nam properabat,
Presulis ad tanti famam currens manicabat, 
Tum quia semotis illuc de partibus orbis
uenerat is sancti repetens suffragia Petri,
Tum quia notus erat mirande relligionis,
Actibus hinc multo satis experte rationis.
Ast ubi causa sui fuit aduentus manifesta,
Summo pontifici per eumdem quippe relata,
Ex tunc maiorem sibi pretendebat honorem,
Ut decuit tali persone tam speciali.
Nam retinens secum, sibimet facit esse secundum,
Actibus in cunctis secretis et manifestis,
Ipsius ad laudem quamplurima sepe perorans,
Nunc in priuato, modo cetu multiplicato,
Sic ut multoties uerecundaretur in iisdem.
Urbis uero situs, quia morbidus haudque salubris
Noscitur estiuo sub tempore, quin peregrinis, 
Ex domini pape consensu consilioque
Transiit ad uillam que Sclauia dicitur, in qua
Sepe quiescebat, corpus recreando fouebat.
Hec quoniam alti constat sita montis in ipso
Sanior inde datur, cliuique salubris habetur,
Nec procul a muris Romane sistitur urbis.
Quo Patris ad iussum remeabat et ipse frequenter,
Grandia sed quoties tractabat et ipse patenter.
Ipsius at montis homines penuria grandis
Conficiebat aque iam temporis illud ad usque.
Quod bene perpendens huius custodia uille,
Insuper et uitam sanctus quam duxerat ille,
Et quia plura suis precibus iam commoda multis
Prestiterit Christus morborum tabe grauatis, 
Alloquitur sanctum, precibus circumuenit ipsum,
Ut signare locum putei dignetur ibidem,
Quod mage conueniens latici decreuerit idem,
Dicens uelle suum fore, si iam forte ualeret
Id fieri, precibusque iuuamen ferre placeret
Quod non esset opus descendere uallis ad imum
Gurgitis ad lymphas referendas montis in altum.
Audiit Anselmus, tandemque precatibus eius
Annuit, et laudat quod disposuisse fatetur:
Assumptisque sibi sociis, monachisque duobus,
Exiit acturus fuerat quod sepe rogatus.
Sed mons sublimis erat arduus et nimis ipse,
Desuper et rupes quo mons erat obsitus ipse; 
Unde uidebatur dementia summa probari
Quod quis ibi uellet puteum saltem meditari.
Attamen antistes, scripti non immemor exstans
Quod qui habens fidei quantum sit sperma sinapis,
Imperat hinc monti transferri, citoque mouebit;
Ac tunc ipse fretus spe sicut erat bene suetus,
Inspiciendo locum, perlustrat strictius ipsum.
Tunc prece premissa, que semper erat sibi prompta,
Atque genuflexo, crucis exhibito quoque signo,
Ter feriens terram lapidi saxoque propinquam,
Iussit ut instarent operi puteumque pararent.
Non diffidentes, sed in ipso spem statuentes,
Qui populo quondam per desertum gradienti
Firma de petra produxit aquas sitienti. 
Perpaucis igitur transactis inde diebus,
Ex quo ceperunt in uertice scalpere montis, 
Fons e uestigio prorumpens cotis, et unda
Percutit astantes subito grandique stupore.
Hinc pro letitia mentis cum laudis honore
Christum magnificant, sanctumque Dei repetitis
uocibus acclamant, tum facti pro nouitate
Muneris, et diui tam mira pro nouitate.
Hoc et habetur ibi pro miro, nam patet omni
Cum mons procerus constet modiceque cauatus,
Fonte salubris aqua iugis et fit, et ipse repletus.
Nam febrientibus hec in potum sumpta medetur,
Insuper et uariis languoribus apta probatur.
Ad Domini laudem quod pertinet indubitanter
Talia qui populo dat dona suo miseranter.
Presul et ipse quidem non expers laudis habetur,
Cuius amore Deus opus hoc patrasse uidetur, 
Hinc Sclauie puteus patria uocitatur in omni
Presulis Anselmi puteus de laude perenni.





SANCTI ANSELMI uITA BREuIOR
Ex manuscripto codice bibliothece uictorine
.

Anselmus ex Augusta Burgundie ciuitate ad Alpium radices posita oriundus, ac illustribus parentibus, Gundulfo patre ac Hermenberga matre prognatus, et a pueritia ingenue liberaliterque institutus, ad Beccense cenobium, permotus Lanfranci fama,  discendique studio, uenit. Ibi etatis sue anno uicesimo septimo primum fit monachus, deinde Lanfranco ad Cadomensem abbatiam prefecto, in Beccensi prioratu successit: in quo ordine quindecim annis stetit: Tum Erluino Beccensi abbate mortuo, Anselmus abbas creatur; quem gradum quindecim etiam annis gessit. Tandem ab Hugone Cestrie comite grauiter egrotante, celebritate sui nominis peruulgata, in Angliam accersitus uenit, ut quedam illius comitis negotia procuraret, et Cestrensis monasterii cetum, exclusis sacerdotibus, monachis compleret. De quo cum Guillelmus Rufus accepisset, eum Cantuariensem archiepiscopum nominauit. Omnes enim archiepiscopatus prouentus toto quadriennio rex perceperat, plurimasque Ecclesias uenales  habuerat, et triginta cemeteria in ferarum pascua redegerat, et ecclesiarum uacantium fructus sibi reseruauerat. Cuius lucri suauitatem, cum uel prorsus amittendam, uel ualde minuendam ex archiepiscopatus concessione senserat, penituit illum illico huius tam prompte et propense in Anselmum beneficentie. Itaque ut eius animum a suscipiendo oblato archiepiscopatu auerteret, simulate primo exposuit, etsi amore et meritis eius ductus Cantuariensem archiepiscopatum contulisset, tamen se iam cernere grauitatem et magnitudinem prouincie Cantuariensis maiorem esse quam que ab homine monasticis occupationibus, uigiliis, lucubrationibusque diuinis dedito, perferri ac sustentari posset. Sed cum neque hac suasione quidquam profecisset, proque certo comperisset proceres populumque Anglie aduersos aut minus fidos sibi, Anselmo fauere eumque ad archiepiscopi munus iam oblatum flagitare,  aperte contradicere noluit. uerumtamen excepit possessionem rerum ecclesiasticarum, quas illo uacationis quadriennio fecerat, ut Anselmi quoque auctoritate et sententia rate essent. Ad que Anselmus dixit illi nolle se Ecclesie nocere in quam officii nichil contulisset. Itaque abbatiam Beccensem, obtenta Rothomagensis episcopi licentia  deserens, archiepiscopus Cantuariensis a Walchelino Wintoniensi tum episcopo confirmatur, fidelitatemque Rufo regi de more fecit.

Tum uero in ea sede locatus et constitutus, cepit regem liberius atque seuerius de tam inexplebili cupiditate et rapina bonorum ecclesiasticorum admonere, qua nichil possit esse certius quod tot cemeteria  feris ipsis ob ruinam ecclesiarum compascua fecisset. Sed cum suis precibus et exhortationibus, de regis animo spem nullam concipere potuisset, ueniam petiit Romam eundi pro obtinendo ab Urbano papa pallio. Qua siue petitione, siue nominatione turbatus et accensus uehementer rex asseruit et acriter contendit hoc Anselmum contra sue fidelitatis promisse fedus fecisse; fuisse enim a patre suo decretum ne quisquam, qui a rege nuncupatus non esset, in Anglie regno pape nomine censeretur, et qui secus fecisset lese maiestatis reum regisque inimicum, quod regni consuetudinem uiolaret iudicandum. Huius uero rei ueritatem Eadmerus his uerbis describit:  »Regem de transmare regressum Anselmus adiit, et ut sibi Romam ad papam Urbanum, pro stola sui archiepiscopatus, eundi licentiam daret, humiliter petiit. At ille ad nomen Urbani turbatus, dixit se illum pro papa non tenere, nec sue consuetudinis esse ut absque sua eiectione alicui liceret in regno suo papam nominare.« Hinc igitur orta quedam grauis dissensio est, sed in aliud tempus discutienda est delata. Iubet ergo ut totius Anglie episcopi, abbates, et principes ad discussionem dissidii huius apud castrum, quod Rochingam dicitur, una ueniant. Factum est, et tertia septimana Quadragesime, iuxta edictum, conuenerunt. Causa in medium ducitur, et Anselmus diuersis querelis hinc inde concutitur; siquidem multi, sed maxime episcopi, regie  uoluntati fauere uolentes, spreto equitatis iudicio, id probare nitebantur quod Anselmus, salua fide quam regi debebat, nullatenus posset in regno ipsius Urbanum sedis apostolice presulem pro papa tenere. Quibus cum plura que ratio tulerat, obiecta fuissent, et Anselmus eos ex uerbis Domini: Reddite que sunt Cesaris, Cesari, et que Dei, Deo ; aliisque nonnullis, que ratio nulla refellere posset, penitus infrenasset; illi econtra, quod dicerent, non habentes, eum in regem blasphemare uno strepitu clamauerunt, quandoquidem ausus erat in regno eius  quidquam uel Deo ascribere. Igitur, ad unam regie indignationis uocem quidam ex episcopis archiepiscopo suo atque primati omnem subiectionem, atque professam obedientiam uno impetu  abnegant, eique unitatem fraterne societatis pari uoto miserandi abiurant. Quidam uero in eis tantum que ex parte Urbani pape preciperet illi se negant obedituros. Episcopi itaque omnes  aut uno aut alio modo, debitam illi subiectionem et obedientiam abnegant. Rex etiam ipse cunctam ei confidentiam et securitatem in suis omnibus ademit, nec se illum pro archiepiscopo uel patre amplius habiturum iurat, nisi ipse uicario beati Petri ulterius obediturum deneget. Tres dies in isto negotio clamoribus in Anselmum, et contumeliis grauidi expensi sunt, tandem in hoc fine concludunt.

At Anselmus in suo proposito constans postulat a  rege ut tutus regno discedat. Quo sibi negato, facte sunt utrinque indicie ad Pentecostem, et plena pax et tranquillitas promissa. Nihilominus Anselmus, hominibus suis captis, et spoliatis terrisque uastatis, in immensum afflictus est. Post hec tamen Urbanum per Walterum Albanensem episcopum  pro papa suscepit. In hac autem tractanda controuersia rex cum Urbano papa priuatim egit de Anselmo ab Anglia penitus abducendo. Sed cum ob eximiam uiri doctrinam morumque probitatem id efficere non posset, Anselmus iam accepto pallio, archiepiscopalem curam et auctoritatem rege conniuente exercuit, et Samuelem quemdam Dublinensem archiepiscopum, Malcumque uaterfordiensem primum episcopum,  ad regis Murierdach populique in Hibernia petitionem, aliosque episcopos, accepta subiectionis professione Lambethi consecrauit. Sed post Cambrensem expeditionem reuersus rex, expostulari cum Anselmo cepit, de militibus ab eo missis ad tantum gerendum bellum parum idoneis, et noua crimina inferre de his que Anselmus de ecclesiastica libertate recuperanda atque retinenda, nec non de uastitate et ruina ecclesiarum, que regis inuasione acciderant, liberius et palam et secum priuatim egisset. Quibus suis factis recensitis, datur illico Anselmo utriusque rei facultas atque optio, siue manendi in regno Anglie, cum ea prestatione fidelitatis et obsequii regi, quam iurisiurandi sacramento promiserat, et a superioribus archiepiscopis prestari consueuit,  et ne quacunque de re ad papam de rege prouocaret, et ad sedem apostolicam appellaret: uel ex Anglie regno discedendi, quod homini peregrino et aduene difficile non fuerat. Itaque Anselmus constitutis sibi undecim dierum induciis, intra quos confectis rationibus suis, transfretaret: Ego  uado, uobis tamen benedictionem meam, si non contemnitis, impertior. Quam cum se rex non spreturum dixit, Anselmus ei leuata dextera benedixit, et Cantuaria discessit, ibi quatuordecim dies mansit, et, postridie nauem Doueri conscensurus, tanquam insignis alicuius criminis reus a quodam Guillelmo clerico regis ad id nuntio detinetur, donec magna plebis astante corona, supellectile sua tota perscrutata, bonis omnibus exutus, superato  mari, alieno littori nudus expositus est. Post eius discessum, rex proscripsit omnia que Anselmi iuris erant, et in suum dominium transtulit, et quecunque statuerat, irrita pronuntiauit. Anselmus autem Lugdunum perrexit, inde Romam a papa accersitus, qui perbenigno eum hospitio accepit.

Interea Romam uenit Guillelmus, qui Anselmum in littore discedentem scrutatus est, regis ad papam legatus, ut de Anselmi causa inducias ad sequens Michelis archangeli festum impetraret. Quo concesso, Anselmus id egre ferens, Lugdunum reuerti constituit, sed a papa ad concilium quod tum conuocatum fuit, retentus est. Inter ceteras huius concilii sanctiones, excommunicationis lata sententia est, tam in laicos inuestituras ecclesiarum dantes  quam in clericos easdem a laicis accipientes. Et pendentibus de Anselmi causa induciis, obiit papa, et paulo post Rufus rex, qui se uiuente, nec synodos ecclesiasticas ad uitia corrigenda celebrari, nec plurimas ecclesias a clericis possideri permisit: sed earum fructus percepit, iocose semper hoc uersu illudens toti clero: Panis Christi, panis pinguis est. Rufo autem mortuo, successit frater eius, Henricus, a Mauricio Londinensis episcopo consecratus, qui calamitosum et discerptum a fratre ecclesie statum resarciuit, Anselmum ab exsilio reuocauit, eique procurationem ecclesiasticam commisit. Quantum autem Anselmo fauerit, ex suo ad Londinenses de Anselmi seruorum et famulorum immunitate, eosque  bene humaniterque tractando, misso diplomate quo petit ut Anselmus ac sui tam liberi esse possint, ac Lanfrancus cum suis fuerit, ut e concessione Guillelmi Conquestoris intelligi potest. Et ut perspiciamus quam fuerit illa etas aperta et simplex, minimeque prolixa et curiosa uerbis, non erit alienum ipsum diploma, Latine Angliceque scriptum uerbatim inserere. Quod totum in utraque lingua compehensum, ne palme latitudinem attingit. Magnum autem regis sigillum, quod nunc in fine diplomatum appendi solet, in hoc antiquo diplomate ad modicam membrane partem paulatim extensam et excisam ex diplomatis sinistro latere adheret. Sigilla uero antiquitus diplomatibus suis reges non appendebant; quod tamen ab Eduardo regum Anglie primo inductum  fuit, qui chartis suis ad ueritatis testimonium ceram impressam appendebat.

Diploma Henrici regis »Henricus, rex Anglorum, Hugo de Boclaude, et W. Baignardo, et omnibus ministris meis Londonie S. Precipio et uolo ut omnes homines Anselmi Cantuariensis archiepiscopi, quos in Londonia habet, et omnes sui in illa uilla euntes et redeuntes, ita quieti de omnibus consuetudinibus sint, sicut unquam Lanfrancus archiepiscopus suos in ea melius et quietius habuit tempore patris mei, et uidete ne eis ullam iniuriam faciatis. Teste Hug. comite de Cestra apud Westmonster.«

Anselmus uero ecclesiasticam suam procurationem  diligenter exercens, totius cleri synodum Londini conuocauit. In qua plurimos ab ecclesiasticis dignitatibus, ob Simoniacas pactiones aliaque flagitia deiecit, Guidonem abbatem Wimondensem Eldwinumque Ramsensem Simoniacos, Galfricium Petriburgensem, Haymonem Ceruellensem, et Robertum Sancti Edmundi, ob uarios defectus et excessus. Synodus ista Londinensis synodi appellatione etiam uulgo ferebatur, cuius constitutiones statim sprete atque contempte fuerunt. Nam Girardus Eboracensis archiepiscopus, cum illos canones edixisset seruandos, totus illius prouincie clerus recusauit. Unde Anselmo scripsit: »Sitio clericorum meorum integritatem; sed preter in paucis admodum uel aspidis surditatem, uel fabulosi cuiusdam  Prothei mutabilitatem inuenio. uariis linguarum aculeis modo minas, modo conuicia infligunt. Professiones uero mihi penitus abnegant canonici illi, qui sine professione ad sacros ordines inordinabiliter sunt prouecti. Hi etiam qui in presbyterio uel diaconatu constituti, et uxores siue concubinas in publico hactenus habuerunt, et ab altari nulla se reuerentia continuerunt. Cum uero ad ordines aliquos inuito, dura ceruice renituntur, ne in ordinando castitatem profiteantur.« Obstitit etiam ne canones huius synodi legum uim et potestatem sortirentur, ingens inter regem et Anselmum discordia et contentio de Ecclesiarum inuestituris orta. Nam toto illo triennio quo abfuerat Anselmus, sedibus episcopalibus et  Ecclesiis uacantibus, rex arbitratu suo uiros ecclesiasticos preposuit, earumque possessionem, per inuestituram, et baculi pastoralis et annuli donationem tradidit. Quod quidem inuestiendi ac in possessionem inducendi ius, Christiani principes tunc temporis sibi uindicarunt. Ex his igitur qui auctoritate regia episcopatibus et Ecclesiis inducti fuerunt, petiit rex ut qui sacrati non essent, ab Anselmo consecrarentur; qui uero absente eo ab aliis episcopis consecrati essent, in consortium et consuetudinem suam et episcoporum cetum permitteret. In utroque horum Anselmus regi resistit, tum quod ceteri laici regis exemplo, auctoritate priuata, presbyteros sine legitima episcoporum approbatione, sacerdotiis preficerent: tum quod Urbanus Romanus  pontifex superiori concilio statuisset ne quis de manu regis aut laici Ecclesie alicuius inuestituram acciperet, aut laici auctoritate potestatem apprehenderet.

At rex regnique proceres, episcopi, et cuiuscunque generis aulici, hoc preter regni consuetudinem ab Anselmo factitatum indigne ferentes, asserebant assensuros sese nunquam tam iniquo pape decreto, et potius tam Anselmum regno exterminaturos, et ab Ecclesia Romana penitus discessuros quam hanc pape sententiam, a iure regio regnique consuetudine prorsus alienam, ratam haberent. Quem procerum et episcoporum secum conspirantem et congruentem sensum cum animaduertisset rex, Girardo Eboracensi archiepiscopo suasit et mandauit ut ipse hoc  consecrationis munus susciperet et absolueret. Girardus hoc oneris in se assumpsit, diemque ad consecrationis huius celebrationem Londini in Paulina ecclesia prescripsit. Quo cum plures conuenissent Guillelmus, Wintoniensis episcopus tunc sacrandus, baculum pastorale et annulum, que a rege accepisset, iterum regi tradidit; dixitque que iniuste accepisset, amplius se non posse retinere. Cuius facti nouitate, quod preter omnium exspectationem tam subito et inopinato accidit, perculsus rex Guillelmi bona proscripsit, eumque regno eiecit. Postea multis in utramque partem sicut in omni dissidio fieri solet, huc illuc inclinantibus ad tantam discordiam, que regi recentis regni uictoris filio periculosa foret sedandam, conuentum est ut ad sciscitandum  pape oraculum, Anselmus et Guillelmus Wareluast regis legatus qui semper Anselmi partibus aduersus fuit, Romam proficiscerentur. His Rome ante pape tribunal hanc causam agentibus, Anselmus pape causam, coram papa presente et iudice, Guillelmus regis sui absentis, nec iudicis, causam tractauit. Cumque Guillelmus uehementius in regis propositum affectus dixisset regem suum, ne pro regni Anglie amissione, ius Ecclesias donandi et earum possessionem tradendi amissurum, respondit Paschalis papa : Si quemadmodum dicis, rex tuus nec pro regni sui amissione patietur Ecclesiarum donationem amittere, scias, ecce coram Deo dico, quia nec pro sui capitis  redemptione, eas illi aliquando Paschalis papa impune permittet habere.

Hoc itaque pape responso, causa secundum Anselmum contra regem definita est. Alii scribunt Anselmum audiuisse Paschalem papam illam excommunicationis sententiam in laicos inuestituras dantes, et clericos eas a laicis capientes fulminantem, eaque perterritum, principi suo, a maioribus suis ius uendicanti, consentire non ausum. Nam in illa excommunicatione papa huiusmodi uerbis usus est: exsecrabile uideri manus, que in tantam eminentiam excreuerant, ut, quod nulli Anglorum concessum est, Dominum cuncta creantem suo ministerio creent, et eumdem ipsum pro redemptione et salute totius mundi summi Dei Patris obtutibus offerant, in hanc  ignominiam tradi ut ancille fiant earum manuum, que die ac nocte obscenis contagiis inquinantur, rapinis et iniuste sanguinis effusioni addicte commaculantur. Certum enim est Henricum imperatorem Romam ad sedandam hanc discordiam que inter regem et clerum cepta esset, tanquam orbis Christiani scandalum, uenisse. Hoc autem inuestiendi ius a Gregorio septimo dicto Hildebrando regibus detrahi cepit. Deinde a successoribus eius, uictore et Urbano, maxime autem a Paschali, sub excommunicationis censura interdictum fuit; sed a Carolo magno Francie rege imperatore, et a sequentibus imperatoribus, qui trecentis amplius annis imperabant, quibus annorum seculis sexaginta tres Romani pontifices ordine secuti sunt, hoc inuestiendi,  et in possessionem mittendi clericos in ecclesiastica beneficia per uirge et annuli traditionem frequentatum et retentum fuit. Contra hanc Cesarum principumque auctoritatem et consuetudinem censebant synodali iudicio pontifices nec posse nec debere per uirgam nec per annulum episcopatus aut Ecclesie alicuius inuestituram possessionemque a principis aut laici manu apprehendi, et qui id facerent sententia lata excommunicarent. Hanc igitur potissimam ob causam, Henricus imperator Romam properat, Longobardosque in uia sibi resistentes fortiter prosternit. Tum Romam ingressus, accepto diademate, papam cum episcopis et cardinalibus capit, et sub arcta custodia detinet. Die Pasche reconciliatio interuenit,  quo die post lectum in missarum solemnibus Euangelium, ad altare apostolorum Petri et Pauli, in oculis quam plurimorum principum, Paschalis papa tradidit imperatori priuilegium, ut is solus in suo regno inuestituras Ecclesiarum, per uirge et annuli traditionem in clericos transferret, ita si post inuestituram ab episcopo, cuius diecesis sint ecclesie consecrationem canonice accipiant. At hoc modo inuestiendi ius, synodali tantum constitutione a papa, ceteris demptum principibus, in illo regno solum retinetur, tantum tam terroris anathematum et excommunicationum a papa proiecta fulmina regibus incusserunt ut pauido et trementi alicui Herculi clauum, ut dicitur, extorsissent. Sed Henricus illa tonitrua compescuit. Hec pax in missarum solemnibus  per inuestiture priuilegium composita, per illud papalis are sacramentum sic confirmata est. Papa celebrans imperatori sacramentum his uerbis porrexit: Domine imperator, hoc corpus Domini natum ex Maria uirgine, passum in cruce pro nobis sicut sancta et apostolica tenet Ecclesia, damus tibi in confirmationem uere pacis inter me et te. Sumptoque sacramento, imperatoris pacem, amissione inuestiturarum papa consecutus est.

Nunc ad Anselmum redeamus, qui Roma discedens Lugdunum peruenit. Cui una illuc proficiscens regis legatus Guillelmus, ex regis mandato interdixit in Angliam reditum, nisi omnes regni consuetudines a patre ac fratre regis retentas ac obseruatas, se quoque seruaturum certo promitteret, postposita sedi  Romane subiectione et obedientia. Sed Anselmus a sententia discedere noluit. Itaque Lugduni cum archiepiscopo Hugone triennio pene toto permansit. Rex omnes archiepiscopatus reditus in fiscum deferri iussit, tandem per Adelam comitissam Blesensem regis sororem, hoc casu Anselmus regi reconciliatur, et ad archiepiscopatus iura restitutus est. Adela grauissimo et periculosissimo morbo diu laborauerat, ad hanc in tanta corporis infirmitate consolandam accessit Anselmus. Cuius aduentus tantum et tam repentinum gaudium comitisse tam egre attulit ut profligato morbo ualetudinem recuperauerit. Itaque regem fratrem Northmannie sue ditioni redigende occupatum pro Anselmo adiit, et in regis colloquium adduxit. Tandem in regis gratiam  accepto Anselmo, prior illa de Ecclesiarum inuestituris controuersia, que eos antea disiunxerat, Paschalis iudicio iterum relata est. Is ne regis animum quem irritabilem antea senserat, in Anselmum iterum accenderet, nec tamen de inuestiture iure quidquam discederet, mediam quamdam in huius cause decisione uiam secutus est, ut episcopi a rege ante inuestiti, quos Paschalis excommunicauerat, ab illa sententia soluerentur, et in sedibus suis confirmarentur; sed, ne tale quid in posterum a rege aut laico quocunque fiat, cauit atque statuit. Quo pape decreto rex acquieuit, et Anselmum omnibus bonis et fructibus exsilii tempore a se perceptis et retentis plene restituit. Redit igitur in  Angliam Anselmus, summo totius populi applausu a regina et optimatibus perhonorifice in regnum acceptus; rex enim Northmannico motu detentus erat, quo sedato, Northmanniam iterum suo subiecit imperio. Reuersusque concilium regni publicum Londini indixit, in quo statutum fuit non licere regi, uel cuicunque laico per baculum et annulum episcopum uel presbyterum quemcunque inuestire; satis esse ut homagium ab episcopis regi fiat, pro possessionibus temporalibus. His ex Anselmi sententia gestis, cepit prioris illius Londinensis a se celebrate synodi decreta exsecutioni mandare, et sacerdotum nuptias dissoluere.

Sub hec tempora mortuo Girardo Eboracensi archiepiscopo, Thomas archiepiscopus electus est.  Qui cum ab Anselmo consecrandus esset, prouincie sue clero eum pellente et instigante, subiectionem Cantuariensi sedi debitam, et a prioribus Eboracensibus archiepiscopis prestitam, profiteri recusauit. Ob quam contumaciam Anselmus nec eum consecrare uoluit, et ne ab alio quoque episcopo sacraretur, per litteras uetuit. Itaque Thomas sine consecratione toto Anselmi tempore uite electus tantummodo stetit. Eo uero mortuo, rex, regni proceres atque presules ad ineundum de Eboracensis archiepiscopi consecratione concilium Londini conuocauit. Episcopi enim, ab Anselmo prohibiti, consecrare illum noluerunt. Quod cum Thomas quondam Meletensis, cuius tunc fuit cum rege intima maximaque gratia, sensisset uultu sermoneque seuiori  quesiuit an quisquam huiusmodi litteris parere auderet sine regis auctoritate et sententia. Quo perterriti et stupefacti episcopi, Samsonem Wingorniensem episcopum, ut Thomam Eboracensem archiepiscopum consecraret, rogarunt. Qui id se facturum negauit, nisi Thomas Cantuariensi sedi subiectionem ex more professurum promitteret. Cui et rex assensus est, iussitque ut quinto Kal. Iulii proximi in ecclesia Paulina presentibus episcopis Thomas sacraretur, et prestitam a superioribus archiepiscopis professionem faceret. Quo tempore conuenientibus episcopis, qui sacras ceremonias absoluerent, porrigitur Thome professio sigillo obsignata iam olim a suis predecessoribus legi solita. Quam cum summa grauitate et reuerentia,  qua decuit, aperte legisset, episcopo Londinensi, Ecclesie Cantuariensis decano, priore etiam eiusdem Ecclesie presente, tradidit. Professionis forma hec erat.

»Ego Thomas, Eboracensis Ecclesie consecrandus  metropolitanus, profiteor subiectionem et canonicam obedientiam sancte Dorouernensi Ecclesie, et eiusdem Ecclesie primati canonice electo et consecrato, et successoribus suis canonice inthronisatis, salua fidelitate Henrici regis, et salua obedientia mea Romane Ecclesie.«

Anselmus uero Cantuarie, Iu Idus Augusti, Guillelmum Wintoniensem, Rogerum Salisburiensem, Raynelium Herefordiensem Urbanumque Glamorgamensem episcopos consecrauit, presentibus Girardo Eboracensi archiepiscopo, et aliis Cantuariensis prouincie presulibus. Multum autem et opere et sumptus contulit in ornando et instaurando ecclesiam Christi Cantuariensem, et in instituendo Cestrie monachorum cenobio, ab Hugone comite  prius exstructo; cuius Richardum capellanum suum abbatem fecit. In scribendis epistolis frequens et assiduus fuit, quarum 367 ad nostra tempora reseruantur. Scripsit tractatus uarios, 1. De ueritate, 2. De libertate arbitrii, 3. De casu diaboli, 4. De Grammatico et discipulo, 5. uocatur Monologium. Multas dialecticas questiones proposuit et soluit. Scripsit etiam libellum sententiarum, Proslogion, librum epistolarum ad diuersos, librum De incarnatione uerbi, librum cur Deus homo, ad hec De conceptu uirginali, De orationibus contemplatiuis, et De processione Spiritus sancti. Et biennio post secundum in Angliam ab exsilio reditum transacto, in abbatia Sancti Edmundi grauissima febri correptus, Cantuariam festinauit ibique diu  lecto decumbens, undecimo Kal. Maii, an. 1109, etatis sue LXXuI, et pontificatus anno XuI, obiit, tumuloque ad caput Lanfranci sepultus et conditus iacet





uITAE SANCTI ANSELMI CANTUARIENSIS ARCHIEPISCOPI SYNOPSIS CHRONOLOGICA.

    Anni Chr. SS. Pontifices.
    1033. BENED. uIII. Anselmus Auguste ad Alpium radices ex Gondulpho patre et Ermengarda matre nascitur.
    1060. NICOL. II. Parentibus orbatus, etatis sue an. 27, Anselmus Beccum uenit, et ibi sub Herluino, huiusce cenobii fundatore ac primo abbate, ac Lanfranco priore monachum induit.
    1063. ALEX. II. Anselmus, Lanfranco in Cadomensis cenobii abbatem assumpto, fit Beccensis monasterii prior. Scribit Monologion, Proslogion, Contra Gaunilonem respondentem pro insipiente, De ueritate, De casu diaboli, De libertate arbitrii, De Grammatico, Meditationem: TERRET ME, etc., et alias.
    1078. GREG. uII. Herluino uII Kal. Septemb. humanis exempto, Anselmus in abbatem electus est.
    1079. Benedictus est in ecclesia Becci a Gisleberto Ebroicensi episcopo. In Angliam proficiscitur. Cantuarie in conuentu fratrum sermonem de caritate fraterna habet.
    1088. URBAN. II. Anselmum ad se Guillelmus I Anglie rex, eo morbo quo proxime decessit ingrauescente, accersit. Ipse regem adit, sed morbo correptus regi morienti non potuit adesse. 
    Anni Chr. SS. Pontifices.
    1090. Rogatus a Guillelmo abbate Fiscanensi et ab Arnulpho Troarnensi abbate Anselmus circa hoc tempus scripsit homiliam in illud: Intrauit iehsu, etc., quam sepe in conuentu fratrum dixerat.
    1092. Inchoat librum siue epistolam De incarnatione uerbi. In Angliam ab Hugone comite Cicestrensi euocatus proficiscitur, et pridie Natiuitatis B. Marie Cantuariam uenit.
    1093. In archiepiscopum Cantuariensem Anselmus Glocestrie eligitur pridie Non. Martii Dominica I Quadragesime. Wintonie signo Crucis incendium exstinguit. uII Kal. Octobr. Cantuariam ingreditur, et sedem pontificis conscendit. Ibi pridie Non. Decemb. consecratur.
    1094. Ab Anselmo Willelmus rex exigit pecuniam; quam ipse dare recusans a curia discedit. Dedicat ecclesiam in uilla que Berga dicitur. Ad Hastinges cum aliis episcopis ac principibus conuenit, ut regem in Northmanniam transfretaturum benediceret. In mora Robertum Lincolniensem sacrat. In Capite Ieiunii, die Cinerum, intra missarum solemnia sermonem habet contra comam nutrientes; plurimi attonsis crinibus egerunt penitentiam, ceteros a cinerum susceptione et sue absolutionis benedictione Anselmus suspendit. Perficit librum De incarnatione uerbi, et eum Urbano II dicat. Incipit scribere libros, Cur Deus homo.
    1095. Iu. Idus Iunii Gualterus Albanensis episcopus et sedis apostolice legatus Anselmo pallium defert.
    1096. Die octaua Pasche, et die octaua Pentecostes plures episcopos Anselmus consecrat. Scribit librum De nuptiis consanguineorum.
    1097. Tertio petita, ac tertio negata eundi Romam licentia, Idibus Octobris Anselmus a rege discedit; et postera die Cantuaria egressus ad portum Dofris uenit; unde post 15 dies nauem conscendit, et ex Anglia exiit Lugdunum.
    1098. Lugduno Anselmus discedit feria III ante Dominicam Palmarum. Romam peruenit. Post decem dies diuertit in uillam Schlauiam in Capuana prouincia. Perficit libros Cur Deus homo. Obsidioni Capuane cum Urbano II adest. Kalend. Octobr. interest concilio Barensi. Ibi contra Grecos disputat: et concilii Patres ne regem excommunicent, flexis genibus exorat.
    1099. Anselmus interest concilio Rom. in quo excommunicantur dantes uel accipientes inuestituras, etc. Roma Lugdunum discedit; ubi, dum moratur, Urbanum II quarto Kal. Aug. uita functum accipit Ibi tum scribit librum De conceptu uirginali, etc., et meditationem de humana redemptione.
    1100. PASCH. II. Dum Cluniaci degeret, sermonem habuit De beatitudine celestis patrie, et nuntiatus est ei obitus Guillelmi II, qui contigerat mense Augusto huius anni. In Angliam ab Henrico II reuocatur, Kal. Octob. Dofris appulit. Hominium regi facere renuit. Ea de re dantur inducie ad proximum Pascha.
    1101. In festo Pentecostes Anglia commota est ex Roberti, fratris Henrici II. reditu a Palestina: pro Henrico rege stat Anselmus. Scribit librum De processione Spiritus sancti, et epistolam De Azymo, ad Walerannum.
    1102. Anselmus Londonie cogit concilium. Episcopos a rege inuestitos consecrare recusat. Scribit epistolam De diuersitate sacramentorum, ad Walerannum.
    1103. Post Pascha, rege annuente, Anselmus ex Anglia u Kal. Maii egreditur: Carnotum uenit. Becci festum Pentecostes celebrat: et post Assumptionis B. u. festiuitatem Romam pergit. Circa finem Nouembris Roma discedit, et paulo ante Natale Domini peruenit Lugdunum.
    1104. Lugduni manet usque ad mensem Martium sequentis anni.
    1105. Concilium Rom. sub Pasch. II. Comitem de Mellento uII Kalend. Aprilis excommunicat. Anselmus ad cellam Charitatis ord. Cluniac. secedit; inde Blesium ad comitissam Henrici II sororem; cum ea ad castrum quod Aquila dicitur, uenit, ubi II Kalend. Aug. cum Henrico II colloquium habet: deinde modo Remis, modo Becci moratur.
    1106. Anselmus Henrico II presente in festo Assumptionis B. u. missarum solemnia Becci celebrat; post hec, rebus cum rege compositis, in Angliam regreditur.
    1107. A Pascha ad Pentecosten in regis curia Anselmus infirmitate detinetur. Kal. Aug. conuentus fit Anglicanus; et in eo pax et libertas est Ecclesie reddita. III Id. Augusti plures episcopos consecrat.
    1108. Initio Quadragesime Anselmus iuxta Londoniam ad regis colloquium uenit. In Pentecoste rex cum eo agit de clericorum incontinentia. Soluta curia Anselmus in uilla Murtelac plures in ieiunio quarti mensis ordinat. Post festum SS. Petri et Pauli Cantuariam uenit. Episcopum Londoniensem consecrat apud Pagaham, Cantuarie uero episcopum Roffensem.
    1109. Anselmus scribit tractatum De uoluntate: tres questiones De concordia prescientie, etc., et instituit scribere de Origine anime. His intentus Anselmus anno pontif. XuI, etatis LXXuI, Cantuarie morte pretiosa decubuit. uixit in seculo tres annos, monachus sine prelatione tres, prior quindecim, abbas quindecim, archiepiscopus sexdecim, et his completis beato fine deuixit.







CARMEN IN LAUDEM S. ANSELMI.


Haud habiture parem sumas, Pater alme, salutem
   Quam mea disparibus musa uehit pedibus.
Quod mea musa pedes tibi scribens non habet equos,
   Paupertate mei contigit ingenii.
Laudari proles procerum pede debet Homeri.
   Da ueniam, timui pondera tanta pati.
Materie, fateor, sum tante pondere pressus,
   Nec mea musa rei sustinet huius onus.
Indefectiue iam si mea pectora clament,
   Et mea centenis uocibus ora sonent,
Fonte Caballino si me respergat Apollo,
   Ad te laudandum non satis unus ero.
Tu generosus homo, magnisque parentibus ortus,
   Exsuperas morum nobilitate genus.
Iam tua fama domum solis repleuit utramque, 
   Et talem mundus gaudet habere Patrem.
Axis et australes te nouit hyperboreusque,
   Parsque tuis mundi nulla caret meritis.
Fulta tuis meritis si non foret Anglica terra,
   Corrueret uitii pondere quassa sui.
Illa tuis meritis, fateor, ualet atque ualebit,
   Atque tuis precibus ne cadat efficitur.
Quis te non norit mensura uiuere recti?
   Quis te sanctorum nescit habere fidem?
Tu delinquentes castigas uerbere dulci;
   Ne peccare uelint, ipse mones homines.
Arguis ut debes homines peccata lucrantes.
   Te mercede caret iudice curta fides.
Iudice te diues peccator uiuit egenus,
   Et dominus nequam sat miser est famulus. 
Solus in hoc euo, Pater, es laudabilis euo.
   Solus habes uite, uir uenerande, modum.
Solus es in terris deflens peccata malorum.
   Tu solus timidis es medicina reis.
His quoque pro meritis merito, Pater optime toto
   Est propagatum nomen in orbe tuum.
Intereunt casu que primum magna fuerunt,
   Nec quemquam certo limite fata regunt.
Qui modo diues erat, fortune corruit ictu.
   Atque modo cum sim, non reor esse diu.
Hoc non attendunt quos mundi gloria ducit,
   Quosque fefellit amor non satiatus opum.
At tu, preterita qui spectas quod sequiturque,
   Scis quia que modo sunt interitum capient. 
Hec que per spatium uix durant unius hore
   Credis perpetuis equiparanda bonis,
Nature paret quidquid mortale creatur;
   Quodque fuit quondam, desinit esse modo.
Tu quoque parebis morti, sed dispare tractu;
   Nec tu cum reprobis ipse locandus eris.
Tu cum mutabis terram celo potieris, 
   Et tamen in terris ipse superstes eris,
Excipiet primo quoniam te gaudens curia celi,
   Et tibi promissa sede locatus eris.
Credo tuis hominum nullus succedet habenis
   In bonitate tua qui moderetur eas.
Cum Deus omnipotens protoplastum fecit abyle  ,
   Te nostris nasci temporibus uoluit.
Cur tamen hoc uoluit, nisi quod te nouerat ante
   Posse cruentatis frena parare lupis?
Ecce cruentatus lupus assistit, aggrediturque
   Caulas, que firme te uigilante manent.
Si quam crudus ouem casu lupus ore cruentat,
   Euadit fauces te properante lupi.
Mundi tempestas aliquem si depulit ad te,
   Armamenta ratis, ne pereat, reficis. 
Diuinis armis instantem perculis hostem.
   Diuinis armis tuta quiescit ouis.
Quod nolles, ouium periit tamen una tuarum;
   Nec perit ex toto, si uigilare uelis.
Hec de qua dico, bahalans est presbyter Hugo,
   Abstulit in scopulos quem sua stultitia.
Sed quoniam, Pater, est miseris pietas tua uallum,
   Auxilium, queso, sentiat ille tuum.
Hoc quod uiuit adhuc, quod non est lumina fossus,
   Effectum cura quis neget esse tua?
Nam nisi te rabies timuisset seua luporum,
   Quem non carcer habet, crux habitura foret.
Est graue, confiteor, quod commisit miser ille,
   Sed non excedit culpa grauis ueniam.
Quis quam primus homo peccauit acerbius unquam 
   Illius interiit culpa tamen uenia.
Altius incipiam: quis erit Iude sceleri par?
   Huic, reor, esse comes nulla potest uenia.
Cede tamen sacra madidus si penituisset,
   Qui pius est cunctis, non ferus esset ei.
Tu debere manum dicis supponere nanti,
   Ne demergat eum que uenit unda maris.
Mergitur hic, puppim magna feriente procella;
   Et ni iam properes, uita relinquit eum.
Ex illo toto solum caput eminet undis;
   Quod si mergatur, hei mihi! uita fugit.
Illius ergo precor fracto succurre phaselo,
   Que nullum, nisi des, littus habere potest.
Aut igitur properans tua cura medebitur illi,
   Aut nullo certe tempore sanus erit. 
Ille fuit multis et magnis fultus amicis,
   Dum ridebat ei que stat in orbe dea:
Que postquam risum subitam contraxit in iram,
   Illos non puduit quin retro terga darent.
Illum nonnulli non cum ratione remordent,
   Nec, quia desipuit, nosse fatentur eum. 
At, puto, cum poterat sanus uitare ruinam,
   Hac incede uia, dicere debuerant.
Nunc illi fracta naui quid dicere prodest,
   Currere cautius hoc per mare debueras.
Ergo communis cum sis tutela reorum, 
   Illum, sancte Pater, queso tuere reum.
Sancte Dei cultor, fidei fons, pecus amator.
   Spes, decus, auxilium, uita, salus hominum,
Usque quod est dicam, patrie totius asylum.
   Unica scala poli, nec ruitura, uale.





EPICEDION IN OBITUM EIUSDEM.


Presulis Anselmi, quem nuper obisse dolemus,
   Laudibus aptari littera nostra cupit.
Est tamen a tanto quod me deterreat ausu,
   Ne res chara meum non amet ingenium.
Aggrediar uero, de Christi munere fidens, 
   Dicere quod possum de bonitate uiri.
Res pretiosa nimis, res utilis atque decora,
   uir clarus, sapiens hic et honestus erat,
Notus et ignotus, sapiens simul insipiensue,
   Et totus pariter mundus amabat eum.
Eius amor dulcis fastidia nulla gerebat.
   Cuique parum fuerat quidquid amaret eum.
Quoque magis uirtutis opem mireris in illo,
   Charus habebatur hostibus ipse suis.
Nempe fuere uiri  quos eius causa grauabat;
   Laudabantque tamen quod bonus ipse foret.
Quidquid erat quod eis super illo displicuisset,
   Illorum plane, non suus error erat.
Tota quidem  
   Eius odor bono uita suauis erat.
Difficile credas quantum uir claruit ille,
   Nec tibi lingua potest ulla referre satis.
Ipse Deus nouit quia spero uera fateri
   Nec laudando uirum fallere quemque uolo.
Testor enim Iesum, nec inanis opinio fallit,
   Quod satis innocuos duxerat ille dies.
Quem lesit uerbo, nisi quem peccasse putaret?
   Hoc quoque o quam sobrie fecerat atque pie!
Opprobrium durum quis ab illius ore recepit?
   Quod rideret eum dicere quis potuit?
Quem male tractauit, uel inique mouit ad iram?
   Quem uiuens hominum fraude sua nocuit.
Nec multum fuerat sine crimine ducere uitam,
   Si non uirtutis plena decore fuit. 
Si placet, audito sanctissimus ille uirorum
   uirtutum merito quam pretiosus erat.
Est tamen incertum, quia plurima copia fallit,
   Quid prius incipiam posteriusue loquar.
Cen uideas aliquem qui tempore ueris ameaum,
   Lecturus flores, ingrediatur agrum.
Cogitat, hunc carpam? sed ualde pulchrior iste est.
   Illum decerpam? sed superant alii.
Ignoransque diu quid agat, desiderat omnes,
   Miratur, nescit quem magis accipiat.
Sic ego multa diu mecum dicenda reuoluens,
   Cogito de multis que recitare uelim.
Denique si referam quanto splendore sophie
   Ille niteret homo, quis mihi credet homo?
Omnes ni fallor, quos tempore cernimus isto
   uicerat electos egregiosque uiros.
Si mihi non credis, illius opuscula saltem 
   Non mihi non poterunt uisa negare fidem.
Qui legisse uolet quos scripserat ille libellos,
   Illic perspiciet quam sapiens fuerit.
Et recte sapuit qui Christum semper amauit,
   Qui nunquam sceleri prebuit obsequium.
Talis quippe Deo sapientia grata probatur
   Que uitium prohibet iustitiamque docet.
Sed de iustitia, qua plenius ille uigebat,
   Quiddam dicendi tempus adesse reor.
O quam iustus erat qui non aduersa timeret,
   Nec plus quam satis est prospera diligeret.
Non erat in rebus quidquam, quascunque uidemus,
   Quod leuitatis eum cogeret in uitium.
Inter diuitias, quas sufficienter habebat,
   uirtutum plenus, rebus egenus erat. 
Sic sibi uiuebat ut nil habuisse putares.
   Herebat mundo corpore, non animo.
Omnia prudenter et fortiter omnia pensans,
   Nolebat sibi displicuisse Deo.
Inter utrumque manens, moderate cuncta gerebat.
   Odiuit nimio quidquid erat nimium.
Sunt autem quidam qui me fortasse notabunt
   Quod tantis illum laudibus extulerim.
Nam dicent: Adeo non debuit ille leuari,
   Qui nimium simplex atque remissus erat.
Qui, sicut legitur, seducte more columbe,
   Que cito decipitur, sic sine corde fuit,
Qui prohibere nefas ut presul non satagebat,
   Nec populi miserum corripiebat opus; 
Qui dignos sapido non protulit ore latratus,
   Sed sese mutum protulit esse canem:
Qui sibi commissum non custodiuit ouile,
   Imo locum sceleri dissimulando dedit.
O nimis insane preceps audacia mentis!
   O cecus tumida pro pietate furor!
Tu quis es ut seruum damnare queas alienum?
   Non tibi, sed Domino subditur omnis homo.
Quid prodest alios si lumine cernis acuto.
   Cum tamen ipse tuam non uideas nebulam?
Respice cor proprium qui sic delicta remordes,
   Nigra uidebuntur queque geruntur ibi. 
Difficile propriam poteris dignoscere uitam,
   Qui solus damnas quidquid agunt alii.
Otia sectantem nil impedit esse loquacem.
   Pugnantis uitium plangere nouit iners.
Parce, miser, iustum morsu lacerare canino;
   Nec dabis insonti quod nocuere mali.
Federa, iura, fidem contemnit nescia ueri.
   Odit maiorem, non amat illa parem.
Hos igitur quando delectet habere magistrum,
   Qui mores hominum corrigat indomitos,
Qui doceat non esse bonum contemnere legem,
   Qui mandata Dei predicet ac teneat?
Porro timere Deum quando non ille monebat?
   Aut quando latuit eius in ore Deus?
Si misit uacuum quem sciret uelle doceri, 
   Tunc iuste potuit displicuisse tibi:
Si cuiquam uerbum de re quacunque petenti
   Non statim plenam reddidit ipse uicem;
Indignum nimis est si te reprehendere frustra,
   Aut illum falso magnificare uelim.
uerum quid noceat rem si descripsero gestam,
   Que uere meritum pontificale probet?
Multis quippe liquet quod regia iussa uolebant
   Ut quiddam fieret quod minus esse bonum
Lex diuina docet. Sed presul fortiter idem
   Restitit, et fieri multoties uetuit.
Unde ratum tandem precepto legis habetur
   Quatenus exsilii debeat esse reus.
Quid faceret post hec sancte prudentia mentis?
   Regis ob imperium despiceretne Deum? 
Maluit ergo loco secedere quam uitioso
   Contra uelle Dei subdere colla uiro.
Quid moror? E patria depellitur, exsiliumque
   Passus, longinquas cogitur ire uias.
Hoc semel, hoc iterum, uirtutis amore coactus,
   Felicem pugnam ducere promeruit.
Est etiam, fateor, dictu mirabile quiddam,
   Quod titulum nostri presulis amplificet.
Nam cui non placeat quod quamuis dignior esset
   Omnibus esse tamen maluit inferior?
Inferior nemo quam subditus inferiori,
   Qui se nec minimo iudicat esse parem.
Sic bonis ille sue cultor custosque salutis,
   Quot seruos habuit, tot dominos habuit, 
Utilius reputans proprium si uelle relinquens,
   Pronus ad alterius curreret arbitrium.
Laus soli Domino, de cuius munere tante
   Gratia uirtutis uenit in hunc hominem,
Quem laudare pium, de quo meminisse salubre.
   Nam pietatis opus, mentio talis erit.
Sed fateor culpam, quia sensusque manusque
   Que noui saltem scribere deficiunt.
Me quoque multa latent; quis enim se nosse putaret
   Omnia que uita gesserat ille sua?
Charius ille quidem certa ratione ualebat
   Quam plene quisquam cernere possit homo.
Nec merito dignus priuari laude uidetur.
   Qui tante meruit laudis habere fidem.
Quid porro miraris eum, si plebis inique 
   Non statim potuit pellere grande scelus?
Desine mirari. Deus est qui iudicat orbem.
Non homo cor nostrum, sed Deus ipse trahit.
Corripuisse malum, uel uerba dedisse salutis
   Erranti, passim quisque potest hominum;
Sed plantasse nichil, nichil est plantata rigasse,
   Incrementa nisi conferat ipse Deus.
Quem Deus indurat, nullius cura leuabit:
   Absque Dei nutu nil ualet omnis homo.
Arida semper erunt humane germina mentis,
   Si non rore suo compluat illa Deus.
Hic ergo talis, tam fidus amator honesti,
   Hic fidei princeps et decus Ecclesie;
Hic aries geminis depellens cornibus hostem,
   Hic uitis palmes, hic pietatis odor, 
Hic lapis eterni rutilans in imagine Regis,
   Corporis exuuias grande reliquit onus.
Heu quam flebiliter, quam multo fusa dolore,
   Mens tanti recolit presulis exsequias!
O quam pretiosus erat, o quam pluribus utilis! Ergo
   Illius multos aggrauat interitus.
Felix Italia pre cunctis partibus orbis,
   Que meruit talem progenuisse uirum.
Infelix iterum que talem perdit alumnum,
   Infelix plane pignoris orba sui.
Tu quoque cenobium quondam Beccense uigebas,
   Dum tuus Anselmus dux fuit et monachus.
Amisit ueterem facies tua pene decorem,
   Dum tuus Anselmus desiit esse Pater.
Cantia tu quondam totum ueneranda per orbem, 
   Presulis Anselmi tempore signa dabas.
Te minor orbis erat; populus tua fama per omnes
   Fluxit amica bonis, inuidiosa malis.
Te monachus, clerus populusque docendus adibat,
   Dum tuus Anselmus uixerat ille bonus.
Non erat in terris quisquam qui dicere uellet:
   Me minor Anselmus est, similisue mihi.
Nunc tua frons trahitur scabrosis obsita rugis:
Nunc patitur miseram ceruix demissa ruinam,
   Que quondam celse turris ad instar erat.
Nunc inculta iaces tanto uiduata pastore,
   Quantus nemo quidem diuus in orbe manet,
Quo moriente, simul dispendia multa recepit
   Ecclesie matris religiosa fides. 
Nullus enim sexus, non etas ulla uidetur,
   Cui bonitas eius fere nequisset opem.
Felix quem populi tot dulcia uota sequuntur,
   Quem tot commendant, tot redimunt lacryme.
Multis communem mors intulit ista dolorem:
   Unius casus publica pena fuit.
Quid nos, quid miseri monachorum nomen habentes!
   Nobis semper erit proprius iste dolor.
Ordinis ille decus, princeps et semita nostri,
   Currus et auriga, portus et aura fuit.
Maxima spes uite nobis euasit in illo,
   Nec superest alius qui sit ei similis,
Qui uelut ille pari nos possit honore beare
   Erigat et nostrum sicut et ille caput. 
O Anselme Pater, o gloria pontificalis,
   O decus, o lumen, o pie presul, aue.
Iam mundi uarios meruisti uincere motus,
   Securus placida iam statione manes:
Curris in amplexus celestis et oscula Regis.
   Nullus porro tui finis honoris erit: 
Semper habes Christum, quem semper habere uolebas:
   Una tibi semper portio Christus erit.
Cantica letitie nullo tibi tempore desunt.
   Et sine fine canis: Gloria magna Deo.
      Amen.





S. ANSELMI EPITAPHIUM TRIPLEX.




I.

Nobilis et sapiens, bonus et sermone refulgens,
Abbas Beccensis, post presul Canturiensis,
Ingenio clarus, Scripture cognitor altus,
Physicus et logicus, moralibus et bene doctus,
Rerum dispositor, uerique frequens speculator;
Contemplata stylo, scribens dictamine compto,
Compos consilii, collator et eius egenti:
De se sollicitus, simul omnibus omnia factus:
Se saluare uolens, alios postponere nolens.
Mundi despector, Christi perfectus amator,
Ora rigans lacrymis nimia dulcedine cordis,
Cum mestis mestus, cum letis exhilaratus:
Iniustis rigidus, mansuetis mitis ut agnus,
Effectum uoti cito prestans, recta uolenti
Largiter attribuens, sibi uix aliena reposcens;
Factis compositus, uerbo grauis atque facetus
Efficiens precibus miracula multa precatus: 
Contemptor laudis, tot preditus appretiandis.
Undecimo Maias resolutus carne Kalendas
Creditur Anselmus celestibus associandus.


II.

Quid sis et quid eris, lector, si noscere queris,
   Per me scire potes, si mea fata noris.
Istud idem fatum tibi credas esse paratum,
   Cum sit terra, cinis, materies hominis. 
Relligio, morum probitas et splendor auorum,
   Littera, delicie, formaque cum facie.
uiuere si facerent, non sic mea membra iacerent
   Hac constricta domo: sic erit omnis homo.


III.

Quisquis districtam complecti nitere uitam,
   Insignem meritis hunc speculare uirum,
Moribus iste tuis speculum uitale ministrat.
   Huius adesto uiri: hunc properato sequi.
Here, siste gradum, qui curris ad impia, freno
   Iustitie cohibens huius ad instar equum:
Mente sacrum, carne nitidum, purumque dicauit,
   Gratia sanctificans hunc penetrale sibi.
Doxa, decus mundi, subito agentia casu,
   Celica captanti displicuere uiro;
Tempore queque cadunt, decernit reiicienda:
   Mente, manu, lingua, summa petenda docens. 
uirtutum iubare decorabat climata cosmi.
   Luce sacra rutilans nubila nostra fugat.
Hunc regnare quidem super ethera liuidus hostis
   Condoleat, quoniam uictus ad ima redit,
Cui superi cedant, applaudit curia celi.
   Huius ouans titulos predicet Ecclesia.
Exsultet tellus, tam claro fulta patrono,
   Tanto consorte stelleus axis ouet.
Signifer iste Dei, donatus honore tropei,
   Arma docet fidei signifer iste Dei.




SANCTI ANSELMI CANTUARIENSIS ARCHIEPISCOPI OPERUM PARS PRIMA. DOGMATICA.





DE DIuINITATIS ESSENTIA MONOLOGIUM [1 1Kb] .



1-3 PRAEFATIO.

De Diuinitatis essentia, per meditationis modum, non Scripture auctoritate, sed rationum momentis hic disserit Anselmus. Nihil dixit quod SS. PP. et maxime beati Augustini scriptis non cohereat. Cum dixit cap . 76 Trinitatem posse dici tres substantias, hoc est tres personas, cum Grecis locutus est.

Quidam fratres sepe me studioseque precati  sunt ut quedam que illis de [2 1Kb] meditanda Diuinitatis essentia, et quibusdam aliis huie meditationi coherentibus [3 1Kb] , usitato sermone colloquendo protuleram, sub quodam [4 1Kb] eis meditationis exemplo describerem. Cuius scilicet scribende meditationis magis secundum suam uoluntatem, quam secundum rei facilitatem [5 1Kb] aut meam possibilitatem, hanc mihi formam prestituerunt [6 1Kb] : quatenus auctoritate Scripture penitus nichil in ea persuaderetur; sed quidquid per singulas inuestigationes finis assereret, id ita esse plano stylo et uulgaribus argumentis [7 1Kb] , simplicique disputatione, et rationis necessitas breuiter cogeret, et ueritatis claritas [8 1Kb] patenter ostenderet. uoluerunt etiam ut nec simplicibus peneque fatuis [9 1Kb] , obiectionibus mihi occurrentibus obuiare contemnerem.  Quod quidem diu tentare recusaui, atque mecum reipsa comparans, multis me rationibus excusare tentaui: quanto enim id quod petebant usu sibi optabant facilius, tanto mihi illud actu iniungebant difficilius. Tandem tamen uictus, tum precum modesta importunitate, tum studii eorum non contemnenda honestate; inuitus quidem propter rei difficultatem, et ingenii mei imbecillitatem, quod precabantur incepi; sed libenter propter eorum caritatem, quantum potui secundum ipsorum [10 1Kb] diffinitionem effeci. Ad quod cum ea spe sim adductus, ut quidquid facerem illis solis [11 1Kb] a quibus exigebatur, esset notum, et paulo post idipsum [12 1Kb] ut uilem rem fastidientibus, contemptu esset [13 1Kb] obruendum: scio enim me in eo non tam precantibus satisfacere  eisdem potuisse, quam [14 1Kb] precibus me prosequentibus finem posuisse. Nescio tamen quo pacto sic [15 1Kb] preter spem euenit, ut non solum predicti fratres, sed et plures alii Scripturam ipsam, quisque eam sibi transcribendo in longum [16 1Kb] memorie condemnare satagerent: quam ego sepe retractans [17 1Kb] nichil potui inuenire me in ea dixisse, quod non catholicorum Patrum, et maxime beati Augustini, scriptis cohereat. Quapropter, si cui uidebitur quod in eodem opusculo aliquid protulerim, quod aut nimis nouum sit, aut a ueritate dissentiat, rogo ne statim me aut presumptorem [18 1Kb] nouitatum, aut falsitatis assertorem exclamet; sed prius libros prefati doctoris Augustini [19 1Kb] de Trinitate diligenter perspiciat  [20 1Kb] , deinde secundum eos opusculum meum diiudicet. Quod enim dixi summam Trinitatem posse dici tres substantias, Grecos secutus sum, qui confitentur tres substantias in una [21 1Kb] essentia [22 1Kb] , eadem fide, qua nos tres personas in una substantia. Nam hoc significant in Deo per substantiam, quod nos per personam. Quecunque autem ibi dixi [23 1Kb] , sub persona secum sola cogitatione disputantis et inuestigantis ea, que prius non animaduertisset, prolata sunt: sicut sciebam illos uelle quorum petitioni obsequi intendebam. Precor autem et obsecro uehementer, si quis hoc opusculum uoluerit transcribere, ut hanc prefationem in capite libelli ante ipsa capitula 4 studeat preponere. Multum enim [24 1Kb] prodesse puto ad intelligenda ea que legerit ibi, si quis  prius, qua intentione, quoue modo disputata sint, cognouerit. Puto etiam quod si quis hanc ipsam prefationem uiderit prius, non temere iudicabit, si quid contra [25 1Kb] suam opinionem prolatum inuenerit.



[26 1Kb] CAPUT PRIMUM. Quod sit quiddam [27 1Kb] optimum et maximum et summum omnium que sunt.

CONSPECTUS CAPITIS.---Unam summam naturam existere, sibi sufficientem, et a cuius omnipotenti bonitate omnia alia sint, pluraque alia que de Deo credimus, sola ratio magna ex parte persuadere potest. Modus autem inuestigandi summam naturam promptissimus hic est. Non appetimus nisi que bona putamus: et plurima bona esse ratione discernimus. Certissimum est autem quia quecunque dicuntur aliquid, ita ut ad inuicem magis aut minus aut equaliter dicantur, per aliquid dicuntur  quod non aliud et aliud, sed idem intelligitur in diuersis que in eo uno conueniunt. Ergo necesse est ut omnia sint bona per aliquid quod unum idem sit in diuersis bonis. Ergo datur unum quid per quod cuncta sunt bona, et in quo bona diuersa conueniunt. Quis autem dubitet illud ipsum, per quod cuncta sunt bona, esse magnum bonum, et esse bonum per seipsum? Ergo omnia alia bona sunt per aliud; et ipsum solum est per seipsum. At quod per aliud est, minus est eo quod per se est bonum. Ergo illud quod est per se bonum, est summe bonum, et summum omnium que sunt: nam quod est summe bonum, est summe magnum. Est igitur unum aliquid summe magnum et summe bonum, id est summum omnium que sunt.

Si quis unam naturam summam omnium que sunt, solam sibi in eterna beatitudine sua sufficientem [28 1Kb] omnibusque rebus aliis hoc ipsum quod aliquid sunt,  aut quod aliquo [29 1Kb] modo bene sunt, per omnipotentem bonitatem suam dantem et facientem, aliaque perplura, que de Deo, siue de eius creatura necessario credimus, aut non audiendo, aut non credendo ignorat, putat quia ea ipsa ex magna parte, si uel mediocris ingenii [30 1Kb] est, potest ipse sibi [31 1Kb] saltem sola ratione persuadere. Quod cum multis modis facere possit, unum ponam, quem illi estimo esse promptissimum. Etenim cum omnes frui solis his appetant, que bona putant; in promptu est, ut aliquando mentis oculum conuertat ad inuestigandum illud, unde sunt [32 1Kb] bona ea ipsa, que non appetit, nisi quia iudicat esse bona, ut deinde ratione ducente et illa prosequente [33 1Kb] ad ea, que irrationabiliter ignorat, rationabiliter proficiat. In quo [34 1Kb] tamen si quid dixero, quod maior non monstret [35 1Kb] auctoritas, sic  uolo accipi: ut quamuis ex rationibus, que mihi uidebuntur, quasi necessarium concludatur, non ob hoc tamen omnino necessarium, sed tantum sic interim uideri posse dicatur. Facile est igitur ut aliquis sic secum [36 1Kb] tacitus dicat: Cum tam [37 1Kb] innumerabilia bona sint, quorum tam multam diuersitatem et sensibus corporeis experimur, et ratione mentis discernimus, estne credendum esse unum aliquid, per quod unum sint [38 1Kb] bona quecunque bona sunt; an sunt bona [39 1Kb] alia per aliud. Certissimum quidem et omnibus est uolentibus aduertere perspicuum quia quecunque dicuntur aliquid, ita ut ad inuicem magis aut minus aut equaliter dicantur [40 1Kb] per aliquid dicuntur, quod non aliud et aliud, sed [41 1Kb] idem intelligitur in diuersis, siue in illis equaliter siue inequaliter  consideretur. Nam quecunque iusta dicuntur ad inuicem, siue pariter siue magis uel minus, non possunt intelligi iusta nisi per iustitiam, que non est aliud et aliud in diuersis. Ergo cum certum sit quod omnia bona, si ad inuicem conferantur, aut equaliter, aut inequaliter sint [42 1Kb] bona, necesse est ut omnia [43 1Kb] sint per aliquid bona, quod intelligitur idem in diuersis bonis [44 1Kb] , licet aliquando uideantur bona dici alia per aliud. Per aliud enim uidetur dici bonus equus, quia fortis est; et per aliud bonus equus, quia uelox est. Cum enim uideatur dici bonus per fortitudinem, et bonus per uelocitatem,  non tamen idem uidetur esse uelocitas et fortitudo. uerum si equus, quia est fortis et uelox, idcirco bonus [45 1Kb] est; quomodo fortis et uelox latro malus est? Potius igitur quemadmodum fortis et uelox latro ideo malus est quia [46 1Kb] noxius est; ita fortis et uelox equus idcirco bonus est, quia utilis est. Et quidem nichil solet putari bonum, nisi aut propter utilitatem aliquam, ut bona dicitur salus, et que saluti prosunt; aut propter quamlibet honestatem, sicut pulchritudo estimatur bona, et que pulchritudinem iuuant. Sed quoniam iam perspecta ratio [47 1Kb] nullo potest dissolui pacto, necesse est omne quoque utile uel honestum, si uere bona sunt, per idipsum esse [48 1Kb] bona per quod necesse est cuncta esse bona, quidquid illud sit. Quis autem dubitet illud ipsum, per quod cuncta sunt bona esse magnum bonum?  Illud igitur est bonum per seipsum; quoniam omne bonum est per ipsum. Ergo consequitur ut omnia alia bona sint per aliud quam quod ipsa sunt [49 1Kb] et ipsum [50 1Kb] solum per seipsum. At nullum bonum quod per aliud est, est equale aut maius eo bono quod per se est bonum. Illud itaque solum est summe [51 1Kb] bonum, quod solum est per se bonum. Id enim summum [52 1Kb] est, quod sic supereminet aliis, ut [53 1Kb] nec par habeat, nec prestantius. Sed quod est summe bonum, est etiam summe magnum. Est igitur unum aliquid summe magnum, et summe bonum, id est summum omnium que sunt.



CAPUT II. De eadem re.

CONSPECTUS CAPITIS.---Sicut est unum aliquid summe  bonum, quia cuncta bona per unum aliquid sunt, quod est bonum per se; ita existit unum aliquid summe magnum; quia quecunque magna sunt, per unum aliquid magna sunt, quod magnum est per seipsum. Magnum intelligo, non spatio, ut est corpus, sed sapientia; quod melius et dignius est.

Quemadmodum autem inuentum est aliquid esse summe bonum, quoniam cuncta bona per unum aliquid [54 1Kb] sunt bona, quod est bonum per seipsum; sic ex necessitate colligitur aliquid esse summe magnum, quoniam quecunque magna sunt, per unum aliquid magna sunt, quod magnum est per seipsum. Dico autem non magnum spatio, ut est corpus aliquod;  sed quod quanto maius, tanto melius est aut dignius [55 1Kb] , ut est sapientia. Et quoniam non potest esse summe magnum, nisi id quod est summe bonum, necesse est aliquid esse maximum et optimum, id est summum omnium que sunt.



CAPUT III. Quod sit quedam natura per quam est quidquid est, et que per se est, et est summum [56 1Kb] omnium que sunt.

CONSPECTUS CAPITIS.---Omne quod est, aut per aliquid, aut per nichil. Non per nichil; ergo per aliquid est. Illud autem per quod cuncta sunt, aut est unum, aut plura: si plura, hec plura sunt singula per se: et ita est una ratio seu uis qua plura hec habent ut sint per se. Ergo est unum aliquid per quod sunt quecunque sunt: et illud solum est per se. Nulla enim, neque ea qua referuntur,  neque ipse relationes, sunt per inuicem. At quod per aliud est, minus est eo quod per se est. Est igitur unum aliquid quod solum maxime 5 et summe omnium est, summeque bonum et summe magnum existit; utpote per quod est, quidquid bonum et magnum et aliquid est.

Denique non solum omnia bona per idem aliquid sunt bona, et omnia magna per idem aliquid sunt magna; sed quidquid est, per unum aliquid uidetur esse. Omne namque quod est, aut est per aliquid [57 1Kb] , aut per nichil; sed nichil est per nichil. Non enim uel cogitari potest ut sit aliquid [58 1Kb] non per aliquid. Quidquid igitur est, non nisi per aliquid est. Quod cum ita sit, aut est unum, aut sunt plura, per que sunt cuncta que sunt. Sed si sunt plura, aut ipsa [59 1Kb] referuntur ad unum aliquid, per quod sunt; aut eadem  plura singula sunt per se; aut ipsa per se inuicem sunt [60 1Kb] . At si plura ipsa sunt per unum, iam non sunt omnia per plura; sed potius per illud unum [61 1Kb] , per quod hec plura sunt [62 1Kb] . Si uero [63 1Kb] ipsa plura singula sunt per se, utique est una aliqua uis uel natura existendi per se, qua habent ut per se sint [64 1Kb] . Non est autem dubium quod per idipsum [65 1Kb] unum sint, per quod habent ut sint per se. uerius ergo per ipsum unum cuncta sunt, quam per plura, que sine eo uno esse non possunt: ut uero plura per se inuicem sint, nulla patitur ratio; quoniam irrationalis cogitatio est ut aliqua res sit per [66 1Kb] illud cui dat esse: nam nec ipsa relatiua sic sunt per se inuicem [67 1Kb] . Nam cum dominus et seruus referantur ad inuicem,  et ipsi homines qui referuntur, omnino non sunt per inuicem; et ipse relationes quibus referuntur, non omnino sunt per se inuicem, quia eedem sunt per subiecta [68 1Kb] . Cum itaque [69 1Kb] ueritas omnimodo excludat plura esse, per que cuncta sunt [70 1Kb] , necesse est unum illud esse, per quod sunt cuncta que sunt. Quoniam ergo cuncta que sunt, sunt per ipsum unum; procul dubio et ipsum unum est per seipsum. Quecunque igitur alia sunt, sunt per aliud et ipsum solum per seipsum. At quidquid est per aliud, minus est quam illud per quod cuncta sunt alia, et quod solum est per se. Quare illud quod est per se, maxime omnium est. Est igitur unum aliquid, quod solum maxime et summe omnium est: quod autem maxime omnium est [71 1Kb] , et per quod est  quidquid est bonum uel magnum, et omnino quidquid aliquid est, id [72 1Kb] necesse est esse summe bonum, et summe magnum, et summum omnium que sunt. Quare est aliquid quod siue essentia, siue substantia, siue natura dicatur, optimum et maximum est, et summum omnium que sunt.



CAPUT Iu. De eadem re [73 1Kb] .

CONSPECTUS CAPITIS.---Non omnes nature sunt pares dignitate; sed alie aliis sunt meliores. Ergo una datur que ceteris sic supereminet, ut non habeat se superiorem: alioquin naturarum multitudo nullo fine clauderetur, quod est absurdum. Superior autem natura aut est sola, aut plures sunt equales. Si plures, equales non sunt, nisi per aliquid idem quod ipsa sit earum essentia:  si enim per aliud essent equales, essent illo minores; nec proinde summa essent ac ceteris superiores. Est igitur una quedam natura seu essentia, que est summum omnium que sunt; que per se bona et magna; que per se est id quod ipsa est, et per quam est quidquid aut bonum aut magnum aut aliquid est.

Amplius [74 1Kb] : Si quis intendat rerum naturas, uelit, nolit, sentit non eas omnes contineri una dignitatis paritate [75 1Kb] ; sed quasdam earum distingui graduum imparitate. Qui enim dubitat quod in natura sua ligno [76 1Kb] melior sic equus, et equo prestantior homo, is profecto non est dicendus homo. Cum igitur naturarum alie aliis negari non possint [77 1Kb] meliores, nichilominus persuadet ratio aliquam in eis sic supereminere,  ut non habeat se superiorem. Si enim huiusmodi graduum [78 1Kb] distinctio sic est infinita, ut nullus sit [79 1Kb] ibi gradus superior, quo superior alius non inueniatur; ad hoc ratio [80 1Kb] deducitur, ut ipsarum multitudo naturarum nullo fine claudatur. Hoc autem nemo non putat absurdum, nisi qui nimis est absurdus. Est igitur ex necessitate aliqua natura, que sic est alicui uel aliquibus superior, ut nulla sit cui ordinetur inferior. Hec uero natura que talis est, aut sola est, aut plures huiusmodi et equales sunt: uerum si plures sunt et equales, cum [81 1Kb] equales esse non possint [82 1Kb] , per diuersa quedam, sed per idem aliquid, illud unum, per quod equaliter tam magne sunt, aut est idipsum quod ipse sunt, id est, ipsa rerum essentia [83 1Kb] , aut aliud quam quod  ipse sunt. Sed si nichil est aliud quam ipsa earum essentia, sicut earum essentie non sunt plures, sed una; ita et nature non sunt plures, sed una. Idem namque naturam hic intelligo, quod essentiam. Si uero id, per quod plures ipse nature tam magne sunt, aliud est quam quod ipse sunt, pro certo minores sunt, quam id per quod magne sunt. Quidquid enim per aliud est magnum, minus est quam id per quod est magnum. Quare non sunt sic magne, ut illis nichil aliud sit maius. Quod si nec per hoc quod sunt [84 1Kb] , nec per aliud possibile est tales esse plures naturas, quibus nichil sit prestantius [85 1Kb] ; nullo modo possunt esse nature plures huiusmodi [86 1Kb] . Restat igitur unam et solam naturam aliquam esse, que sic est aliis superior, ut nulli sit  inferior; sed quod tale est, maximum et optimum est omnium que sunt [87 1Kb] . Est igitur quedam natura, que est summum omnium que sunt. Hoc autem [87 1Kb] esse non potest, nisi ipsa sit per se id quod est; et cuncta que sunt, sint per ipsam id quod sunt. Nam cum paulo ante ratio docuerit id quod per se est, et per quod alia cuncta sunt, esse summum omnium  existentium; aut e conuerso id quod est summum, est per se, et cuncta alia per illud; aut erunt plura summa. Sed plura summa non esse [88 1Kb] manifestum est. Quare est quedam natura, uel substantia, uel essentia, que est per se bona et magna [89 1Kb] , et per se est id quod est [90 1Kb] , et per quam est quidquid uere aut bonum, aut magnum, aut aliquid [91 1Kb] est, et que est summum bonum, summum magnum, summum eus siue subsistens [92 1Kb] , id est, summum omnium que sunt.



CAPUT u  . Quod sicut illa est per se, et alia per illam; ita illa sit ex se, et alia ex illa.

Quoniam itaque placet [93 1Kb] quod inuentum est, iuuat indagare utrum hec ipsa natura et cuncta que aliquid sunt, non sint nisi ex ipsa [94 1Kb] , quemadmodum  non sunt nisi per [95 1Kb] ipsam. Sed liquet posse dici [96 1Kb] quia quod est ex aliquo, est etiam per id ipsum; et quod est per aliquid, est etiam ex eo ipso: quemadmodum quod est ex materia [97 1Kb] et per artificem, potest etiam dici esse per materiam et ex artifice; quoniam per utrumque, et ex utroque, id est ab utroque habet ut sit, quamuis aliter sit per materiam et ex materia, quam per artificem et ex artifice. Consequitur [98 1Kb] ergo ut quomodo cuncta que sunt, per summan naturam sunt id quod sunt; et ideo illa est per se ipsam, alia uero per aliud; ita omnia que sunt, sint ex [99 1Kb] eadem summa natura: et idcirco illa sit ex [100 1Kb] seipsa, alia autem ex illa.



CAPUT uI [al., u]. [101 1Kb] .  Quod illa non sit ulla iuuante causa ducta ad esse; nec tamen sit per nichil aut ex nichilo; et quomodo intelligi [102 1Kb] possit esse per se, et ex se.

CONSPECTUS CAPITIS.---Quomodo summa natura per se esse dicenda est? Quidquid enim per aliquid est, aut per efficiens, aut per materiam, aut per instrumentum esse uidetur. Quod autem aliquo ex his modis est, per aliud est, et proinde minus eo per quod habet ut sit; summa uero natura nec  per aliud est, nec minor aut posterior seipsa, aut aliqua re. Ergo summa natura nec a se nec ab alio fieri potest; nec ipsa sibi aut aliquid aliud materia fuit, unde fieret; aut aliqua res ipsam, ut esset, adiuuit. Sed nec intelligi potest ut quod aliquid est, sit per nichil. Si igitur summa natura est ex nichilo, aut per se, aut per aliud est ex nichilo. Non per se, alioquin ipsa esset seipsa prior: non per aliud, alioquin ipsa non esset summa, sed inferior eo per quod est. Deinde, si summa natura per aliquid est nichilo, id quod causa tanti boni fuit, magnum bonum est. Nullum autem bonum intelligi potest ante illud bonum sine quo nichil est bonum, hoc est, ante summam naturam. Ergo nec intelligi potest res ulla precedere, per quam summa natura sit ex nichilo. Item: Si hec est aliquid ex nichilo, aut per nichil, uel ipsa non est ex se et per se 6, uel ipsa est nichil. Ergo ipsa nullatenus est per nichil, aut ex nichilo, sed ipsa per se et ex seipsa est; eo modo quo lux lucere  et lucens esse per seipsam et ex seipsa intelligitur.

Quoniam igitur non semper habet eumdem sensum quod dicitur esse per aliquid, aut esse ex [103 1Kb] aliquo, querendum est diligentius quomodo per summam naturam, uel ex ipsa sint omnia que sunt: et quoniam id quod est per seipsum, et id quod est per aliud, non eamdem suscipiunt existendi rationem. Prius separatim uideamus de [104 1Kb] ipsa summa natura que per se est; postea de his, que per aliud sunt. Cum igitur constet quia illa est per seipsam quidquid est, et omnia alia sunt per illam id quod sunt, quomodo ipsa est per se? Quod enim dicitur [105 1Kb] esse per aliquid uidetur esse aut per efficiens, aut per materiam, aut per aliquod aliud adiumentum  uelut per instrumentum [106 1Kb] . Sed quidquid aliquo ex his tribus [107 1Kb] modis est, per aliud est; et posterius, et aliquo modo minus est eo, per quod habet ut sit: at summa natura nullatenus est per aliud; nec est posterior, aut minor seipsa, aut aliqua alia re. Quare summa natura nec a se, nec ab alio fieri potuit; nec ipsa sibi, nec aliquid aliud illi materia [108 1Kb] , unde fieret, fuit; nec ipsa se aliquo modo, aut aliqua res ipsam, ut esset quod non erat, adiuuit. Quid igitur? Quod enim non est a quo faciente, aut ex qua materia, aut quibus [109 1Kb] adiumentis ad esse peruenerit, id uidetur aut esse nichil; aut, si aliquid est [110 1Kb] , per nichil esse, et ex nichilo. Que licet ex iis [111 1Kb] , que rationis luce de summa iam animaduerti  substantia, putem nullatenus in illam posse cadere; non tamen negligam huius rei probationem contexere.  Quoniam namque ad magnum et delectabile quidam me [112 1Kb] subito perduxit hec mea meditatio, nullam uel simplicem peneque fatuam obiectionem mihi disputanti occurrentem, negligendo [113 1Kb] , uolo preterire: quatenus et ego nichil ambiguum in precedentibus relinquens, certior ualeam ad sequentia procedere; et si forte cui, quod speculor, persuadere uoluero, omni, uel modico, remoto obstaculo quilibet tardus intellectus ad audita facile possit accedere [114 1Kb] . Quod igitur illa natura, sine qua nulla est natura, sit nichil, tam falsum est; quam absurdum erit si dicatur [115 1Kb] quidquid est nichil esse: per nichil uero non est, quia nullo modo intelligi potest, ut quod aliquid est sit per nichil. At si quo modo [116 1Kb] est ex nichilo, aut per se, aut per aliud, aut per nichil est ex nichilo; sed constat quia nullo modo aliquid  est per [117 1Kb] nichil. Si igitur est aliquo modo ex nichilo; aut per se, aut per aliud est ex nichilo [118 1Kb] . Per se autem nichil potest esse ex nichilo; quia si quid est ex nichilo per aliquid necesse [119 1Kb] est ut id, per quod est, prius sit. Quoniam igitur hec essentia prior seipsa non est, nullo modo est ex nichilo [120 1Kb] per se. At si dicitur per aliquam naturam aliam exstitisse ex nichilo, non est summa omnium, sed aliqua inferior [121 1Kb] ; nec est per se hoc quod est, sed [122 1Kb] per aliud. Item: Si per aliquid est [123 1Kb] ipsa ex nichilo; id, per quod est, magnum bonum fuit, cum causa boni fuit. At nullum bonum potest intelligi ante illud bonum, sine quo nichil est bonum: hoc autem bonum, sine quo nullum est [124 1Kb] bonum, satis liquet hanc esse summam naturam, de qua agitur. Quare res nulla uel  intellectu [125 1Kb] precessit, per quam ista ex nichilo esset. Denique si hec ipsa natura est aliquid aut per nichil, aut ex nichilo, procul dubio aut ipsa non est per se et ex se quidquid est; aut dicitur ipsa nichil: quod utrumque superfluum est exponere quam falsum sit. Licet igitur summa substantia non sit per aliquid efficiens, aut ex aliqua materia, nec aliquibus adiuta sit causis, ut ad esse perduceretur [126 1Kb] : nullatenus tamen est per nichil, aut ex nichilo; quia per seipsam, et ex seipsa est quidquid est. Quomodo ergo tandem esse intelligenda est per se et ex se; sic nec ipsa se fecit, nec ipsa sibi materia exstitit, nec ipsa se quolibet modo, ut quod non erat esset, adiuuit [127 1Kb] , nisi forte  eo modo intelligendum uidetur, quo dicitur [128 1Kb] quia lux lucet, uel lucens est per seipsam, et ex  seipsa. Quemadmodum enim sese habent ad inuicem lux, et lucere, et lucens; sic sunt ad se inuicem [129 1Kb] essentia, esse, et ens, hoc est existens, siue subsistens. Ergo summa essentia, et summe esse, et summe ens, id est summe existens, siue summe subsistens non dissimiliter sibi conuenient, quam lux, et lucere, et lucens.



CAPUT uII [al., uI] [130 1Kb] . Quomodo alia omnia sint per illam, et ex illa [131 1Kb] .

CONSPECTUS CAPITIS.---Utrum cuncta sint per summam illam naturam, ut causam efficientem, uel ex illa, tanquam ex materia, sic inquiritur: Quatuor elementa sine suis formis, quas conspicimus in rebus formatis, intelligi possunt. Hec informis seu confusa eorum natura unde est? 1. Si ex aliqua materia est, uel est ex summa natura, uel ex seipsa, uel ex aliqua tertia essentia, que nulla est.  Non ex se; tum quia hec non per se sed per aliud est, tum quia cum nichil sit posterius seipso, nichil est materialiter ex seipso: non ex materia summa nature; alioquin ex ipsa aliquid minus ipsa fieret, et proinde ipsa mutaretur et corrumperetur: quod nefas est dicere. 2. Non est bonum, per quod mutatur uel corrumpitur summum bonum. At quidquid est, per summam essentiam est. Ergo si quid est ex summi boni materia, summam essentiam corrumpitur et mutatur summum bonum. Et ita summum bonum, nullatenus est bonum: quod est inconueniens. Ergo nulla minor natura est materialiter ex summa natura. Ergo elementorum essentia ex nulla materia est. Ergo summa essentia tantam rerum molem sola per seipsam produxit ex nichilo.

Restat nunc de rerum earum uniuersitate, que per aliud sunt, discutere quomodo sint per summam  substantiam, utrum quia ipsa fecit uniuersa, aut quia materia fuit uniuersorum. Non enim opus est querere utrum ideo sint [132 1Kb] uniuersa per ipsam; quia alio faciente, aut alia materia existente, illa tantum quolibet modo, ut res omnes essent, adiuuerit [133 1Kb] cum repugnet his que iam supra patuerunt, si secundo loco et non principaliter sint per ipsam, quecunque sunt. Primum itaque mihi querendum esse puto utrum uniuersitas rerum, que per aliud sunt, sit ex aliqua materia. Non autem dubito omnem hanc [134 1Kb] mundi molem, cum partibus suis, sicut uidemus, formatam constare ex terra et aqua, et ere et igne: que, scilicet, quatuor [135 1Kb] elementa, aliquo modo intelligi possunt [136 1Kb] sine his formis quas conspicimus in rebus formatis, ut eorum informis  aut etiam confusa natura uideatur esse materia omnium corporum suis formis discretorum; non inquam, hoc dubito; sed quero, unde hec ipsa [137 1Kb] ,  quam dixi, mundane molis materia sit. Nam si huius materie est aliqua materia, illa uerius [138 1Kb] est corporee uniuersitatis materia. Si igitur uniuersitas rerum, seu uisibilium, seu inuisibilium est ex aliqua materia, profecto non solum non potest esse, sed nec dici potest esse ex alia [139 1Kb] materia, quam ex summa natura, aut ex se ipsa, aut ex aliqua tertia [140 1Kb] essentia; que utique nulla est. Quippe nichil omnino uel cogitari potest esse preter illud summum omnium, quod est per seipsum; et uniuersitatem eorum que non per se, sed per idem summum sunt: quare quod nullo modo aliquid est, nullius rei materia est. Ex sua uero natura rerum uniuersitas, que per se non est, esse non potest; quoniam si hoc esset, aliquo modo esset per se et per aliud, quam  per id per quod sunt cuncta, et non esset solum id per quod cuncta sunt: que omnia sunt falsa [141 1Kb] . Item, omne quod ex materia est, ex alio est [142 1Kb] , et posterius est eo; quoniam igitur nichil est aliud a seipso, uel posterius seipso, consequitur ut nichil sit materialiter ex seipso. At si ex [143 1Kb] summe nature materia potest esse aliquid minus ipsa, summum bonum mutari et corumpi potest: quod nefas est dicere. Quapropter, quoniam omne quod aliud est quam ipsa, minus est ipsa; impossibile est aliquid aliud hoc modo esse ex ipsa [144 1Kb] . Amplius: Dubium non est quia nullatenus est bonum, per quod mutatur uel corrumpitur summum bonum. Quod si qua minor natura est ex summi boni materia, cum nichil sit undecunque [145 1Kb] nisi per summam essentiam, mutatur  et corrumpitur summum bonum [146 1Kb] per ipsam: quare summa essentia, 7 que est ipsum summum bonum, nullatenus est bonum; quod est inconueniens. Nulla igitur minor natura materialiter est ex summa natura. Cum igitur eorum essentiam, que per aliud sunt, constet non esse uelut ex materia, ex summa essentia, nec ex se, nec ex alio [147 1Kb] , manifestum est quia ex nulla materia est. Quare, quoniam quidquid est per summam essentiam est, nec per ipsam aliquid aliud esse potest nisi ea aut faciente aut materia existente, consequitur de necessitate, ut preter eam nichil sit, nisi ea faciente, et quoniam nichil aliud est uel fuit, nisi illa, et que facta sunt ab illa, nichil omnino facere potuit per aliud, uel instrumentum, uel adiumentum, quam per seipsam.  At omne [148 1Kb] quod fecit, sine dubio aut fecit ex aliquo, uelut ex materia; aut ex nichilo. Quoniam igitur certissime patet quia essentia omnium, que  preter summam essentiam sunt, ab eadem summa essentia facta est, et quia ex nulla materia [149 1Kb] est; procul dubio nichil apertius quam quia illa summa essentia tamen rerum molem, tam numerosam multitudinem, tam formose formatam, tam ordinate uariatam, tam conuenienter diuersam, sola per seipsam produxit ex nichilo.



CAPUT uIII [al., uII] [150 1Kb] . Quomodo intelligendum sit quod omnia fecit ex nichilo [151 1Kb] .

CONSPECTUS CAPITIS.---Ipsum nichil non potest esse causa alicuius quod est: et uox omnium est, nichil de nichilo. Unde uidetur quod quidquid fit, fiat ex aliquo. Quod si uerum est, corruunt omnia que supra posita sunt de summa essentia, que omnia fecit ex nichilo. Tribus quidem modis substantia dici potest facta ex nichilo: 1. ita ut penitus  non facta intelligatur: sic de tacente dicitur, de nichilo loquitur. 2. Cum sic facta ex nichilo, quasi ex aliquo significatur: et hec significatio semper est falsa. 3. Cum sic facta ex nichilo dicitur, ut facta non ex aliquo intelligatur. Eo sensu cuncta, preter summam essentiam, facta ex nichilo dicuntur: hoc est, que prius nichil erant, nunc sunt aliquid: sicut quis dicitur diues fieri ex paupere, sanus ex infirmitate. Et hic est sensus, qui pauper uel eger erat, nunc est diues uel sanus.

Sed occurrit quedam dubitatio de nichilo [152 1Kb] . Nam ex quocunque fit aliquid, id causa est eius [153 1Kb] quod ex se fit [154 1Kb] , et omnis causa necesse est aliquod ad essentiam effecti [155 1Kb] prebeat adiumentum. Quod sic omnes tenent experimento, ut etiam nulli [156 1Kb] rapiatur contendendo, et uix ulli [157 1Kb] subripiatur decipiendo. Si ergo [158 1Kb] factum est ex nichilo aliquid, ipsum  nichil fuit causa eius, quod ex ipso factum est. Sed quomodo id quod nullum habebat esse, adiuuit aliquid [159 1Kb] ut perueniret ad esse? Si autem nullum adiumentum de nichilo prouenit ad aliquid, cui aut qualiter persuadeatur quia ex nichilo aliquid efficiatur? Preterea [160 1Kb] , nichil aut significat aliquid, aut non significat aliquid. Sed si nichil est aliquid, quecunque facta sunt ex nichilo, facta sunt est aliquo. Si uero nichil non est aliquid: quoniam intelligi non potest ut ex eo [161 1Kb] quod penitus non est, fiat aliquid, nichil fit ex nichilo; sicut uox omnium est quia nichil de nichilo. Unde uidetur consequi ut quidquid fit, fiat ex aliquo: aut enim fit de aliquo, aut de nichilo. Siue igitur nichil [162 1Kb] sit aliquid, siue nichil non sit  aliquid; consequi uidetur ut quidquid factum est, factum sit ex aliquo. Quod si uerum esse ponitur, omnibus, que supra disposita sunt [163 1Kb] , opponitur. Unde quoniam quod erat nichil, aliquid erit; id quod maxime aliquid erat, nichil erit [164 1Kb] . Ex eo namque quod quamdam substantiam maxime omnium existentem inueneram, ad hoc ut omnia alia sic facta essent ab ea, ut nichil [165 1Kb] esset unde facta essent, ratiocinando perueneram. Quare si illud unde facta sunt, quod putabam esse nichil, est aliquid; quidquid inuentum estimabam de summa essentia, est nichil. Quid igitur intelligendum est de nichilo? nam nichil quod uideam posse obiici, uel pene fatuum [166 1Kb] , iam statui in hac meditatione negligere. [al., Cap. 8.] [167 1Kb] Tribus itaque, ut puto, modis, quod ad presentis  impedimenti sufficit expedimentum, exponi potest, si qua substantia dicitur esse facta ex nichilo. Unus quidem modus est, quo uolumus intelligi penitus non esse factum quod dicitur ex nichilo esse [168 1Kb] : cui simile est, cum querenti de tacente, unde loquatur, respondetur de nichilo, id est, non loquitur. Secundum quem modum de ipsa summa essentia, et de eo quod penitus nec fuit, nec est, querenti unde factum sit, recte responderi potest, de nichilo, id est, nequaquam factum est: qui sensus de nullo eorum, que facta sunt, intelligi potest. Alia significatio est, que dici quidem potest, uera tamen esse non potest [169 1Kb] : ut, si dicatur aliquid sic esse factum [170 1Kb] ex nichilo, ut ex ipso nichilo [171 1Kb] , id est, ex eo quod penitus non est, factum sit: quasi ipsum nichil sit aliquid  existens [172 1Kb] , ex quo possit aliquid fieri: quod quoniam semper falsum est; quoties esse [173 1Kb] ponitur, impossibilis inconuenientia consequitur. Tertia interpretatio, qua dicitur aliquid esse factum de nichilo, est cum [174 1Kb] intelligimus esse quidem factum, sed non esse aliquid, un de sit factum. Per similem significationem [175 1Kb] dici uidetur, cum homo contristatus sine causa, dicitur contristatus de [176 1Kb] nichilo. Secundum igitur [177 1Kb] hunc sensum si intelligatur, quod supra conclusum est, quia preter summam essentiam cuncta, que sunt ab eadem, ex nichilo facta sunt, id est, non ex aliquo: sicut ipsa conclusio precedentia conuenienter consequetur [178 1Kb] , ita ex eadem conclusione nichil inconuenieus subsequetur;  quamuis non inconuenienter et sine omni repugnantia, ea que facta sunt a creatrice [179 1Kb] substantia dici possint esse ex nichilo [180 1Kb] facta; eo modo quo dici solet diues factus ex paupere, et recepisse quis sanitatem ex egritudine: id est, qui prius pauper erat, nunc est diues, quod antea non erat; et qui prius habebat egritudinem, nunc habet sanitatem quam antea non habebat. Hoc igitur modo non inconuenienter intelligi potest, si dicatur creatrix essentia uniuersa fecisse de nichilo, siue quod uniuersa per illam facta sint [181 1Kb] de nichilo: id est, que prius nichil erant nunc sunt aliquid. Hac ipsa quippe uoce qua dicitur, quia illa fecit, siue, quia ista [182 1Kb] facta sunt; intelligitur quia cum illa fecit, aliquid fecit [183 1Kb] ; et cum ista facta sunt, non nisi aliquid facta sunt [184 1Kb] .  Sic enim [185 1Kb] aspicientes aliquem de ualde humili fortuna, multis opibus, honoribusue [186 1Kb] ab aliquo exaltatum, dicimus: Ecce ille fecit istum de nichilo, aut factus est ille ab isto de nichilo: id est, ipse qui prius quasi nichilum reputabatur [187 1Kb] , nunc illo faciente uere aliquid estimatur.



CAPUT IX Quod ea que facta sunt ex nichilo, nonnichil erant antequam fierent, quantum ad rationem facientis.
 [188 1Kb]

CONSPECTUS CAPITIS.---Nihil rationabiliter ab aliquo fit, nisi in ipso precedat rei faciende forma. Erat igitur in ratione summa nature quid, aut qualia, aut quomodo futura essent uniuersa, priusquam fierent. Ergo antequam essent, non erant nichil; nec ex nichilo sunt, quando sunt, quantum ad rationem facientis.


uerum uideor mihi uidere quiddam quod non negligenter [189 1Kb] discernere cogit, secundum quid ea que facta sunt, antequam fierent, dici possint [190 1Kb] fuisse nichil. Nullo namque pacto fieri potest aliquid rationabiliter [191 1Kb] ab aliquo, nisi in facientis ratione precedat aliquod rei faciende quasi exemplum, siue  forma, uel similitudo, aut regula. Patet itaque quoniam priusquam fierent uniuersa, erat in ratione [193 1Kb] summe nature, quid aut qualia aut quomodo futura essent: quare cum ea que facta sunt, clarum sit nichil fuisse antequam fierent, quantum ad hoc, quia non erant quod nunc sunt, nec erat ex quo fierent; non tamen nichil erant, quantum ad rationem facientis, per quam et secundum quam fierent.



CAPUT X [al., IX] [194 1Kb] . Quod illa ratio [195 1Kb] sit quedam rerum locutio, sicut faber dicit prius apud se quod [196 1Kb] facturus est.

CONSPECTUS CAPITIS.---Forma rerum in mente diuina est earum quadam in ipsa ratione locutio. 8 Sic faber opus, quod facturus est, intra se dicit. Rem unam autem tripliciter loqui possumus: 1. Sensibiliter, sensibilibus signis utendo; 2. insensibiliter, hec signa insensibiliter intra nos cogitando; 3. nec sensibiliter nec insensibiliter, non signa sed res ipsas mente dicendo. His tribus locutionis generibus singula uerba conueniunt. Tertia locutionis uerba sunt naturalia, et proinde eadem apud omnes. Hec ubi sunt, nullum aliud uerbum est necessarium ad rem cognoscendam: et ubi hec esse non possunt, omne aliud uerbum est inutile ad rem demonstrandam. uerba naturalia sunt ueriora, quia rebus sunt magis similia. Unde uerbum naturale est maxime proprium et  principale rei uerbum. Hec ergo locutio fuit, qua summa essentia dixit omnia, antequam essent, ut per illam fierent.

Illa autem forma rerum, que in eius ratione res creandas precedebat, quid aliud est quam rerum quedam in ipsa ratione locutio; ueluti cum faber facturus aliquod sue artis opus, prius illud intra se dicit mentis conceptione? Mentis autem [197 1Kb] siue rationalis locutionem [198 1Kb] hic intelligo, non cum uoces rerum singnificatiue cogitantur; sed cum res ipse, uel future, uel iam existentes acie cogitationis in mente conspiciuntur [199 1Kb] . Frequenti namque usu cognoscitur quia rem unam tripliciter loqui possumus. Aut enim res loquimur signis sensibilibus, id est, que sensibus corporeis sentiri possunt, sensibiliter  utendo; aut eadem signa, que foris sensibilia sunt, intra nos insensibiliter cogitando [200 1Kb] ; aut nec sensibiliter, nec insensibiliter his [201 1Kb] signis utendo, sed res ipsas, uel corporum imaginatione, uel rationis intellectu, pro rerum ipsarum diuersitate, intus in nostra mente dicendo. Aliter namque hominem dico, cum eum hoc nomine, quod est, homo, significo; aliter cum idem nomen tacens cogito; aliter cum eum ipsum hominem mens, aut per corporis imaginem, aut per rationem intuetur; per corporis quidem imaginem, ut cum eius [202 1Kb] sensibilem figuram imaginatur: per rationem uero, ut cum uniuersalem eius essentiam, que est, animal rationale mortale, cogitat. He uero tres loquendi uarietates singule uerbis sui generis constant; sed illius,  quam tertiam et ult mam posui, locutionis uerba, cum de rebus non ignoratis [203 1Kb] sunt, naturalia sunt, et apud omnes gentes sunt eadem. Et quoniam omnia alia uerba propter hec sunt inuenta; ubi ista sunt, nullum aliud uerbum est necessarium ad rem cognoscendam; et ubi ista esse non possunt, nullum aliud est utile ad rem ostendendam. Possunt etiam non absurde dici tanto ueriora, quanto magis rebus, quarum sunt uerba, similia sunt, et eas expressius significant [204 1Kb] , exceptis namque rebus illis, quibus ipsis utimur pro nominibus suis ad easdem significandas, ut sunt quedam uoces, uelut A uocalis: exceptis, inquam, his, nullum aliud uerbum sic uidetur rei [205 1Kb] simile, cuius est uerbum, aut sic eam exprimit, quomodo illa similitudo que  in acie mentis rem ipsam cogitantis exprimitur [206 1Kb] . Illud igitur iure dicendum est maxime proprium et principale rei uerbum. Quapropter si nulla de qualibet re locutio tantum propinquat rei, quantum illa que huiusmodi uerbis constat; nec aliquid aliud tam simile rei uel future [207 1Kb] , uel iam existenti in ratione alicuius potest esse: non immerito uideri potest apud summam [208 1Kb] substantiam, talem rerum locutionem et fuisse, antequam essent, ut per eam fierent; et esse, cum facta sunt, ut per eam sciantur.



CAPUT XI [al., X] [209 1Kb] . Quod [210 1Kb] tamen multa sit in hac similitudine fabri dissimilitudo.

CONSPECTUS CAPITIS.---Summi artificis et fabri dissimilitudo est: 1. in eo quod summus artifex formam  non aliunde compingat; 2. in eo quod summus artifex nullam exigat materiam ex qua preconceptum opus perficiat; 3. in eo quod creatricis substantie opera non sunt aliquid nisi quod sunt per illam: que uero a fabro fiunt, penitus non essent nisi essent aliquid quod non sunt per ipsum.

Sed quamuis summam substantiam constet prius in se quasi dixisse cunctam creaturam, quam eam secundum eamdem, et per eamdem suam intimam locutionem conderet; quemadmodum faber prius mente concipit, quod postea secundum inentis conceptionem opere perficit. Multam tamen in hac similitudine intueor dissimilitudinem. Illa namque nichil omnino aliunde assumpsit, unde uel eorum que factura erat [211 1Kb] , formam in se ipsa compingeret,  uel ea ipsa, id quod sunt [212 1Kb] , perficeret; faber uero penitus nec mente potest aliquid corporeum  concipere imaginando, nisi id quod aut totum simul, aut per partes, ex aliquibus rebus aliquo modo iam didicit; nec opus mente conceptum perficere, si desit aut materia, aut aliquid [213 1Kb] , sine quo [214 1Kb] opus precogitatum fieri non possit: quanquam enim homo tale aliquod animal possit cogitando uel pingendo, quale nusquam sit, confingere; nequaquam tamen hoc facere ualet, nisi componendo in eo partes, quas [215 1Kb] ex rebus alias cognitis [216 1Kb] in memoriam attraxit. Quare in hoc differunt ab inuicem ille in creatrice substantia, et in fabro suorum operum faciendorum intime locutiones, quod illa nec assumpta, nec adiuta aliunde, sed prima, et sola causa sufficere potuit [217 1Kb] suo artifici [218 1Kb] ad suum opus perficiendum; ista uero nec prima, nec sola, nec  sufficiens est ad suum incipiendum. Quapropter ea que per illam creata sunt, omnia non sunt quod non sunt per illam [219 1Kb] . Que uero per istam fiunt [220 1Kb] , penitus non essent, nisi essent aliquid [221 1Kb] quod non sunt per ipsam [222 1Kb] .



CAPUT XII [al., XI] [223 1Kb] . Quod hec summe essentie locutio sit summa essentia [224 1Kb] .

CONSPECTUS CAPITIS.---Summa substantia per semetipsam omnia fecit. Per naturalem autem et intimam locutionem omnia fecit. Ergo naturalis hec locutio est ipsa summa substantia.

Sed cum pariter ratione docente sit certum quia quidquid summa substantia fecit, non fecit per aliud [225 1Kb] quam per semetipsam; et quidquid fecit, per suam intimam [226 1Kb] locutionem fecit, siue singula  singulis uerbis, siue potius uno uerbo simul omnia dicendo; quid magis necessarium uideri potest, quam hanc summe essentie locutionem non esse aliud quam summam essentiam? Non igitur negligenter pretereundam huius locutionis considerationem puto: sed priusquam de illa possit tractari, diligenter eiusdem summe substantie proprietates [227 1Kb] aliquas studiose inuestigandas existimo.



CAPUT XIII [al., XII] [228 1Kb] . Quod sicut omnia per summam essentiam facta sunt, ita uigeant per ipsam [229 1Kb] .

CONSPECTUS CAPITIS.---Sicut omnia que sunt, per unum aliquid sunt, quod solum est per seipsum; ita omnia per unum aliquid uigent, quod solum uiget per seipsum. Ergo sicut nichil factum est nisi per creatricem essentiam, ita nichil uiget nisi per  eamdem seruatricem presentiam.

Constat ergo per summam naturam esse factum,  quidquid non est idem illi. Dubium autem nonnisi rationali menti esse potest, quod cuncta, que facta sunt, eodem ipso sustinente uigent et perseuerant esse quandiu sunt, quo faciente de nichilo habent esse quod sunt. Simili namque per omnia ratione, qua collectum est omnia, que sunt, esse per unum aliquid, unde ipsum solum est per seipsum, et alia per aliud; simili, inquam, ratione potest probari quia quecunque uigent per unum aliquid uigeant [230 1Kb] : unde illud solum uiget per seipsum, et alia per aliud. Quod quoniam aliter esse non potest, nisi ut ea, que sunt facta, per aliud uigeant, et id a quo facta sunt, uigeat per seipsum, necesse est ut sicut nichil factum est nisi per creatricem presentem essentiam, ita nichil uigeat, nisi per eiusdem seruatricem  presentiam [231 1Kb] .



9 CAPUT XIu [al., XIII] [232 1Kb] . Quod [233 1Kb] illa sit in omnibus, et per omnia et omnia [234 1Kb] sint ex illa, et per illam, et in illa.

CONSPECTUS CAPITIS.---Ex quo consequitur ut ibi ipsa non est, nichil sit. Ubique igitur, et per omnia, et in omnibus est. Cum enim creatum nullatenus ualeat exire creantis et fouentis immensitatem, creans uero et fouens excedere possit omne quod creatum est, liquet quod summa essentia ipsa est que cuncta alia portat, superat, claudit et penetrat; et ipsa in omnibus est et per omnia; et ipsa, et per ipsam, et in ipsa sunt omnia.

Quod si ita [235 1Kb] est, imo quia ex necessitate sic est, consequitur ut ubi ipsa non est, nichil sit. Ubique igitur est, et per omnia, et in omnibus. At quoniam  [236 1Kb] absurdum est, ut, scilicet, quemadmodum nullatenus aliquid creatum potest exire creantis et fouentis immensitatem; sic creans et fouens nequaquam ualeat aliquo [237 1Kb] modo excedere factorum uniuersitatem; liquet quoniam [238 1Kb] ipsa est que cuncta alia portat et superat, claudit [239 1Kb] et penetrat. Si igitur hec illis, que superius sunt inuenta, iungantur, eadem est que in omnibus est, et per omnia, et ex qua, et per quam, et in qua.



CAPUT Xu [al., XIu] [240 1Kb] . [241 1Kb] Quid possit [242 1Kb] aut non possit de illa dici substantialiter.

CONSPECTUS CAPITIS.---Nullum in creatis relatiuum est substantiale illi de quo relatiue dicitur. Ergo quod de summa natura relatiue dicitur, u. g. quod maior sit omnibus, non significat eius essentiam.  Ipsa enim per se et non per aliud aut ad aliud est quidquid est. Preter relatiua quidquid est, aut ipsum melius est quam non ipsum; aut non ipsum  in aliquo melius est quam ipsum. Ipsum non ipsum intelligitur, ut uerum non uerum, corpus non corpus, et alia huiusmodi. Ipsum, ut sapiens, est simpliciter melius quam non ipsum, seu non sapiens. Non ipsum, ut, non aurum, est in aliquo melius quam ipsum, siue aurum. Summum non est omnino et simpliciter melius quam non summum; quia relatiuum est. Non summum non est in aliquo melius quam summum. Neutrum designat summe nature essentiam. Summa natura est quidquid omnino melius est quam non ipsum: ipsa enim sola est qua nichil melius, et que omnibus est melior. Ergo ipsa non est corpus, nec aliquid corporeum; nam est aliquid corpore melius, scilicet mens rationalis. Ergo ipsa est uiuens, sapiens, potens, uera, iusta, beata, eterna, et quidquid absolute melius est quam non ipsum.

Iam non immerito ualde moueor quam studiose possum inquirere quid omnium, que de aliquo dici  possunt, huic tam admirabili nature queat conuenire substantialiter. Quanquam enim mirer si possit in nominibus uel uerbis, que aptamus rebus factis de nichilo, reperiri [243 1Kb] quod digne dicatur de creatrice uniuersorum substantia; tentandum tamen est ad quid hanc indagationem ratio perducet [244 1Kb] . Itaque de relatiuis quidem nulli dubium quia nullum eorum substantiale est illi, de quo relatiue dicitur. Quare si quid de summa natura dicitur relatiue, non est eius significatiuum substantie [245 1Kb] . Unde hoc ipsum quod summa [246 1Kb] omnium [247 1Kb] siue maior omnibus que ab illa facta sunt, uel aliud aliquid similiter [248 1Kb] relatiue dici potest, manifestum est quoniam non eius naturalem designat essentiam. Si enim nulla earum rerum unquam esset, quarum relatione summa et maior  dicitur; ipsa nec summa, nec maior intelligeretur: nec tamen idcirco minus bona esset, aut essentialis sue magnitudinis in aliquo detrimentum pateretur. Quod ex eo manifeste cognoscitur, quoniam ipsa quidquid boni uel magni est, non est per aliud quam per seipsam. Si igitur summa natura sic potest intelligi [249 1Kb] non summa, ut tamen nequaquam sit maior aut minor, quam cum intelligitur summa omnium: [al. omit. m. e. q. s.] manifestum est quoniam summum [250 1Kb] non simpliciter significat illam essentiam [251 1Kb] , que omnino maior et melior est, quam quidquid non est quod ipsa [252 1Kb] est. Quod autem ratio docet de summo, non dissimiliter inuenitur in similiter relatiuis. Illis itaque, que relatiue dicuntur, omissis, quia nullum eorum simpliciter demonstrat  alicuius essentiam, ad alia discutienda se conuertat intentio. Et quidem si quis singula diligenter  intueatur, quidquid est preter relatiua, aut tale est, ut ipsum omnino melius sit, quam non ipsum; aut tale, ut non ipsum in aliquo melius sit, quam ipsum. Ipsum autem et non ipsum, non aliud hic intelligo, quam uerum non uerum, corpus non corpus, et his similia. Melius quidem est omnino aliquid quam non ipsum: ut, sapiens quam non ipsum sapiens, id est, melius est sapiens quam non sapiens [253 1Kb] . Quamuis enim iustus non sapiens melior uideatur, quam non iustus sapiens, non tamen melius simpliciter est, non sapiens quam sapiens: omne enim non sapiens, simpliciter inquantum non sapiens, est minus quam sapiens; quia omne non sapiens melius esset, si esset sapiens. Similiter omnino melius est uerum quam non ipsum, id est, quam non uerum; et iustum quam non iustum; et uiuit quam  non uiuit. Melius autem est in aliquo non ipsum quam ipsum, ut non aurum quam aurum. Nam melius est homini esse non aurum quam aurum; quamuis forsitan melius esset alicui aurum esse quam non aurum [254 1Kb] esse, ut plumbo. Cum enim utrumque, scilicet, homo et plumbum sit non aurum, tanto melius aliquid est homo quam aurum, quanto inferioris nature esset, si esset aurum: et plumbum tanto uilius est quanto pretiosius esset, si aurum esset. Patet autem ex eo quod summa natura sic intelligi potest non summa, ut nec summum omnino melius sit quam non summum; nec non summum alicui melius quam summum: multa relatiua esse, que nequaquam hac contineantur diuisione. Utrum  autem aliqua contineantur, inquirere supersedeo, cum ad propositum [255 1Kb] sufficiat quod de illis notum est, nullum, scilicet, eorum simplicem summe nature substantiam designare. Cum igitur quidquid aliud est, si singula dispiciantur, aut ipsum sit melius [256 1Kb] quam non ipsum, aut non ipsum in aliquo sit melius quam ipsum: sicut nefas est putare quod substantia summe nature [257 1Kb] sit aliquid, quo melius sit aliquo modo non ipsum; sic necesse est ut sit quidquid omnino melius est quam non ipsum. Illa enim sola est, qua penitus nichil est melius; et que melior est omnibus, que non sunt quod est ipsa. Non est igitur corpus, uel aliquid eorum que corporei sensus discernunt. Quippe his omnibus melius est aliquid quod non est quod ipsa sunt. Mens enim  rationalis, que nullo corporeo sensu quid, uel qualis, uel quanta sit percipitur; quanto minor esset, si esset aliquid [258 1Kb] eorum que corporeis sensibus subiacent,  tanto maior est, quam [259 1Kb] quodlibet eorum. Penitus enim ipsa summa essentia tacenda est esse aliquid eorum, quibus est aliquid, quod non est quod ipsa sunt, superius: et est omnino, sicut ratio [260 1Kb] docet, dicenda quodlibet eorum, quibus est omne, quod non est quod ipsa sunt, inferius. Quare necesse est eam esse uiuentem, sapientem, potentem et omnipotentem, ueram, iustam, beatam, eternam, et quidquid similiter [261 1Kb] absolute melius quam non ipsum. Quid ergo queratur amplius quid summa illa sit natura, si manifestum est quid omnium sit, aut quid omnium non sit [262 1Kb] ?



CAPUT XuI [al., Xu] [263 1Kb] . [264 1Kb] Quod idem sit illi esse iustam, quod [265 1Kb] est esse iustitiam: et eodem modo de his que similiter de illa dici possunt; et quod nichil horum monstret  qualis illa, uel quanta sit, sed quid sit.

CONSPECTUS CAPITIS.---Summa natura non per aliud sed per se est quidquid est; ipsa autem est iusta, et quidem per iustitiam. Ergo ipsa summa natura est ipsa sua iustitia; et cum per iustitiam iusta dicitur, per se iusta intelligitur. Deinde si queratur quid sit summa natura, quid uerius respondetur quam iustitia? Ergo de summa natura non proprie dicitur quod habet iustitiam, sed quod existit iustitia: et cum dicitur existens iustitia, non dicitur qualis sed quid est. Ergo cum dicitur iusta, non dicitur qualis sit, sed quid ipsa sit: et idem est ac si diceretur, ipsa est iustitia. Sic intellige et de ceteris que de Deo similiter dicuntur. Porro quodlibet bonum summa natura sit, summe illud est. Illa igitur est summa essentia, summa uita, summa ratio, summa iustitia, etc., quod non est aliud quam summe ens, summe uiuens, summe  rationale, summe iustum, etc.

10 Sed fortasse cum dicitur iusta, uel magna, uel aliquid similium [266 1Kb] , non ostenditur quid sit, sed potius [267 1Kb] qualis, uel quanta sit. Per qualitatem quippe, uel quantitatem, quodlibet horum [268 1Kb] dici uidetur. Omne namque quod iustum est, per iustitiam iustum est; et alia huiusmodi [269 1Kb] similiter. Quare ipsa summa natura non est iusta, nisi per iustitiam. uidetur igitur participatione qualitatis, iustitie scilicet, iusta dici summe bona substantia: quod si ita est, per aliud est iusta, non per se. At hoc contrarium est ueritati perfecte; quia bona, uel magna, uel subsistens, quod est omnino, per se est, non per aliud. Si igitur non est iusta, nisi per iustitiam, nec iusta esse potest [270 1Kb] nisi per se:  quid magis conspicuum, quid magis necessarium, quam quod eadem natura, est ipsa iustitia: et cum dicitur esse iusta per iustitiam [271 1Kb] , idem est quod  per se; et cum iusta per se dicitur esse, non aliud intelligitur quam per iustitiam. Quapropter, si queratur quid sit ipsa summa natura de qua agitur; quid uerius respondetur quam iustitia? uidendum igitur quomodo intelligendum sit quando illa natura, que est ipsa iustitia [272 1Kb] , dicitur iusta. Quoniam enim homo non potest esse iustitia, iustitiam autem habere potest; non intelligitur iustus homo existens iustitia, sed habens iustitiam. Quoniam igitur de summa natura non proprie dicitur [273 1Kb] quia habet iustitiam, sed existit iustitia: cum dicitur iusta, proprie [274 1Kb] intelligitur existens iustitia, non autem habens iustitiam. Quare si, cum dicitur existens iustitia, non dicitur qualis est sed quid est; consequitur ut, cum dicitur iusta, non dicatur qualis sit,  sed quid sit. Deinde, quoniam de illa suprema essentia idem est dicere quia est iusta, et quia est existens iustitia: et cum dicitur, est existens [275 1Kb] iustitia, non est aliud quam est iustitia: nichil differt in illa, siue dicatur, est iustitia, siue est iusta [276 1Kb] . Quapropter cum queritur de illa quid est, non minus congrue respondetur iusta, quam iustitia: quod uero in exemplo iustitie ratum esse conspicitur, hoc de omnibus, que similiter de ipsa summa natura dicuntur, intellectus sentire per rationem constringitur. Quidquid igitur eorum de illa dicatur, non qualis, uel quanta; sed magis quid sit monstratur. Sed palam est quia quodlibet bonum summa natura sit, summe illud est. Illa igitur est summa essentia, summa uita, summa ratio, summa salus, summa  iustitia, summa sapientia, summa ueritas, summa bonitas, summa magnitudo, summa pulchritudo, summa immortalitas, summa incorruptibilitas, summa immutabilitas, summa beatitudo, summa eternitas, summa potestas, summa unitas; quod non est aliud quam summe ens, summe uiuens: et alia similiter [277 1Kb] .



CAPUT XuII [al., XuI] [278 1Kb] . Quod ita sit [279 1Kb] simplex, ut omnia, que de eius essentia dici possunt, unum idemque sint in illa; et nichil de ea dici possit substantialiter, nisi in eo quod quid est.

CONSPECTUS CAPITIS.---Omne compositum indiget his ex quibus componitur, illis debet quod est, et per illa est quidquid est; quod autem illa sunt, per illud non sunt: et proinde summum non est. Hec autem de summa natura dicere nefas est.  Ergo illa non est composita. Et cum ipsa tot bona sit, uita, ratio, bonitas, iustitia, etc., que de Deo  dicuntur, necesse fit ut hec omnia bona non plura sed unum sint. Ergo unum illorum est idem quod omnia, siue simul, siue singula. Et cum summa natura una consideratione sit quidquid est, quia essentialiter est hoc totum quod ipsa est: nichil de illa dicitur in eo quod qualis uel quanta; sed in eo quod quid sit.

Quid ergo, si illa summa natura tot bona est, eritne composita tam pluribus [280 1Kb] bonis; an potius non sunt plura bona, sed unum bonum tam pluribus nominibus significatum? Omne enim compositum, ut subsistat, indiget his ex quibus componitur; et illis debet quidem quod [281 1Kb] est, quia quidquid est, per illa est; et illa quod sunt, per illud non sunt: et idcirco penitus summum non est. Si igitur natura [282 1Kb] illa composita est ex pluribus bonis, hec omnia, que omni composito insunt, in illam incidere  necesse est: quod nefas falsitatis aperta ratione [283 1Kb] destruit et obruit tota, que supra patuit, necessitas ueritatis. Cum igitur illa natura nullo modo composita sit et tamen omnimodo tot illa bona sit, necesse est ut [284 1Kb] illa omnia non plura, sed unum sint. Idem igitur est quodlibet unum illorum, quod omnia, siue simul [285 1Kb] , siue singula; ut cum dicitur iustitia, uel essentia, idem significat [286 1Kb] , quod alia, uel omnia simul, uel singula. Quemadmodum itaque unum est, quidquid essentialiter de summa substantia dicitur; ita ipsa uno modo una consideratione est, quidquid est essentialiter. Cum enim aliquis homo dicitur et corpus [287 1Kb] , et rationalis, et homo; non uno modo uel consideratione hec tria dicitur. Secundum aliud est enim corpus, et  secundum aliud rationalis [288 1Kb] , et singulum horum non est totum id [289 1Kb] quod est homo. Illa uero summa essentia nullo modo sic est aliquid, ut illud idem secundum alium modum, aut secundum aliam considerationem non sit; quia quidquid aliquo modo essentialiter est, hoc est totum quod ipsa est. Nihil igitur [290 1Kb] quod de eius essentia, uere dicitur, in eo quod qualis, uel quanta; sed in eo quod quid sit, accipitur. Quidquid enim est, uel quale, uel quantum, est etiam aliud [291 1Kb] in eo quod quid est, unde non simplex [292 1Kb] , sed compositum est.



CAPUT XuIII [al., XuII] [293 1Kb] . Quod sit sine principio, et sine fine [294 1Kb] .

CONSPECTUS CAPITIS.---Si summa substantia principium  habet, aut ex se, aut ex alio, aut ex nichilo habet. Non ex alio, aut ex nichilo habet: cum probatum  sit eam non esse ex alio, aut ex nichilo. Non etiam ex se uel per se initium habet: sic enim est ex se uel per se, ut non alia sit essentia que est per se et ex se, et alia per quam et ex qua est: alioquin iam non esset per se, sed per aliud. Summa igitur natura non incepit per se uel ex se. Sed nec finem habebit. Si enim finem habitura est: 1. Non est summe uita, seu immortalis et incorruptibilis; 2. aut uolens aut nolens deficiet: non uolens, quia non est simplex bonum cuius uoluntate perit summum bonum; si uero nolens, non est summe potens; 3. non esset eterna; 4. ueritas principium uel finem habere nequit cogitari. Nunquam enim non uerum fuit quia futurum erat aliquid; et nunquam non uerum erit quia preteritum est aliquid.

Ex quo igitur hec tam simplex natura creatrix et uigor omnium fuit, uel usquequo futura est? An  potius nec ex quo, nec usquequo est; sed sine principio et sine fine [295 1Kb] est? Si enim principium habet, aut ex se uel per se hoc habet; aut ex alio uel per aliud; aut ex nichilo uel per nichil [296 1Kb] . Sed constat per ueritatem iam perspectam quia nullo modo ex alio, uel ex nichilo, uel per aliud, uel per nichil est. Nullo igitur modo per aliud, uel ex alio, aut per nichil, uel ex nichilo initium sortita est. Ex seipsa uero, uel per se initium habere non potest, quanquam ex seipsa, et per seipsam sit. Sic enim est ex se et per se [297 1Kb] , ut nullo modo sit alia essentia, que est per se et ex se, et alia per quam et ex qua est. Quidquid autem ex aliquo uel per aliquid incipit esse, non est omnino idem illi ex quo, uel per quod incipit esse. Summa igitur natura non incepit per se, uel ex se.  Quoniam igitur nec per se, nec ex se, nec per aliud, nec ex alio, nec per nichil, nec ex nichilo habet principium, nullo modo habet principium. Sed neque finem habebit. Si enim finem habitura est, non est summe immortalis et summe incorruptibilis; sed constat quia est summe immortalis et incorruptibilis: non habebit igitur finem. Amplius: Si finem habitura est, aut uolens, aut nolens deficiet. Sed pro certo non est simplex bonum, cuius uoluntate perit summum bonum: at ipsa est uerum et simplex bonum; quare sua sponte non deficiet ipsa, quam certum est esse summum bonum. Si uero nolens [298 1Kb] peritura est, non est summe potens, nec omnipotens; sed rationis necessitas asseruit eam summe potentem esse et omnipotentem. Non ergo nolens deficiet.  Quare si nec uolens, neque nolens [al. omit.] summa natura finem habebit, nullo [299 1Kb] modo 11 finem habebit. Amplius: Si illa summa natura finem habet [300 1Kb] , uel principium, non est uera eternitas:  quod esse supra inexpugnabiliter inuentum [301 1Kb] est. Deinde cogitet, qui potest, quando incepit, aut quando non fuit hoc uerum; scilicet, quia futurum erat aliquid: aut quando desinet, et non erit hoc uerum; scilicet, quia preteritum erit aliquid. Quod si neutrum horum cogitari potest, et utrumque hoc uerum sine ueritate esse non potest; impossibile est uel cogitare quod ueritas principium uel finem habeat. Denique si ueritas habuit principium, uel habebit finem; antequam ipsa inciperet, uerum erat tunc quia [302 1Kb] non erat ueritas; et postquam finita erit quia [303 1Kb] non erit. Atqui [304 1Kb] uerum non potest esse sine ueritate: erat igitur ueritas, antequam esset ueritas; et erit ueritas, postquam finita erit ueritas; quod inconuenientissimum est. Siue igitur  dicatur ueritas habere, siue intelligatur non habere principium uel finem, nullo claudi potest ueritas principio uel fine: quare idem sequitur de summa natura, quia ipsa summa ueritas est.



CAPUT XIX [305 1Kb] . Quomodo nichil fuit ante, aut erit post illam.

CONSPECTUS CAPITIS.---Duplex est sensus huius pronuntiationis: Nihil fuit ante summam essentiam. 1. Est, priusquam summa essentia esset, fuit, cum erat nichil; 2. Est, ante summam essentiam non fuit aliquid. Primo sensu falsa est; secundo sensu est uera. Duplex sensus pariter est cum dicitur: Post summam essentiam nichil est futurum.

Sed ecce iterum insurgit nichil, et quecunque hactenus ratio ueritate [306 1Kb] et necessitate concorditer  attestantibus, disseruit, asserit esset nichil. Si enim ea, que supra digesta sunt, necessarie ueritatis munimine firmata sunt, non fuit [307 1Kb] aliquid ante summam essentiam, nec erit aliquid post [307 1Kb] eam: quare nichil fuit ante eam, et nichil erit post eam. Nam aut aliquid [308 1Kb] , aut nichil necesse est precessisse, uel subsecuturum esse. Qui autem dicit quia nichil fuit ante ipsam, et nichil erit post ipsam, id pronuntiare uidetur. Quia fuit ante ipsam, quando nichil erat; et erit post ipsam, quando nichil erit. Quando ergo nichil erat, illa non erat; et quando nichil erit, illa non erit. Quomodo ergo non incepit ex nichilo, aut quomodo non deueniet [309 1Kb] ad nichilum: si illa nondum erat, cum iam erat nichil [310 1Kb] ; [al. omit.] et eadem iam non erit, cum adhuc erit nichil?  Quid ergo [310 1Kb] molita est tanta moles argumentorum, si tam facile demolitur nichilum molimina eorum? Si namque [311 1Kb] constituitur ut summum esse nichilo et precedenti succedat, et subsequenti decedat [312 1Kb]  quidquid supra statuit uerum, necesse destituitur [313 1Kb] per inane nichilum. An potius repugnandum est nichilo, ne tot structure necessarie rationis a nichilo expugnentur; et summum bonum, quod lucerna ueritatis quesitum et inuentum est, amittatur pro nichilo. Potius igitur asseratur, si fieri potest, quia nichil non fuit ante summam essentiam, nec erit post illam; quam, cum locus datur ante uel post illam nichilo, per nichilum reducatur ad nichilum illud esse, quod per seipsum conduxit id quod erat nichil, esse [314 1Kb] . Duplicem namque una pronuntiatio gerit sententiam, cum dicitur quia nichil fuit ante summam essentiam. Unus enim est eius sensus, quia, priusquam summa essentia esset, fuit, cum erat nichil. Alter uero eius est intellectus, quia ante summam  essentiam non fuit aliquid [315 1Kb] , ueluti si dicam, nichil docuit me uolare: aut hoc sic [316 1Kb] exponam, quia ipsum nichil, quod significat non [317 1Kb] aliquid, docuit me uolare; et erit falsum: aut quia non me docuit aliquid uolare [318 1Kb] , quod est uerum. Prior itaque sensus est, quem sequitur supra tractata inconuenientia, et omnimoda ratione pro falso repellitur. Alter uero est, qui superioribus perfecta coheret [319 1Kb] conuenientia et tota illorum contexione uerus esse compellitur. Quare cum dicitur quia nichil [320 1Kb] fuit ante illam, secundum posteriorem intellectum accipiendum est; nec sic est exponendum, ut intelligatur aliquando fuisse, quando illa non erat, et nichil erat; sed ita ut intelligatur quia ante illam non fuit aliquid. Eadem ratio est duplicis  intellectus si nichil dicatur post illam esse futurum. Si ergo hec interpretatio, que facta est de nichilo, diligenter discernitur, uerissime nec aliquid nec nichil summam essentiam aut precessisse aut subsecuturum esse, et nichil fuisse ante uel post illam esse secuturum [321 1Kb] concluditur, et tamen nulla iam constitutorum soliditas nichili inanitate concutitur.



CAPUT XX [al. XIX] [322 1Kb] . Quod illa sit in omni loco et tempore.

CONSPECTUS CAPITIS.---Creatrix essentia ubique et semper est, 1. quia nunquam incepit aut desinet esse; 2. quia summa natura aut ubique et semper est, aut tantum alicubi et aliquando, aut nusquam et nunquam. At repugnat, 1 ut quod uerissime  et summe est, id nusquam et nunquam sit; 2. ut ullum bonum uel aliquid sit sine ipsa  creatrice essentia, sine qua nusquam uel nunquam est aliquid. Denique quia nec determinate est alicubi et aliquando; ubi enim ipsa non est, ibi nulla est essentia: nec determinate per se in uno loco et tempore; in ceteris uero per suam potentiam; nam potentia eius est ipsius essentia. Ergo ubique et semper est.

Quanquam autem supra conclusum sit, quia creatrix hec natura ubique, et in omnibus, et per omnia sit: et ex eo, quia nec incepit, nec desinet esse [323 1Kb] consequatur quia semper fuit, et est [324 1Kb] , et erit, sentio tamen quiddam [325 1Kb] contradictionis submurmurare [326 1Kb] ; quod me cogit diligentius, ubi et quando illa sit, indagare. Itaque summa essentia, aut ubique et semper est, aut tantum alicubi et aliquando, aut nusquam et nunquam: quod dico, aut  in omni loco et tempore [327 1Kb] ; aut determinate [328 1Kb] in aliquo, uel in nullo. Sed quid uidetur repugnantius, quam ut quod uerissime et summe est, id nusquam et nunquam sit [329 1Kb] . Falsum est igitur nusquam uel nunquam illam esse [330 1Kb] . Deinde, quoniam nullum [331 1Kb] bonum, nec penitus aliquid est sine ea: si ipsa nusquam uel nunquam est, nusquam uel nunquam aliquod bonum est, et nusquam uel nunquam omnino aliquid est. Quod quam falsum [332 1Kb] sit, nec dicere opus est: falsum igitur est et illud, quod illa nusquam aut nunquam [333 1Kb] sit. Aut est ergo determinate alicubi et aliquando; aut ubique et semper. At si determinate [334 1Kb] est in aliquo loco uel tempore; ibi et tunc tantum, ubi et quando ipsa est, potest aliquid  esse. Ubi uero et quando ipsa non est, ibi et tunc penitus nulla est essentia, quia sine ea nichil est: unde consequetur [335 1Kb] ut sit aliquis locus et aliquod tempus, ubi et quando omnino nichil est. Quod quoniam est falsum; ipse namque locus et tempus ipsum aliquid est; non potest esse summa natura alicubi, uel aliquando determinate [336 1Kb] . Quod si dicitur quod determinate ipsa [337 1Kb] per se alicubi et aliquando est; sed per potentiam suam est ubicunque, uel quandocunque aliquid est; non est uerum: quoniam enim potentiam eius nichil aliud quam ipsam esse manifestum est; nullo modo potentia eius sine ipsa est. Cum ergo non sit alicubi uel aliquando determinate, necesse est ut sit ubique et semper,  id est in omni loco et tempore.



CAPUT XXI [al. XX] [338 1Kb] . Quod in nullo sit loco aut tempore.

CONSPECTUS CAPITIS.---A summa natura ualde alienum est habere compositionem partium uel diuisionem. Ergo ipsa non ita est tota in omnibus locis et temporibus, ut per partes sit in singulis. Utrum sit tota simul in singulis locis et temporibus sic inquiritur: Si tota est simul in singulis locis, per singula loca sunt singule tote. Nam quod totum est in aliquo loco, nichil est eius extra istum locum; sed de quo nichil est extra istum locum, nichil eius est simul in alio loco. Ergo unum totum non potest esse simul in diuersis locis totum. Ergo per singula loca, singula sunt tota. Ergo si summa natura est tota simul in singulis locis, quot singula loca esse possunt, tot singule sunt nature summe. Ergo ipsa non est tota simul in omnibus locis. Sic nec ipsa est tota simul in omnibus temporibus; cum ipsa tempora  non simul sint: nec est tota simul distincte in singulis temporibus; alioquin eius eternitas, que est ipsa eius essentia, haberet partes, presens, preteritum ac futurum. Ergo nullo modo est in omni loco uel tempore. Sed quoniam aliquid sine ea nec usquam nec unquam est, necesse est illam esse ubique et semper

12 Quod si ita est, aut tota est in omni loco uel tempore, aut tantum quelibet pars eius, ut altera pars sit extra omnem locum et tempus. Si uero partim est, et partim non in omni loco uel tempore, partes habet: quod falsum est. Non igitur partim est ubique et semper. Tota autem quomodo est ubique et semper? [al. omit. T. a. q. e. u. e. s.] [339 1Kb] Aut enim sic est intelligendum, ut tota simul sit [340 1Kb] in omnibus locis uel temporibus, et per partes in singulis;  aut sic, ut tota sit etiam [341 1Kb] in singulis. uerum si per partes est in singulis, non effugit partium compositionem et diuisionem: quod ualde alienum a summa natura inuentum est. Quapropter non est ita tota in omnibus locis et temporibus, ut per partes sit in singulis. Restat altera pars discutienda, scilicet, qualiter summa natura sit tota in omnibus, et singulis locis et temporibus [342 1Kb] . Hoc nimirum esse non potest, nisi aut simul, aut diuersis temporibus. Sed quoniam ratio loci, aut ratio temporis, quas hactenus simul progressas eisdem uestigiis una potuit indagare prosecutio [343 1Kb] , hic ab inuicem [344 1Kb] digredientes [345 1Kb] disputationem uidentur diuersis quasi fugere anfractibus, singillatim suis inuestigentur discussionibus. Primum ergo uideatur  si summa [346 1Kb] natura tota possit esse in singulis locis, aut simul aut per diuersa tempora. Deinde idipsum in temporibus inquiratur. Si igitur tota est simul in  singulis locis, per singula loca sunt singule tote. Sicut enim locus a loco distinguitur ut singula loca sint, ita id quod totum est in uno loco, ab eo quod eodem tempore totum est in alio loco distinguitur, ut singula tota sint. Nam quod totum est in aliquo loco, nichil eius est quod non sit in ipso loco. At de quo nichil est quod non sit in aliquo loco, nichil est de eo quod sit eodem tempore extra eumdem locum. Quod igitur totum est in aliquo loco, nichil est eius quod eodem tempore sit extra ipsum locum. Sed de quo nichil est extra quemlibet locum, nichil eius est eodem tempore in alio loco. Quare quod totum est in quolibet loco, nichil eius est simul in alio [347 1Kb] loco. Quod igitur totum [348 1Kb] est in aliquo loco, quomodo totum quoque simul est [349 1Kb] in alio loco, si nichil de eo  potest esse in alio loco? Quoniam igitur unum totum non potest esse simul in diuersis locis totum, consequitur ut per singula loca, singula sint tota, si in singulis locis simul aliquid est totum. Quapropter si summa natura tota est uno tempore in singulis omnibus locis, quot singula loca esse possunt, tot singule sunt nature summe, quod irrationabile est opinari. Non est igitur tota uno tempore in singulis locis. At uero si diuersis [350 1Kb] temporibus tota est in singulis locis, quando est in uno loco, nullum bonum et nulla essentia est interim in aliis locis, quia sine ea prorsus aliquid non existit. Quod absurdum esse uel ipsa loca probant, que nonnichil, sed aliquid sunt. Non est itaque summa natura tota in singulis locis, diuersis temporibus. Quod si nec eodem  tempore, nec diuersis temporibus [351 1Kb] tota est in singulis locis, liquet quia nullo modo est tota in singulis omnibus locis. Nunc igitur est [352 1Kb] indagandum si eadem summa natura sit tota in singulis temporibus, aut simul, aut distincte per singula tempora.  [353 1Kb] Sed quomodo est aliquid totum simul in singulis temporibus, si ipsa tempora simul non sunt? Si uero separatim et distincte tota est in singulis temporibus, quemadmodum aliquis homo totus est heri, et hodie, et cras; proprie dicitur quia fuit, et est, et erit. Ergo eius etas, que nichil aliud est quam eius eternitas, non est tota simul; sed est partibus extensa per temporum partes. At eius eternitas nichil aliud est, quam ipsa. Summa igitur essentia [354 1Kb] erit diuisa per partes, secundum temporum distinctiones.  Si enim eius etas per temporum cursus producitur, habet cum ipsis temporibus presens, preteritum et futurum. Quid autem aliud est eius etas, uel existendi  diuturnitas, quam eius eternitas? Ergo cum eius eternitas nichil aliud sit quam eius essentia, sicut supra digesta ratio indubitabiliter probat: si eius eternitas habet preteritum, presens et futurum, consequenter quoque eius essentia habet preteritum, presens, et futurum. At quod preteritum est, non est presens uel futurum; et quod presens est, non est preteritum, nec futurum [355 1Kb] ; et quod futurum est, non est preteritum, uel presens [356 1Kb] . Quomodo ergo stabit quod supra rationabili et perspicua necessitate claruit, scilicet, quia illa summa natura nullo [357 1Kb] modo composita, sed summe simplex et summe incommutabilis, si aliud [358 1Kb] et aliud est in diuersis temporibus, et per tempora distributas habet partes; aut potius, si illa uera sunt;  imo quia liquido [359 1Kb] uera sunt, quomodo hec possibilia sunt? Nullo igitur modo creatrix essentia, aut etas, aut eternitas eius recipit preteritum uel futurum. Presens enim quomodo non habet, si uere est? sed fuit, significat preteritum; et erit, futurum. Nunquam igitur illa fuit, uel erit; quare non est distincte [360 1Kb] , sicut nec simul tota in diuersis singulis temporibus. Si igitur, sicut discussum [361 1Kb] est, nec sic est tota in omnibus locis uel temporibus, ut semel sit tota in omnibus, et per partes in singulis; nec sic, ut tota sit in singulis, manifestum est quia non est ullo modo in omni loco uel tempore tota. Et quoniam similiter peruisum est [362 1Kb] quia nec sic est in omni loco uel tempore, ut pars sit in omni, et pars sit extra omnem locum uel tempus, impossibile  est ut sit ubique et semper. Nullatenus enim potest intelligi esse ubique et semper, nisi aut tota, aut pars. Quod si nequaquam est ubique et semper, aut erit determinate in aliquo loco uel tempore, aut in nullo; determinate autem eam in aliquo non posse esse, iam discussum est. In nullo igitur uel tempore, id est, nusquam et nunquam est [363 1Kb] . Non enim potest esse, nisi aut in omni, aut in aliquo. Sed rursus cum constet inexpugnabiliter non solum quia est per se, et sine principio, et sine fine; sed quia aliquid sine ea nec usquam nec nunquam est, necesse illam esse [364 1Kb] ubique et semper.



CAPUT XXII [al. XXIII] [365 1Kb] . Quomodo sit in omni, et in nullo loco et tempore [366 1Kb] .


CONSPECTUS CAPITIS.---Hec tam contraria secundum prolationem, et necessaria secundum probationem, inter se conueniunt: siquidem unum totum non posse simul esse in diuersis locis uel temporibus, uerum est duntaxat de iis que sic  sunt in loco et tempore, ut loci spatium uel temporis diuturnitatem non excedant. Illius enim duntaxat rei est locus, cuius quantitatem locus circumscribit ac continet: et illius solum rei est aliquod tempus, cuius diuturnitatem metiendo terminat. At summa natura nullis terminis clauditur; sed eius potentia, que est ipsius essentie, omnia sub se concludit. Ergo ipsam nulla loci uel temporis cohibitio includit, et cum nullam localis uel temporalis distensionis magnitudinem uel paruitatem sicut nec partem, suscipiat; nullo loco aut tempore circumscribitur. At tamen necessitas exigit summam essentiam totam nulli loco uel tempori deesse: et nulla lex loci aut temporis prohibet eam omni loco et tempori simul totam adesse. Ipsa igitur tota simul omnibus et singulis locis et temporibus presens est. Ideo enim in loco uel tempore esse dicitur, non quia continetur; sed quia presens est. Aptius tamen hec diceretur esse cum loco et tempore, quam in loco et tempore;  quia esse in loco uel tempore, proprie intelligitur contineri. Itaque in omni loco et tempore summa natura est, quia nulli abest; et in nullo loco uel tempore est, quia nulla clauditur, nec loci aut temporis legibus subiicitur.

Quomodo ergo conuenient hec tam necessaria secundum prolationem, et tam necessaria secundum probationem? Fortasse quodam modo est summa natura in loco uel tempore, quo non prohibetur sic esse simul tota in singulis locis uel temporibus [367 1Kb] , ut tamen non sint plures tote, sed una sola tota; nec eius etas, que non est nisi uera eternitas, non sit distributa in preteritum, presens et futurum. Non enim uidentur hac lege loci ac temporis cogi, nisi ea que sic sunt in loco uel tempore, ut loci spatium uel  temporis diuturnitatem non excedant. Quare, sicut de his que huiusmodi sunt, unum idemque totum simul non posse esse totum in diuersis locis uel temporibus [367 1Kb] omni ueritate asseritur; ita in his que huiusmodi non sunt, idipsum nulla necessitate concluditur. Iure namque dici uidetur, quod tantum eius rei sit aliquis 13 locus, cuius quantitatem locus circumscribendo continet, et continendo circumscribit, et quod eius rei solum sit aliquod tempus, cuius diuturnitatem tempus metiendo aliquo modo terminat, et terminando metitur. Quapropter cuius amplitudini, aut diuturnitati, nulla meta uel a loco uel a tempore opponitur; ulli nullum esse locum uel tempus uere proponitur. Quoniam namque nec locus illi facit, quod locus; nec tempus, quod tempus:  non irrationabiliter dicitur quia nullus locus est eius locus, et nullum tempus est eius tempus. Quod uero nullum locum aut tempus habere conspicitur, id profecto nullatenus loci aut temporis legem subire conuincitur. Nulla igitur lex loci aut temporis  naturam ullam [368 1Kb] aliquo modo cogit, quam nullus locus aut tempus [369 1Kb] aliqua continentia claudit. Quenam autem rationalis [370 1Kb] consideratio omnimoda ratione non concludat [371 1Kb] , ut creatricem summamque omnium substantiam, quam necesse est alienam esse et liberam a natura et iure omnium, que ipsa fecit de nichilo, nulla loci [372 1Kb] cohibitio uel temporis includat, cum potius eius potentia, que non est [373 1Kb] aliud quam eius essentia, cuncta a se facta sub se continendo concludat. Quomodo quoque non est impudentis imprudentie dicere [374 1Kb] quod summe ueritatis aut locus circumscribat quantitatem, aut tempus metiatur diuturnitatem: que nullam penitus localis uel temporalis distensionis [375 1Kb] magnitudinem suspicit uel paruitatem? Quoniam itaque loci hec  est uel temporis conditio [376 1Kb] , ut tantummodo quidquid eorum metis clauditur, nec partium fugiat rationem, uel qualem suscipit locus eius secundum quantitatem, uel qualem patitur tempus eius secundum diuturnitatem; nec ullo modo possit totum a diuersis locis uel temporibus simul contineri: quidquid uero loci uel temporis continentia nequaquam cercetur, nulla locorum uel temporum lege ad partium multiplicitatem cogatur; aut presens esse totum simul pluribus locis aut temporibus prohibeatur; quoniam, inquam, hec est conditio loci aut temporis, procul dubio summa substantia, que nulla loci uel temporis continentia cingitur, nulla eorum lege constringitur. Quare quoniam summam essentiam totam et ineuitabilis necessitas exigit  nulli loco uel tempori deesse, et nulla ratio loci aut temporis prohibet omni loco uel tempori simul totam adesse, necesse est eam simul totam omnibus et singulis locis et temporibus presentem esse. Non enim, quia huic loco uel tempori presens est, idcirco prohibetur illi uel illi loco, aut tempori simul et similiter presens esse; nec quoniam fuit, aut est, aut erit, ideo eternitatis eius aliquid [377 1Kb] euanuit a presenti tempore cum preterito [378 1Kb] , quod iam non est; aut transit cum presenti, quod uix est; aut uenturum est cum futuro, quod nondum est. Nullatenus namque cogitur uel prohibetur lege [379 1Kb] locorum uel temporum, alicubi aut aliquando esse uel non esse, quod nullo modo intra locum uel tempus claudit suum esse. Nam, si ipsa summa essentia  dicitur esse in loco aut tempore, quamuis de illa et  de localibus siue temporalibus naturis una sit prolatio, propter loquendi consuetudinem, diuersus tamen est intellectus, propter rerum dissimilitudinem [380 1Kb] . In illis namque [381 1Kb] duo quedam eadem prolatio significat, id est, quia [382 1Kb] presentia sunt locis et temporibus, in quibus esse dicuntur; et quia continentur ab ipsis. In summa uero essentia unum tantum precipitur, id est [383 1Kb] , quia presens est; non etiam quia continentur. Unde, si usus loquendi admitteret, conuenientius dici uideretur esse cum loco uel tempore, quam in loco uel tempore. uerius enim [384 1Kb] significatur contineri aliquid, cum dicitur esse in alio, quam cum dicitur esse cum alio. In nullo itaque loco uel tempore proprie dicitur esse, quia omnino a nullo alio continetur:  et tamen in omni loco uel tempore suo quodam modo dici potest esse; quoniam quidquid aliud est, ne in nichilum cadat, ab ea presente sustinetur: in omni loco et tempore est, quia nulli abest; et in nullo est, quia nullum locum aut tempus habet, nec in se recepit distinctiones locorum aut temporum; nec hic uel illic [385 1Kb] , uel alicubi, uel tunc, uel nunc, uel aliquando; nec secundum labile presens tempus quo utimur, est [386 1Kb] aut secundum preteritum, uel futurum, fuit, uel erit, quoniam hec circumscriptorum et mutabilium propria sunt; quod illa non est. Et tamen hec de ea quodammodo dici possunt; quoniam sic est presens omnibus circumscriptis et mutabilibus, ac si illa circumscribatur eisdem locis, et mutetur temporibus.  Patet itaque, quantum [387 1Kb] satis est ad dissoluendam, que insonabat, contrarietatem; qualiter summa omnium essentia ubique et semper, et nusquam et nunquam, id est, in omni et in nullo loco [388 1Kb] , aut tempore sit, iuxta diuersorum intellectuum [389 1Kb] concordem ueritatem.



CAPUT XXIII [al. XXIu.] [390 1Kb] Quomodo melius intelligi possit esse ubique, quam in omni loco.

CONSPECTUS CAPITIS.---Cum localia uerba  sepe irreprehensibiliter attribuantur rebus que nec loca sunt, nec circumscriptione locali continentur, ut cum dicitur ibi esse intellectus in anima, ubi est rationalitas: summa natura ubique, id est in omnibus que sunt, esse aptius dicitur, quam esse in omnibus locis. Non enim uelut que contineatur, sed que penetrando  cuncta contineat in omnibus est.


uerum cum constet eamdem summam naturam non magis esse in omnibus locis, quam in omnibus que sunt, non uelut que contineatur, que penetrando cuncta contineat: cur non dicatur esse ubique, hoc sensu, ut potius intelligatur esse in omnibus que sunt, quam tantum in omnibus locis, cum hunc intellectum et rei ueritas exhibeat, et ipsa localis uerbi proprietas nequaquam prohibeat. Solemus namque localia uerba sepe irreprehensibiliter attribuere rebus, que nec loca sunt, nec circumscriptione locali continentur, uelut si dicam ibi esse intellectum in anima, ubi est rationalitas. Nam cum ibi, et ubi, aduerbia localia sint [391 1Kb] ; non tamen locali circumscriptione aut anima continet aliquid, aut intellectus aut rationalitas continetur. Quare  summa natura secundum rei ueritatem, aptius dicitur ubique [392 1Kb] esse secundum hanc significationem, ut intelligatur esse in omnibus que sunt, quam si intelligatur tantum in omnibus [393 1Kb] locis. Et quoniam, sicut supra exposite rationes docent, aliter esse non potest; necesse est eam sic esse in omnibus que sunt, ut una eademque perfecte tota simul [394 1Kb] sit in singulis.



CAPUT XXIu [al. XXu]. [395 1Kb] Quomodo melius intelligi possit, »esse semper,« quam, »in omni tempore.«

CONSPECTUS CAPITIS.---Summa natura non habet principium aut finem, nec presens, preteritum aut futurum, que sunt temporales differentie; quoniam eternitas eius, que nichil aliud est quam ipsa, immutabilis et sine partibus est. Cum ergo uox semper,  magis proprie significet eternitatem, et tempus dicat uarietatem, magis congrue summa natura dicitur semper esse, quam esse in omni tempore. Et cum eternitas sit interminabilis uita simul perfecte tota existens, soli huic nature summe conuenit, que principio et fine et omni termino caret.

Eamdem quoque summam substantiam constat sine principio et sine fine esse; nec habere preteritum, aut futurum, nec temporale, hoc est, labile presens, quo nos utimur, quoniam etas siue eternitas eius que nichil aliud est quam ipsa, immutabilis et sine partibus est. Nonne ergo semper quod uidetur designare totum tempus, multo uerius  intelligitur significare eternitatem, que sibi ipsi nunquam est dissimilis, quam temporum uarietatem, que sibi ipsi semper est in aliquo non  similis. Quare si dicitur semper esse, quoniam idem est illi esse et uiuere; nichil melius intelligitur, quam eterne esse uel uiuere, id est, interminabilem  uitam simul perfecte totam obtinere. uidetur enim [396 1Kb] eius eternitas 14 esse interminabilis uita simul perfecte tota existens. Cum enim supra iam satis liqueat quod eadem substantia non sit aliud quam uita sua, et eternitas sua; nec sit aliquo modo terminabilis [397 1Kb] , nec nisi simul et perfecte tota, quid aliud est uera eternitas, que soli illi conuenit, quam interminabilis uita simul et perfecte tota existens? Nam uel hoc solo, ueram eternitatem soli inesse illi substantie, que sola non facta, sed factrix esse inuenta est, aperte percipitur; quoniam uera eternitas principii finisque meta carere intelligitur: quod nulli rerum creatarum conuenire, eo ipso quod de nichilo facte sunt, conuincitur.



CAPUT XXu  Quod nullis mutabilis sit accidentibus.

CONSPECTUS CAPITIS.---Accidentia alia mutationem efficiunt: alia, ut relationes, nullam mutationem inducunt. Summa autem natura, quia simplex est, non subest accidentibus que mutationem faciunt. Ergo nec susceptibilis est ullius accidentis: accidentia enim improprie dicuntur, que rem non mutant. Igitur nullo prorsus modo summa essentia mutabilis est; cum semper sit eadem substantialiter. et nullo unquam modo diuersa sit accidentaliter.

Sed hec essentia [398 1Kb] , quam patuit omnimode sibi esse eamdem substantialiter, nonne est aliquando [399 1Kb] a se diuersa uel accidentaliter. uerum quomodo est summe incommutabilis, si per accidentia  potest, non dicam esse, sed uel intelligi uariabilis? Et econtra quomodo non est particeps accidentis; cum et hoc [400 1Kb] ipsum, quod maior est omnibus aliis naturis, et quod illis [401 1Kb] dissimilis est [402 1Kb] , illi uideatur accidere? Sed quid repugnant [403 1Kb] quorumdam, que accidentia dicuntur, susceptibilitas, et naturalis incommutabilitas; si ex eorum assumptione nulla substantiam consequatur [404 1Kb] uariabilitas? Omnium quippe que accedentia dicuntur, alia non nisi cum aliqua participantis uariatione adesse et abesse posse intelliguntur, ut omnes colores, alia omnino nullam uel accidendo uel recedendo mutationem circa id de quo dicuntur, efficere noscuntur, ut quedam relationes. Constat namque quia homini post annum presentem nascituro, nec  maior, nec minor, nec equalis sim, nec similis. Omnes autem relationes has, utique cum natus fuerit, sine omni mei mutatione, ad illum habere  potero et amittere, secundum quod crescet [405 1Kb] , uel per qualitates diuersas mutabitur. Palam itaque fit quia eorum que accidentia dicuntur, quedam aliquatenus attrahant commutabilitatem, quedam uero nullatenus subtrahant incommutabilitatem [406 1Kb] . Sicut igitur summa natura accidentibus mutationem efficientibus nunquam in sua simplicitate locum tribuit; sic secundum ea, que nullatenus summe incommutabilitati repugnant [407 1Kb] , aliquando dici aliquod non respuit, et tamen aliquid eius essentie [408 1Kb] , unde ipsa uariabilis intelligi possit, non accidit. Unde hoc quoque concludi potest, quia nullius accidentis susceptibilis est: quippe quemadmodum illa accidentia, que mutationem aliquam accedendo uel recedendo faciunt, ipso suo effectu [409 1Kb] uere accidere  rei, quam mutant, perpenduntur; sic illa, que a simili effectu deficiunt, improprie dici accidentia deprehenduntur. Sicut igitur semper sibi est [410 1Kb] omnimodo eadem substantialiter, ita nunquam est a se diuersa ullo modo, uel accidentaliter. Sed quoquo modo sese habeat ratio de proprietate nominis accidentium, illud sine dubio uerum est, quia de summe incommutabili natura nichil potest dici, unde mutabilis possit intelligi.



CAPUT XXuI [al. XXu]. [411 1Kb] Quomodo illa dicenda sit esse substantia; et quod sit extra omnem substantiam, et singulariter sit quidquid est.

CONSPECTUS CAPITIS.---Cum summa natura nullius mutationis aut accidentis sit susceptibilis, non dicitur substantia nisi substantia dicatur pro essentia:  sed ipsa est et extra et supra omnem substantiam; quia ipsa sola per se est. Itaque non habet nisi nomen commune cum creaturis.

Sed si ratum est quod de huius nature simplicitate perspectum [412 1Kb] est, quomodo substantia est? Nam cum omnis substantia admistionis differentiarum, uel mutationis accidentium sit susceptibilis, huius immutabilis [413 1Kb] sinceritas omnimode admistioni, siue mutationi est inaccessibilis; quomodo ergo [414 1Kb] obtinebitur eam esse quamlibet substantiam, nisi dicatur substantia pro essentia, et sic sit extra, sicut est supra omnem substantiam? Nam quantum illud esse, quod per se est quidquid, et de nichilo facit omne aliud esse, diuersum est ab eo esse, quod per aliud fit de nichilo quidquid est [415 1Kb] ; tantum omnino distat summa substantia ab his que non  sunt idem quod ipsa. Cumque ipsa sola omnium [416 1Kb] naturarum habeat a se, sine alterius nature auxilio,  esse quidquid est; quomodo non est singulariter, absque sue creature consortio, quidquid ipsa est? Unde si quando illi est cum aliis nominis alicuius communio, ualde procul dubio intelligenda est diuersa significatio.



CAPUT XXuII [al. XXuI] [417 1Kb] Quod non contineatur in communi tractatu substantiarum; et tamen sit substantia, et indiuiduus spiritus.

CONSPECTUS CAPITIS.---Omnis substantia aut est, uniuersalis, hoc est pluribus communis, aut est indiuidea, que cum aliis communem habet. Summa uero natura nec in plures substantias se diuidit, nec cum alia se essentia communione colligit. Ergo non includitur in communi substantiarum tractatu. Quia tamen summe existit, ideo maxime  substantia dici potest: et quia dignior est, ideo non corpus, sed spiritus est; et quidem indiuiduus, quia nec partibus constat, nec differentiis aut accidentibus est mutabilis, nec proinde ulla ratione diuisibilis.

Constat igitur quia illa substantia nullo communi tractatu substantiarum includitur, a cuius essentiali communione omnis natura excluditur. Nempe, cum omnis substantia tractetur aut esse uniuersalis, que pluribus substantiis essentialiter communis est, ut, hominem esse, commune est singulis hominibus; aut esse indiuidua, que uniuersalem essentiam communem habet cum aliis, quemadmodum singuli homines commune habent cum singulis, ut homines sint; quomodo aliquis summam naturam in aliarum substantiarum tractatu contineri intelligit,  que nec in plures substantias se diuidit, nec cum aliqua alia per essentialem communionem se colligit? Quoniam tamen ipsa non solum certissime existit, sed etiam summe omnium [418 1Kb] existit, et cuiuslibet rei essentia dici solet substantia; profecto, si quid digne [419 1Kb] dici potest, non prohibetur dici substantia. Et quoniam non noscitur dignior essentia quam spiritus aut corpus [420 1Kb] ; et ex his dignior est spiritus quam corpus: utique eadem asserenda est esse spiritus, non corpus [421 1Kb] . Quoniam autem nec ulle partes sunt eiusdem spiritus, nec plures esse possunt eiusmodi spiritus, necesse est ut sit omnino indiuiduus spiritus. Quoniam enim, sicut supra constat, nec partibus est compositus,  nec ullis differentiis uel accidentibus intelligi potest esse mutabilis, impossibile est ut qualibet sectione sit diuisibilis.



CAPUT XXuIII [al. XXuII] [422 1Kb] . Quod idem spiritus simpliciter sit: et [423 1Kb] creata illi comparata non sint.

CONSPECTUS CAPITIS.---Summus spiritus propter incommutabilem eternitatem nullo modo dici potest, quia fuit aut erit, sed simpliciter est. Cetera uero, quia mutabilia sunt, secundum aliquid aut fuerunt aliquando aut erunt quod non sunt, et hoc quod sunt uix est: insuper de non esse ueniunt ad esse non per se, sed per aliud: et ita redeunt ad non esse, nisi sustineantur per aliud. Solus ergo summus spiritus simpliciter uere perfecte et absolute est; cetera aut non sunt, aut uix sunt: non tamen omnino non sunt; nam de nichilo aliquid facta sunt ab eo qui solus absolute est.

15 uidetur ergo consequi ex precedentibus quod iste spiritus, qui sic suo quodam mirabiliter singulari  et singulariter mirabili modo est, quadam ratione solus sit; alia uero quecunque uidentur esse huic collata, non sint. Si enim diligenter intendatur, ille solus uidebitur simpliciter et perfecte et absolute esse; alia uero omnia fere non esse [424 1Kb] , et uix esse, quoniam namque idem spiritus, propter incommutabilem eternitatem suam, nullo modo secundum aliquem motum dici potest quia fuit, aut erit; sed simpliciter, est: nec mutabiliter est aliquid, quod aliquando aut non fuit, aut non erit; neque non est quod aliquando fuit, aut erit; sed quidquid est, semel et simul, et interminabiliter est. Quoniam, inquam [425 1Kb] , huiusmodi est esse eius; iure ipse simpliciter et absolute et perfecte dicitur esse. Quoniam uero omnia alia secundum aliquid mutabiliter aliquando aut  fuerunt, aut erunt quod non sunt; aut sunt quod aliquando non fuerunt, uel non erunt: et quoniam hoc quia fuerunt, iam non est; illud autem, scilicet quia erunt, nondum est; et hoc quia [426 1Kb] in labili breuissimoque et uix existente presenti sunt, uix est. Quoniam ergo tam mutabiliter sunt, non immerito negantur simpliciter et perfecte et absolute esse; et asseruntur fere non esse, uix esse. Deinde, cum omnia, quecunque aliud sunt quam ipse [427 1Kb] , de non esse uenerint ad esse, non per se, sed per aliud; et cum de esse redeant ad non esse, quantum ad se, nisi sustineantur per aliud, quomodo illis simpliciter conuenit, aut perfecte siue absolute esse, et non magis fere uix non esse? Cumque esse solius eiusdem ineffabilis Spiritus intelligi  nullo modo possit, aut ex non esse inceptum [428 1Kb] , aut aliquem pati [429 1Kb] posse, ex eo quod est in non esse, defectum; et quidquid ipse est, non sit per aliud  quam per se, id est, per hoc quod ipse est, nonne huius esse merito solum intelligitur simplex perfectumque et [430 1Kb] absolutum? Quod uero sic simpliciter et omnimoda ratione solum est perfectum, simplex et [431 1Kb] absolutum, id nimium quodammodo iure dici potest solum esse: et econtra [432 1Kb] , quidquid per superiorem rationem, nec simpliciter, nec perfecte, nec absolute esse; sed uix esse, aut fere non esse cognoscitur; id utique aliquo modo recte, non esse dicitur. Secundum hanc igitur rationem ille solus creator Spiritus est, et omnia creata, non sunt; nec tamen omnino [433 1Kb] non sunt, quia per illum qui solus absolute est, de nichilo aliquid facta sunt.



CAPUT XXIX [al. XXuIII] [434 1Kb] .  Quod eius locutio idipsum sit quod ipse, et ipsi sit consubstantialis, cum non sint duo, sed unus Spiritus.

CONSPECTUS CAPITIS.---Summus Spiritus nichil fecit nisi per seipsum; quidquid autem fecit, per suam locutionem fecit. Ergo eius locutio seu uerbum non est aliud quam ipse summus Spiritus. Deinde ista locutio per quam factum est quidquid creatum est, non est creatura, sed est omni creatura prior. Ergo ipsa est creans Spiritus. Rursus: Ista locutio est summi Spiritus intelligentia; summa autem natura, cum sit simplex, est ipsa sua intelligentia. Ergo summa natura est ipsa sua locutio; et hec est illi consubstantialis, quia ipse indiuiduus est Spiritus.

Iam uero [435 1Kb] his que de proprietatibus huius summe nature ad presens mihi ducem rationem sequenti  occurrerunt [436 1Kb] perspectis, opportunum existimo ut de eius locutione, per quam facta sunt omnia, si quid possim, considerem. Etenim cum omnia que de illa supra potuit animaduertere, rationis robur inflexibile teneant, illud me maxime cogit de illa diligentius discutere, quia id ipsum, quod ipse summus spiritus est, probatur esse. Si enim ille nichil fecit, nisi per seipsum, et quidquid ab eo factum est per illam est factum, quomodo illa est aliud quam quod est idem [437 1Kb] ipse? Amplius: asserunt utique inexplicabiliter ea que iam inuenta sunt, quia nichil omnino potuit unquam aut potest subsistere preter creantem spiritum et eius creaturam. Hanc uero spiritus eiusdem locutionem impossibile est [438 1Kb] inter creata contineri: quoniam quidquid creatum subsistit  [439 1Kb] , per illam factum est; illa uero per se fieri non potuit. Nihil quippe per seipsum fieri potest, quia quidquid fit, posterius est eo per quod fit; et  nichil est posterius seipso. Relinquitur itaque ut hec summi spiritus locutio, cum creatura esse non possit, non sit aliud quam summus spiritus. Denique, hec ipsa locutio nichil aliud potest intelligi quam eiusdem spiritus intelligentia, qua cuncta intelligit. Quid enim est aliud illi rem loqui aliquam, hoc loquendi modo, quam intelligere? Nam non, ut homo, non semper dicit [440 1Kb] quod intelligit. Si igitur summe simplex natura non est aliud quam quod est sua intelligentia, quemadmodum est idem quod est [441 1Kb] sua sapientia, necesse est ut similiter non sit aliud quam quod est sua locutio. Sed quoniam iam manifestum est summum spiritum unum tantum esse, et omnimode indiuiduum, necesse est ut sic illi hec sua locutio sit consubstantialis [442 1Kb] , ut non sint duo, sed  unus spiritus.



CAPUT XXX [al. XXIX] [443 1Kb] . Quod eadem locutio non constet ex pluribus uerbis, sed sit unum uerbum.

CONSPECTUS CAPITIS.---Cum ista locutio sit consubstantialis summe nature que simplex et una est, pariter simplex et una est, nec pluribus proinde constat uerbis, sed est unum uerbum.

Cur igitur dubitem quod supra dubium dimiseram, scilicet, utrum hec locutio in pluribus uerbis an in uno uerbo consistat? Nam si sic est summe nature consubstantialis, ut non sint duo, sed unus spiritus, utique sicut illa [444 1Kb] summe simplex est, ita et ista. Non igitur constat pluribus uerbis; sed est unum [445 1Kb] uerbum, per quod facta sunt omnia.



CAPUT XXXI [al. XXX]. [446 1Kb] Quod ipsum uerbum non sit similitudo factorum, sed ueritas essentie, facta uero sint aliqua ueritatis imitatio. Et que nature magis sint et prestantiores quam alie.

CONSPECTUS CAPITIS.---uerbum quo dicuntur et per quod facta sunt omnia est consubstantiale summe incommutabilitati, quia consubstantiale est summe nature que est ipsa sua incommutabilitas. Ergo uerbum illud non est uera similitudo mutabilium, que tamen ad illius exemplum facta sunt. uerum cum illius essentia summe sit, et sola uere sit, ipsum est existendi ueritas, cetera uero non sunt nisi illius imitatio. Unde creatura tanto magis est, et tanto prestantior, quanto similior est illi uerbo quod summe est, et summe magnum. Hinc nature uiuentes prestant non uiuentibus, sentientes non sentientibus, rationales non rationalibus. Hinc etiam liquet quia illa magis sunt quam ista: nam  illa natura magis est que similior est summe essentie. Que autem plura participat, similior est seu in pluribus est similis summe essentie; illa uero plura participat, cui plura possunt saltem cogitatione auferri. Porro cum omnis essentia eo  ipso magis sit et prestantior, quo similior est illi essentie que summe est et summe prestat, manifestum est quia uerbum non est creature similitudo, sed uera essentia; et in creatis non est absoluta essentia, sed uere essentie imitatio: sicque ipsa creata eo magis uel minus sunt uera, quo magis uel minus illi appropinquant.

Sed ecce uidetur [447 1Kb] mihi suboriri nec facilis nec ullatenus sub ambiguitate relinquenda questio. Etenim omnia huiusmodi uerba, quibus res quaslibet mente dicimus, id est cogitamus, similitudines et imagines sunt rerum quarum uerba sunt; et omnis similitudo, uel imago [448 1Kb] , tanto magis uel minus est uera, quanto magis uel minus imitatur rem cuius est similitudo. Quid igitur [449 1Kb] tenendum est de uerbo, quo dicuntur et per quod facta sunt omnia? Erit, an  non erit [450 1Kb] similitudo eorum que per ipsum facta sunt? Si enim ipsum est uera mutabilium similitudo, non est consubstantiale summe incommutabilitati: quod falsum est. Si autem non omnino [451 1Kb] uera, sed qualiscunque similitudo mutabilium est, non est uerbum summe ueritatis omnino uerum: quod absurdum est. At si nullam mutabilium habet similitudinem, quomodo ad illius exemplum facta sunt? uerum forsitan nichil huius remanebit [452 1Kb] ambiguitatis, si 16 quemadmodum in uiuo homine ueritas hominis esse dicitur, in picto uero similitudo siue imago illius ueritatis, sic existendi ueritas intelligitur [453 1Kb] in uerbo, cuius essentia sic summe est, ut quodammodo illa sola sit, in his uero que in eius comparatione quodammodo non sunt, et tamen per  illud et secundum illud facta sunt aliquid, aliqua imitatio [454 1Kb] illius summe essentie perpendatur. Sic quippe uerbum summe ueritatis, quod et ipsum est summa ueritas, nullum augmentum uel detrimentum sentiet, secundum hoc quod magis uel minus creaturis sit simile; sed potius necesse erit omne quod creatum est tanto magis esse et tanto esse prestantius, quanto similius est illi quod summe est, et summe magnum est. Hinc etenim fortasse, imo non fortasse, sed pro certo, hinc omnis intellectus [455 1Kb] iudicat naturas quolibet modo uiuentes prestare non uiuentibus, sentientes non sentientibus, rationales irrationalibus. Quoniam enim summa [456 1Kb] natura suo quodam modo singulari [457 1Kb] non solum est, sed et uiuit, et sentit, et  rationalis est, liquet quoniam omnium que sunt [458 1Kb] , id quod aliquo modo [459 1Kb] uiuit magis est illi simile, quam id quod nullatenus uiuit; et quod modo quolibet uel corporeo sensu cognoscit aliquid, magis  quam quod [460 1Kb] nichil omnino sentit; et quod rationale est, magis quam quod rationis [461 1Kb] capax non est. Quoniam uero simili ratione quedam nature magis minusue sunt quam alie [462 1Kb] , perspicuum est. Quemadmodum enim natura illud prestantius est, quod per naturalem essentiam propinquius est prestantissimo, ita utique illa natura magis est, cuius essentia similior est summe essentie. Quod sic quoque animaduerti facile posse existimo. Nempe si cuilibet substantie, que et uiuit, et sensibilis, et rationalis est, cogitatione [463 1Kb] auferatur quod rationalis est, deinde quod sensibilis, et postea quod uitalis, postremo ipsum nudum esse, quod remanet; quis non intelligat quod illa substantia que sic paulatim destruitur, ad minus et minus [464 1Kb] esse, et ad ultimum  ad non esse gradatim perducitur? Que autem singulatim [465 1Kb] assumpta quamlibet essentiam ad minus et minus esse deducunt, eadem ordinatim assumpta, illam ad magis et magis esse perducunt [466 1Kb] . Patet igitur quia magis est uiuens substantia quam non uiuens, et sensibilis quam non sensibilis, et rationalis quam non rationalis. Non est itaque dubium quod omnis essentia eo ipso magis est, prestantiorque est, quo similior est illi essentie que summe est et summe prestat. Satis itaque manifestum est in uerbo, per quod [467 1Kb] facta sunt omnia, non esse eorum similitudinem, sed ueram simplicemque essentiam; in factis uero non esse simplicem absolutamque essentiam, sed uere illius essentie uix aliquam imitationem. Unde necesse est non idem uerbum,  secundum rerum creatarum similitudinem, magis uel minus esse uerum, sed omnem [468 1Kb] creatam naturam eo altiori gradu essentie dignitatisque consistere, quo magis illi propinquare uidetur.



CAPUT XXXII [al. XXX] [469 1Kb] . Quod summus Spiritus seipsum dicat ceterno uerbo.

CONSPECTUS CAPITIS.---1. Summus spiritus est ipsa summa sapientia: summa sapientia se ipsam eterne et summe intelligit, et idem est dicere quod intelligere. Ergo summus spiritus eterne se dicit, et proinde habet uerbum ceternum. 2. Cum mens rationalis se et ipsam summam sapientiam intelligat, summus spiritus, qui est eternus, principaliter eterne se intelligit. At si se eterne intelligit, eterne se dicit; si eterne se dicit, eterne est uerbum eius apud ipsum. Et ita etiam si nulla alia existeret essentia, necesse foret uerbum illius  esse illi ceternum.

Sed cum ita sit [470 1Kb] , quomodo illud quod simplex est [471 1Kb] ueritas potest esse uerbum eorum quorum  non est similitudo? cum omne uerbum quo aliqua res sic mente dicitur, similitudo sit rei eiusdem; et, si non est uerbum eorum que facta sunt per ipsum, quomodo constabit quia sit uerbum? Nempe omne uerbum alicuius rei uerbum est. Denique si nunquam creatura [472 1Kb] esset, nullum eius esset uerbum. Quid igitur? An concludendum est quia si nullo modo esset creatura, nequaquam esset uerbum illud, quod est summa et nullius indigens essentia; aut fortasse ipsa summa [473 1Kb] essentia, que uerbum est, essentia quidem esset eterna, sed uerbum non esset, si nichil unquam per illam fieret? Eius enim quod non fuit, nec est, nec futurum est, nullum [474 1Kb] uerbum esse potest. uerum secundum hanc rationem, si nunquam ulla [475 1Kb] preter summum spiritum esset  essentia, nullum omnino esset uerbum in illo. Si nullum in illo uerbum esset, nichil apud se diceret [476 1Kb] , si nichil apud se diceret, cum idem sit illi [477 1Kb] , sic dicere aliquid quod est intelligere, non aliquid intelligeret; si nichil intelligeret, ergo summa sapientia, que non est aliud quam idem spiritus, nichil intelligeret: quod absurdissimum est. Quid igitur? Si enim nichil intelligeret, quomodo esset summa sapientia? Aut si nullo modo esset aliquid preter illam, quid illa intelligeret? Sed nunquid seipsam non intelligeret? At quomodo [478 1Kb] uel cogitari potest quod summa sapientia se aliquando non intelligat; cum mens [479 1Kb] rationalis possit non solum suimet, sed et illius summe sapientie reminisci; et illam [480 1Kb] , et se intelligere [481 1Kb] ? Si enim mens humana nullam eius aut sui habere  memoriam aut intelligentiam [482 1Kb] posset, nequaquam se ab irrationalibus creaturis, et illam ab omni creatura, secum sola tacite disputando, sicut nunc mens mea facit, discerneret. Ergo summus ille spiritus, sicut est eternus; ita eterne sui memor est, et intelligit se ad similitudinem mentis rationalis; imo non ad ullius similitudinem, sed ille principaliter, et mens rationalis ad eius similitudinem. At si eterne se intelligit, eterne se dicit. Si eterne se dicit, eterne est uerbum eius apud ipsum. Siue igitur ille cogitetur nulla alia existente essentia, siue aliis existentibus, necesse est uerbum illius ceternum illi esse cum ipso.



CAPUT XXXIII [al. XXXI].  [483 1Kb] Quod consubstantiali uno uerbo dicat se, et quod facit.

CONSPECTUS CAPITIS.---uerbum, quo seipsum summus  Spiritus dicit, est idipsum quod summus spiritus, ut supra demonstratum est. uerbum etiam, quo dicit ea que facta sunt, est ipse summus spiritus, ut supra pariter est probatum. Ergo unum est sibi consubstantiale uerbum quo summus spiritus se dicit, et quo ea dicit que facit. Preterea uerbum, quo se dicit summa sapientia, conuenientissime dici potest uerbum eius, quia perfectam eius tenet similitudinem: uerbum enim est imago rei ex cogitatione formata; et ideo tanto uerius est uerbum, quanto uerius rem mens cogitat. Iterum, mens rationalis, cum se cogitando intelligit, imaginem suam seu uerbum sui producit quod a se non nisi ratione potest separari. Ergo et summa sapientia, cum se dicendo intelligit, gignit consubstantialem sibi similitudinem suam, id est uerbum suum. uerbum istud dici potest et imago et figura et character eius: uerbum autem quo creaturam dicit, uerbum, aut imago, aut figura  creature dici non potest; quia est principalis eius essentia. Ergo summus spiritus creaturam non dicit uerbo creature, sed suo. Ergo quidquid dicit, uerbo suo dicit. Ergo unico eodemque uerbo dicit seipsum et cuncta que fecit.

Sed ecce querenti mihi de uerbo quo Creator dicit omnia que facit, obtulit se uerbum quo seipsum dicit qui omnia facit. An ergo alio uerbo dicit seipsum, et alio ea que facit [484 1Kb] ; aut potius eodem ipso uerbo quo dicit seipsum, dicit quecunque facit [485 1Kb] ? Nam hoc quoque uerbum, quo seipsum dicit, necesse est idipsum esse quod ipse est [486 1Kb] , sicut constat de uerbo illo quo dicit ea que facta sunt a se. Cum enim, etiamsi nichil unquam aliud esset nisi summus ille spiritus, ratio tamen cogat [487 1Kb] uerbum illud quo se dicit ex necessitate esse, quid uerius [488 1Kb]  quam hoc uerbum eius non esse aliud quam quod ipse est? Ergo si et seipsum, et ea que facit [489 1Kb] , consubstantiali sibi uerbo dicit, manifestum est quia uerbi quo se dicit, et uerbi quo creaturam dicit, una substantia est. Quomodo ergo, si una substantia [490 1Kb] est, duo uerba sunt? Sed 17 forsitan non cogit identitas substantie uerbi unitatem admittere [491 1Kb] . Nam idem ipse qui his uerbis loquitur, eamdem cum illis [492 1Kb] habet substantiam, et tamen uerbum non est. Sed utique uerbum, quo se dicit summa sapientia, conuenientissime dici potest uerbum eius secundum superiorem rationem, quia eius perfectam tenet similitudinem. Nam nulla ratione negari potest, cum mens rationalis seipsam cogitando intelligit imaginem ipsius nasci in sua cogitatione:  imo ipsam cogitationem sui esse suam  imaginem [493 1Kb] , ad eius similitudinem [494 1Kb] , tanquam ex eius impressione formatam. Quamcunque enim rem mens, seu per corporis imaginationem seu per rationem cupit ueraciter cogitare, eius utique similitudinem, quantum ualet, in ipsa sua cogitatione [495 1Kb] conatur exprimere. Quod quanto uerius facit, tanto rem ipsam uerius cogitat; et hoc quidem, cum cogitat aliquid aliud quod ipsa non est, et maxime cum aliquod cogitat [496 1Kb] corpus. clarius perspicitur. Cum enim cogito notum mihi hominem absentem, formatur acies cogitationis mee in talem imaginem eius qualem illam per uisum oculorum in memoriam attraxi; que imago in cogitatione, uerbum est eiusdem hominis, quem cogitando [497 1Kb] dico. Habet igitur mens rationalis, cum se cogitando  intelligit, secum imaginem suam ex se natam, id est cogitationem sui ad suam similitudinem, quasi sua impressione formatam, quamuis ipsa se a sua imagine, non nisi ratione sola, separare possit, que imago eius uerbum eius est.  [498 1Kb] Hoc itaque modo, quis neget summam sapientiam, cum se dicendo intelligit [499 1Kb] , gignere consubstantialem sibi similitudinem suam, id est uerbum suum? Quod uerbum, licet de re tam singulariter eminenti proprie aliquid satis conuenienter dici non possit, non tamen inconuenienter, sicut similitudo, ita et imago, et figura [500 1Kb] et character, eius dici potest. uerbum autem quo creaturam dicit, nequaquam similiter est uerbum creature, quia non est eius similitudo, sed principalis essentia. Consequitur igitur ut  ipsam creaturam non dicat uerbo creature. Cuius ergo uerbo eam dicit, si non dicit eam uerbo eius? Nam quod dicit, uerbo dicit; et uerbum alicuius est uerbum, id est similitudo. Sed si nichil aliud dicit quam se aut creaturam nichil dicere potest, nisi aut suo, aut eius uerbo. Si ergo nichil dicit uerbo creature, quidquid dicit, uerbo suo dicit. Uno igitur eodemque uerbo dicit seipsum, et quecunque fecit.



CAPUT XXXIu [al. XXXIII] [501 1Kb] . Quomodo suo [502 1Kb] uerbo uideri [503 1Kb] possit dicere creaturam.

CONSPECTUS CAPITIS.---Ipse est summa ratio, in qua sunt omnia que facta sunt. Ergo cum dicit seipsum, dicit omnia que facta sunt. Creature autem in seipsis sunt essentia mutabilis; in ipso sunt ipsa prima essentia, et prima existendi ueritas.


Sed quomodo tam differentes res, scilicet creans  et creata essentia, dici possunt uno uerbo, presertim cum uerbum ipsum sit dicenti ceternum; creatura autem non sit illi ceterna? Forsitan quia ipse est [504 1Kb] summa sapientia et summa ratio, in qua sunt omnia que facta sunt; quemadmodum opus, quod fit secundum aliquam artem, non solum quando fit, uerum et antequam fiat, et postquam dissoluitur, semper est in ipsa arte non aliud quam quod est ars ipsa. Idcirco cum ipse summus Spiritus dicit seipsum, dicit omnia que facta sunt. Nam et antequam fierent, et cum iam facta sunt, et cum corrumpuntur, seu aliquo modo uarientur, semper in ipso sunt, non quod sunt in seipsis, sed quod est idem ipse [505 1Kb] . Etenim in seipsis sunt essentia mutabilis [506 1Kb] , secundum immutabilem rationem [507 1Kb] creata; in ipso  uero sunt ipsa prima essentia, et prima existendi ueritas cui, prout magis utcunque illa similia sunt [508 1Kb] , ita uerius et prestantius existunt. Hoc itaque modo non irrationabiliter asseri potest quia, cum seipsum dicit summus ille Spiritus, dicit etiam quidquid factum est uno eodemque uerbo.



CAPUT XXXu [al. XXXIu] [509 1Kb] . Quod quidquid factum est, in eius uerbo et scientia, sit uita et ueritas.

CONSPECTUS CAPITIS.---Omnia que sunt in summo Spiritu, eadem et eodem modo sunt in uerbo eius, quia ipsum est illi consubstantiale. Ergo omnia sunt in uerbo uita et ueritas. Et quandoquidem scire est idem illi quod dicere, sicut omnia sunt in uerbo uita et ueritas, ita sunt in scientia eius.

uerum cum constet quia uerbum [510 1Kb] eius consubstantiale  est illi et perfecte simile, necessario consequitur ut omnia que sunt in illo, eadem et eodem modo sint in uerbo eius. Quidquid igitur factum est, siue uiuat, siue non uiuat, aut quomodocunque [511 1Kb] sit in se, in illo est ipsa uita et ueritas. Quoniam autem idem est summo Spiritui scire quod intelligere, siue dicere, necesse est ut eodem [512 1Kb] modo sciat omnia que scit quod ea dicit aut intelligit. Quemadmodum igitur omnia sunt in uerbo eius uita et ueritas, ita sunt in scientia eius.



CAPUT XXXuI  Quam incomprehensibili modo dicat, uel sciat res a se factas.

CONSPECTUS CAPITIS.---Cum res in nostra scientia sint non secundum earum essentiam, sed secundum similitudinem; uerius sunt in ipsis, quam in nostra  scientia. Et tamen constat quod tanto uerius sint in  uerbo, quam in seipsis; quanto uerius existit creatrix, quam creata essentia. Quod humana scientia comprehendere non potest.

Qua ex re [513 1Kb] manifestissime comprehendi potest quomodo dicat idem Spiritus, uel quomodo sciat ea que facta sunt, ab humana [514 1Kb] scientia comprehendi non posse [515 1Kb] . Nam nulli dubium creatas substantias [516 1Kb] multo aliter esse in seipsis, quam in nostra scientia. In seipsis namque sunt per ipsam suam essentiam; in nostra uero scientia non sunt earum essentie [517 1Kb] sed earum similitudines. Restat igitur ut tanto uerius sint in seipsis [518-519 1Kb] , quam in nostra scientia; quanto uerius sunt alicubi per suam essentiam, quam per suam similitudinem.  [520 1Kb] Cum ergo et hoc constet, quia omnis creata substantia  tanto uerius est in uerbo, id est in intelligentia [521 1Kb] Creatoris, quam in seipsa; quanto uerius existit creatrix quam creata essentia: quomodo comprehendat humana mens, cuiusmodi sit illud dicere et illa scientia, que sic longe superior et uerior est creatis substantiis; si nostra scientia tam longe superatur [522 1Kb] ab illis, quantum earum similitudo distat ab earum essentia.



CAPUT XXXuII [al. XXXuI] [523 1Kb] . Quod quidquid ipse est ad creaturam, hoc sit et uerbum eius; nec tamen ambo simul pluraliter [524 1Kb] .

CONSPECTUS CAPITIS.---Summus Spiritus per uerbum fecit omnia. Ergo et ipsum uerbum fecit eadem omnia: quod enim summus Spiritus per uerbum facit per se facit; et uerbi summique Spiritus una est essentia, que sola est creatrix et principium  omnium que sunt. Quidquid ergo summus Spiritus est ad creaturam, hoc et uerbum eius est: et proinde sicut ille est creator, ita et istud; nec tamen sunt duo, sed unus creator et unum principium.

uerum cum manifeste rationes superiores doceant summum Spiritum per uerbum suum fecisse omnia, nunquid non et ipsum uerbum fecit eadem omnia? Quoniam enim illi est consubstantiale, cuius est uerbum, necesse est ut sit summa essentia. Summa autem essentia non est nisi una, que sola creatrix et solum principium est omnium que facta sunt. Ipsa namque sola fecit, non per aliud quam per se, omnia ex nichilo. Quare quecunque summus Spiritus facit, eadem et uerbum eius facit, et similiter [525 1Kb] . Quidquid igitur 18 summus spiritus est ad creaturam; hoc et uerbum  [526 1Kb] eius est et similiter. Nec tamen ambo simul  pluraliter, quia non sunt plures creatrices summe essentie. Sicut igitur ille creator est rerum et principium; sic et uerbum eius: nec tamen sunt duo, sed unus creator, et unum principium.



CAPUT XXXuIII [al. XXXuII] [527 1Kb] . Quod dici non possit quid duo sint, quamuis necesse sit esse duos.

CONSPECTUS CAPITIS.---Quidquid summus Spiritus et uerbum sunt in essentia et ad creaturam, nempe quod sit ueritas, et quod sit creator, hoc unicuique et utrique sic conuenit; ut tamen non sint duo, aut due ueritates, aut duo creatores; sed unum sint. Ille tamen, cuius est uerbum, non potest esse uerbum suum: nec uerbum potest esse ille, cuius est uerbum. Ergo in eo solo quod ille non est ex isto, hoc autem est ex illo, admittitur pluralitas. Constat ergo quod sint duo; sed  exprimi non potest quid duo sint: non enim sunt duo spiritus, nec duo creatores, nec duo uerba, nec due imagines.

Studiose itaque attendendum est quiddam, quod, ualde insolitum aliis rebus, in summo Spiritu et uerbo eius uidetur euenire. Nam certum est sic unicuique [528 1Kb] singulatim, et utrisque [529 1Kb] simul inesse quidquid sunt in essentia, et quidquid sunt ad creaturam, ut et singulatim perfectum [530 1Kb] sit ambobus, et tamen pluralitatem non admittat in duobus. Licet enim singulatim et ille perfecte sit summa ueritas et Creator, et uerbum eius sit summa ueritas et creator; non tamen ambo simul sunt due ueritates, aut duo creatores. Sed cum hec ita sint, miro tamen modo apertissimum est quia nec ille, cuius est uerbum, potest esse uerbum suum; nec uerbum potest  esse iste cuius est [531 1Kb] uerbum, ut in eo quod significat uel quid sint substantialiter, uel quid sint ad creaturam semper indiuiduam teneant unitatem. In eo uero, quod ille non est ex isto: hoc autem est [532 1Kb] ex illo; ineffabilem admittant pluralitatem: ineffabilem certe; quamuis enim necessitas cogat ut sint duo, nullo tamen modo exprimi potest quid duo sint [533 1Kb] . Nam etsi forte [534 1Kb] duo pares aut aliquid aliud similiter adinuicem possint dici, in his ipsis tamen relatiuis si queratur quid sit illud de quo dicuntur, non potest dici [535 1Kb] pluraliter, quemadmodum dicuntur due pares linee, aut duo homines similes. Quippe nec sunt duo [536 1Kb] pares spiritus, nec duo pares creatores, nec duo aliquid, quod significet  eorum aut essentiam aut habitudinem ad creaturam; sed nec duo aliquid, quod designet propriam habitudinem  alterius ad alterum, quia nec duo uerba, nec due imagines. uerbum namque hoc ipsum quod uerbum est, aut imago, ad alterum est; quia non nisi alicuius uerbum est aut imago; et sic propria sunt hec alterius, ut nequaquam alteri coaptentur. Nam ille, cuius [537 1Kb] est uerbum aut imago nec imago, nec uerbum est.  Constat igitur quia [538 1Kb] exprimi non potest quid duo sint, summus Spiritus et uerbum eius, quamuis quibusdam singulorum proprietatibus cogantur esse duo. Etenim proprium unius est esse ex altero, et proprium est alterius alterum esse ex illo [539 1Kb] .



CAPUT XXXIX  . Quod idem uerbum sit a summo Spiritu, nascendo.

CONSPECTUS CAPITIS.---uerbum summi Spiritus sic  ex eo est, quasi idem ipsum de eodem ipso. Et ita perfectam eius, quasi proles parentis, tenet similitudinem. Ergo non conuenientius cogitari potest ex illo esse, quam nascendo. Et quidem congruentius de illo nasci dicitur; quam multa dicantur nasci de aliquo a quo habent ut sint, sed cum quo nullam habent similitudinem: ut capilli qui de capite nasci dicuntur.

Quod ipsum nullo [540 1Kb] utique uerbo uidetur familiarius posse proferri, quam si dicatur proprium esse unius nasci ex altero; et proprium alterius, nasci alterum ex ipso. Certum namque iam constat [541 1Kb] quia uerbum summi Spiritus non sic est ex eo, quemadmodum ea que ab illo facta sunt; sed quemadmodum Creator de Creatore [542 1Kb] , summum de summo. Et ut plena breuitate omnimoda absoluatur similitudo [543 1Kb] , penitus idem ipsum est de eodem ipso, et ita  ut nullatenus sit nisi ex eo. Cum igitur pateat uerbum summi Spiritus sic esse ex ipso solo, ut perfectam eius quasi proles parentis teneat similitudinem: nec si esse ex ipso ut [544 1Kb] fiat ab eo, profecto nullo modo conuenientius cogitari potest ex illo esse quam nascendo. Nempe si innumerabiles res indubitanter dicuntur nasci ex his ex quibus habent ut sint; cum nullam eorum, de quibus nasci dicuntur, teneant similitudinem sicut proles parentis. Dicimus enim capillos nasci de capite et poma ex arbore, licet nec illi capitis, nec ista arboris similia sint. Si, inquam, multa huiusmodi non absurde dicuntur nasci, tanto congruentius dici potest uerbum summi Spiritus ex illo existere [545 1Kb] , nascendo; quanto perfectius, quasi  proles parentis, trahit eius [546 1Kb] similitudinem ex illo existendo.



CAPUT XL [al. XXXIX] [547 1Kb] . Quod uerissime ille parens, illud uero [548 1Kb] proles.

CONSPECTUS CAPITIS.---Tanto uerius ille parens, et istud proles dicitur: quanto magis ille ad hanc generationem solus sufficit, et istud similitudinem eius exprimit nulla admista dissimilitudine. Ergo illius proprium est, uerissimum esse parentem: istius uero, esse uerissimam prolem.

Quod si conuenientissime dicitur nasci, et tam simile est illi de quo nascitur [549 1Kb] , cur estimetur simile, quasi proles parenti; non potius asseratur quia tanto uerior est ille parens, et istud proles [550 1Kb] , quanto magis et ille ad huius [551 1Kb] natiuitatis perfectionem solus sufficit, et quod nascitur eius similitudinem exprimit? Namque in rebus aliis, quas parentis prolisque certum est habitudinem habere, nulla  sic gignit ut omnino nullius indigens sola per se ad gignendam prolem sufficiat; nulla sic gignitur, ut nulla admista dissimilitudine omnimodam similitudinem parentis exhibeat. Si ergo uerbum summi Spiritus sic est omnino ex ipsius sola essentia, et sic singulariter est illi simile ut nulla proles sic sit omnino ex sola parentis essentia, aut sic similis parenti, profecto nullis rebus tam conuenienter uidetur aptari habitudo parentis et prolis, quam summo Spiritui et uerbo eius. Quapropter illius est proprium uerissimum [552 1Kb] esse parentem, istius uero uerissimam [553 1Kb] esse prolem.



CAPUT XLI [al. XL] [554 1Kb] . Quod ille uerissime gignat [555 1Kb] , illud uerissime gignatur.


CONSPECTUS CAPITIS.---Ergo summi Spiritus est uerissime gignere, et uerbi eius uerissime gigni.

At hoc [556 1Kb] constare non poterit, nisi pariter ille uerissime gignat; et istud uerissime gignatur. Sicut igitur illud est perspicuum, ita hoc esse certissimum necesse est. Quare summi Spiritus est uerissime gignere, et uerbi eius uerissime gigni.



CAPUT XLII  . Quod alterius uerissime sit esse genitorem et Patrem; alterius genitum et Filium.

CONSPECTUS CAPITIS.---Ergo hic Pater, hoc Filius est, non uero hic mater, et hoc filia dici debet: non quod sit ulla in his sexus differentia; nec quod ualidior sit ut plurimum sexus masculinus: sed potius quia Patris nomen magis quam matris huic conuenit, cui ad gignendum nulla alia causa sociatur: et nomen Filii magis quam filie huic  congruit, qui similior est Patri: cum Filius semper sit Patri similior, quam filia que est disparis sexus.


uellem iam quidem [557 1Kb] , et forte possem, illum esse uerissime Patrem; hoc uero uerissime esse Filium concludere. Sed nec hoc negligendum 19 existimo, an Patris et Filii, et an matris [558 1Kb] et filie magis illis apta sit appellatio, cum in eis nulla sit sexus discretio. Nam si idcirco conuenienter est ille Pater, et proles eius Filius, quia uterque est Spiritus: cur non pari ratione alteri conuenit esse matrem. alteri filiam, quia uterque est ueritas et sapientia? An quia in his naturis, que sexus habent differentiam, melioris sexus est patrem esse uel filium; minoris uero, matrem uel filiam? Et hoc quidem [559 1Kb] naturaliter in pluribus; in quibusdam uero econtrario, ut in quibusdam auium generibus, in quibus femineus [560 1Kb] sexus semper maior et ualidior  est; masculinus uero minor et infirmior. Aut certe idcirco magis conuenit summo Spiritui dici Patrem quam matrem, quia prima et principalis causa prolis semper est in patre. Nam si maternam causam quolibet modo semper paterna precedit, nimis est incongruum ut illi parenti adaptetur [561 1Kb] nomen matris, cui ad gignendam profem nulla alia causa aut sociatur, aut precedit. uerissimum est igitur summum Spiritum Patrem esse prolis sue. Quod si filius semper similior est patri quam filia; nichil autem similius est alteri quam summo Patri proles sua; uerissimum est hanc prolem non esse filiam, sed Filium.  [562 1Kb] Sicut igitur proprium est illius uerissime gignere, istius uero gigni, sic proprium est illius esse uerissimum gignitorem, istius uero  uerissimum esse genitum [563 1Kb] . Et sicut alter est uerissimus parens, alter uerissima proles; sic alter est uerissimus Pater, alter uerissimus Filius.



CAPUT XLII  . Retractatio communionis amborum, et proprietatum singulorum.

CONSPECTUS CAPITIS.---Ita impossibile est eumdem esse qui gignit, et eum qui gignitur; ut tamen necesse sit idem esse illum qui gignit, et eum qui gignitur: et ita alius est genitor, alius genitus; ut non aliud sit genitor, quam quod est genitus. Itaque patet quia duo sunt, sed quid duo sunt latet: nec enim sunt duo Spiritus, nec duo Patres, nec duo Filii. Sic enim solis relationibus oppositi sunt, ut alter nunquam suscipiat, quod est proprium alterius: et sic concordes natura, ut alter semper teneat alterius essentiam. Unde nec Pater  unquam dicitur Filius, nec Filius unquam dicitur Pater; sed in Patre est essentia Filii, et in Filio est essentia Patris.


Inuentis tot et tantis [564 1Kb] singulorum proprietatibus, quibus mira quedam tam ineffabilis quam ineuitabilis in summa unitate probatur esse pluralitas, ualde mihi uidetur delectabile retractare sepius tam impenetrabile secretum. Ecce enim cum sic impossibile sit [565 1Kb] eumdem esse qui gignit, et eum qui gignitur; atque eumdem esse parentem et prolem: ut necesse sit alium esse genitorem, alium genitum; et alium esse Patrem, alium Filium: sic tamen necesse [566 1Kb] est idem esse illum qui gignit, et illum qui gignitur, nec non parentem et prolem, ut impossibile sit aliud esse genitorem [567 1Kb] , quam quod est genitus; aliud esse Patrem, quam quod est Filius.  [568 1Kb] Et cum ita sit alius ille, et alius ille, ut omnino pateat quod duo sint [569 1Kb] ; sic tamen unum  et idem ipsum [570 1Kb] est, id quod est ille et ille, ut penitus lateat qui duo sint. Nam sic est alius Pater, alius Filius, ut, cum ambos dixerim, uideam me duos dixisse; et sic est idipsum quod est, et Pater et Filius, ut non intelligam quid duos dixerim. Quamuis namque singulus Pater sit perfecte summus Spiritus, et singulus Filius sit perfecte summus Spiritus; sic tamen unum idemque [571 1Kb] est Spiritus [572 1Kb] Pater et Spiritus Filius, ut Pater et Filius non sint duo Spiritus, sed unus Spiritus: ut sicut singula propria singulorum non recipiunt pluralitatem, quia non sunt duorum; ita id quod commune est amborum, indiuiduam teneat unitatem, quamuis totum sit singulorum. Nam sicut non sunt duo patres, aut duo filii; sed unus Pater, et unus Filius, quoniam  singula sunt singulorum propria; ita non sunt duo, sed unus Spiritus; quamuis et singuli Patris, et singuli Filii, sit perfectum esse Spiritum. Sic sunt oppositi relationibus, ut alter nunquam suscipiat proprium alterius; sic sunt concordes natura ut alter [573 1Kb] semper teneat essentiam alterius.  [574 1Kb] Sic enim diuersi sunt, per hoc quod alter est Pater, et alter Filius [575 1Kb] , ut nunquam dicatur aut Pater Filius, aut Filius Pater; et sic idem sunt per substantiam, ut semper sit in Patre essentia Filii, et in Filio essentia Patris. Est enim non diuersa, sed eadem; non plures, sed una utriusque essentia.



CAPUT XLIu  . Quomodo alter alterius sit essentia.


CONSPECTUS CAPITIS.---Alter alterius essentia recte  dici potest ut summa unitas simplicitasque commendetur communis nature. Non tamen dicitur Pater essentia Filii, et Filius essentia Patris; quasi alter non per se, sed per alterum existat: summa enim essentia semper est per se, sicut summa sapientia semper sapit per se. Unde Pater per se est, et pariter Filius per se est; quia Pater est summa essentia, et pariter Filius est summa essentia. Filius quidem est essentia nata de Patris essentia, et sapientia de sapientia; sed non idcirco minus perfecta est, nichilominus enim ipsa per se est, et per se sapit. Nec repugnat quod Filius et per se subsistat, et de Patre habeat esse. Nam a Patre habet ut per se sit et per se sapiat; alioquin non esset idem esse Patris et Filii. Denique utrique non aliud est habere essentiam, quam essentiam esse. Ergo sicut habet alter alterius essentiam; ita alter est alterius essentia, hoc est, idem esse est alteri, quod est alteri.


Unde etiam si [576 1Kb] alter alterius dicatur essentia, non erratur a ueritate; sed summa unitas simplicitasque commendatur communis nature. Non enim quemadmodum intelligitur sapientia hominis, per quam homo sapiens est, qui per se non potest esse [577 1Kb] sapiens; ita intelligi potest, si dicatur Pater essentia Filii, et Filius essentia Patris, ut eo modo [578 1Kb] sit Filius existens per patrem, et Pater per Filium, quasi non possit alter existens esse nisi per alterum; sicut homo non potest esse sapiens, nisi per sapientiam. Sicut namque summa sapientia [579 1Kb] semper sapit per se; ita summa essentia semper est per se. Est autem perfecte [580 1Kb] summa essent a Pater, et perfecte summa essentia Filius; pariter ergo perfectus Pater per se est, et pariter perfectus  [581 1Kb] Filius per se est, sicut uterque sapit per se. Non enim idcirco minus perfecta est essentia uel sapientia Filius, quia est essentia nata de Patris essentia, et sapientia de sapientia; sed tunc minus perfecta essentia uel sapientia esset, si non esset per se aut non saperet per se. Nequaquam enim repugnat ut Filius et per se [582 1Kb] subsistat, et de Patre habeat esse. Sicut enim Pater habet essentiam, et sapientiam, et uitam in semetipso; ut non per alienam, sed per suam essentiam sit, per suam sapientiam sapiat, per suam uitam uiuat; ita gignendo, dat Filio essentiam habere, et sapientiam et uitam in semetipso; ut non per extraneam, sed suam essentiam, sapientiam et uitam subsistat, sapiat et uiuat;  alioquin non erit idem esse Patris et Filii, nec erit  par Patri Filius: quod quam falsum [583 1Kb] sit liquidissime superius peruisum est. Quare non repugnat Filium et subsistere per se, et esse de Patre; quia hoc ipsum, id est, per se ipsum posse subsistere, necesse est illum de Patre habere [584 1Kb] . Nam si quis sapiens suam me [585 1Kb] sapientiam, cuius prius expers essem, doceret, utique hoc ipsa [586 1Kb] sapientia eius facere non incongrue diceretur, sed quamuis mea sapientia ab illius sapientia haberet esse et sapere; tamen cum iam esset, nonnisi sua essentia esset [587 1Kb] , nec saperet nisi seipsa [588 1Kb] . Multo igitur magis eterni Patris ceternus Filius, qui sic habet a Patre esse, ut non sint due essentie, per se subsistit, sapit et uiuit. Non igitur sic intelligi potest quod Pater Filii, aut Filius Patris sit essentia; quasi alter non  possit subsistere per se sed per alterum; sed ad significandum [589 1Kb] quam habent communionem summe simplicis, summeque unius essentie, sic congrue [590 1Kb] dici et intelligi potest quia sic est [591 1Kb] alter idipsum quod alter, ut alter habeat essentiam alterius. Hac itaque ratione, quoniam utique non aliud est habere essentiam, quam essentiam 20 esse: sicut habet alter alterius essentiam, ita est alter alterius essentia, id est, idem esse est alteri, quod alteri.



CAPUT XLu [al. XLIu] [592 1Kb] . Quod aptius dici possit Filius essentia Patris, quam Pater essentia Filii: et quod similiter sit Filius Patris uirtus, et sapientia, et similia.


CONSPECTUS CAPITIS.---Magis tamen congruit Filium dici essentiam Patris, quam Patrem dici essentiam Filii: cum enim Filius habeat essentiam a Patre, dici potest habere essentiam Patris, et proinde esse essentia Patris. Sic Filius dicitur Patris uirtus, sapientia, ueritas, iustitia, etc., quia hec habet a Patre.

Quod licet secundum perspectam rationem uerum sit, ualde tamen magis congruit Filium dici essentiam Patris, quam Patrem essentiam Filii, quoniam namque Pater a nullo habet essentiam nisi a seipso, non satis apte dicitur habere essentiam alicuius nisi suam; quia uero Filius essentiam suam habet a Patre, et eamdem quam habet [593 1Kb] Pater, aptissime dici potest habere essentiam Patris. Quare quoniam neuter [594 1Kb] aliter habet essentiam, quam  existendo essentia; sicut aptius intelligitur habere  Filius Patris essentiam quam Pater Filii, ita conuenientius dici potest Filius Patris essentia quam Pater Filii. Nam hec una si fiat prolatio, satis acuta breuitate commendat Filium non solum eamdem essentiam habere cum Patre, sed hanc ipsam habere de Patre: ut hoc sit [595 1Kb] , Filius est essentia Patris, quod est, Filius est non differens essentia de Patris essentia, imo de Patre essentia [596 1Kb] . Similiter ergo est Filius Patris uirtus, et sapientia, seu [597 1Kb] ueritas et iustitia; et quidquid summi Spiritus conuenit essentie



CAPUT XLuI [al. XLu] [598 1Kb] . Quomodo quedam ex his que sic proferuntur, aliter quoque possint intelligi.

CONSPECTUS CAPITIS.---Filius dici etiam potest intelligentia et sapientia, scientia et cognitio Patris;  quia intelligit, scit et nouit ipsam Patris essentiam. ueritas etiam Patris eo sensu dici potes. quia non est imperfecta imitatio, sed integra ueritas et ipsa essentia paterne substantie, et non est aliud quam quod est Pater.

uidentur tamen [599 1Kb] quedam, ex his que sic proferri et intelligi possunt, aliam quoque non incongruam sub hac ipsa pronuntiatione intelligentiam suscipere. Liquet enim Filium esse uerum uerbum, id est perfectam intelligentiam, siue perfectam totius paterne substantie cognitionem, et scientiam, et sapientiam, id est, que ipsam Patris intelligit essentiam, et cognoscit, et scit, et sapit. Si igitur hoc sensu dicatur Filius Patris intelligentia, et sapientia, et scientia, et cognitio, siue notitia; quoniam  intelligit, sapit, scit et nouit Patrem, nequaquam a ueritate disceditur. ueritas quoque Patris aptissime dici potest Filius, non solum eo sensu, quia est eadem Filii ueritas que est et Patris, sicut iam perspectum est; sed etiam hoc sensu ut in eo intelligatur non imperfecta quedam imitatio, sed integra ueritas paterne substantie, quia non est aliud quam quod est Pater.



CAPUT XLuII  . Quod Filius sit intelligentia intelligentie et ueritas ueritatis.

CONSPECTUS CAPITIS.---Id patet, quia Filius est intelligentia, et scientia, et sapientia, et ueritas paterne substantie, que ipsa est intelligentia, et scientia, et sapientia, et ueritas.


At si ipsa substantia [600 1Kb] Patris est intelligentia,  et scientia, et sapientia, et ueritas, consequenter colligitur quia sicut Filius est intelligentia, et scientia, et sapientia, et ueritas paterne substantie; ita est intelligentia intelligentie, scientia scientie, sapientia sapientie, et ueritas ueritatis.



CAPUT XLuIII [al. XLuI] [601 1Kb] . Quod et quomodo Filius sit intelligentia uel sapientia memorie, et memoria Patris et memorie.

CONSPECTUS CAPITIS.---uerbum rei est ipsa cogitatio ad eius similitudinem ex memoria formate. Ergo uerbum ex memoria nascitur. Ergo sicut Filius dictur uerbum; sic Pater, ex quo gignitur, dici potest memoria. Ergo sicut Filius est intelligentia et sapientia Patris, ita est intelligentia et sapientia paterne memorie. Et quia Filius quidquid sapit et intelligit, eius et meminit; Filius est memoria Patris, et memoria memorie, id est memoria memor Patris  qui est memoria de nullo nata; Filius uero est memoria nata de memoria, hoc est de Patre.

De memoria uero quid sentiendum est? an estimandus est Filius intelligentia memorie, siue memoria Patris, aut memoria memorie? Equidem cum summa sapientia sui memor esse negari non possit, nichil competentius quam in memoria Pater, sicut in uerbo Filius intelligitur; quoniam de memoria nasci uerbum uidetur, quod clarius in nostra mente percipitur. Quoniam namque mens humana non semper se cogitat, sicut sui semper meminit, liquet, cum se cogitat, quia uerbum eius [602 1Kb] nascitur de memoria. Unde apparet quia si semper se cogitaret, semper uerbum eius de memoria nasceretur. Rem  etenim cogitare, cuius memoriam habemus, hoc est mente eam dicere; uerbum uero rei, est ipsa cogitatio ad eius similitudinem ex memoria formata. Hinc itaque liquido animaduerti potest de summa sapientia, que sic semper se dicit, sicut semper sui memor est, quia de eterna memoria eius ceternum [603 1Kb] uerbum nascitur. Sicut igitur uerbum congrue intelligitur proles; ita memoria, parentis nomen aptissime suscipit. Si ergo proles, que omnino de solo summo Spiritu nata est, proles est memorie eius; nichil consequentius [604 1Kb] , quam quia memoria sua est [605 1Kb] idem ipse. Quippe non in eo [606 1Kb] quod sui memor est, sic est in sua memoria [607 1Kb] , uelut alia res in alia; quemadmodum ea que sic sunt in humane mentis memoria, ut non sint  ipsa nostra [608 1Kb] memoria; sed sic est memor sui, ut ipse memoria sua sit. Consequitur itaque ut quomodo Filius est intelligentia siue sapientia Patris, ita sit et paterne memorie. At quidquid Filius sapit, aut intelligit; eius similiter et meminit.  [609 1Kb] Est igitur Filius memoria Patris, et memoria memorie, id est, memoria memor Patris, qui est memoria, sicut est sapientia Patris, et sapientia sapientie, id est, sapientia sapiens Patrem sapientiam: et Filius quidem memoria nata de memoria, sicut sapientia nata de sapientia; Pater uero de nullo nata memoria uel sapientia.



CAPUT XLIX  . Quod summus Spiritus se amet.

CONSPECTUS CAPITIS.---Summus Spiritus, sicut sui  memor est et se intelligit, ita se amat. Nam et ipsa mens rationalis se et illum amare posse conuincitur ex eo quod se et illum possit intelligere.

Sed ecce dum [610 1Kb] huius Patris Filiique proprietates communionemque delectabiliter intueor, nichil delectabilius in illis contemplandum inuenio quam [611 1Kb] mutui amoris affectum. Quam enim [612 1Kb] absurde negetur summus Spiritus se amare, sicut sui memor est, et se intelligit! cum et mens [613 1Kb] rationalis et se et illum amare posse conuincatur ex eo, quia sui et illius memor esse, et se et illum intelligere potest: otiosa namque, et penitus inutilis est memoria et intelligentia cuiuslibet rei; nisi, prout ratio exigit, res ipsa ametur aut reprobetur. Amat ergo seipsum summus Spiritus; sicut sui meminit, et se intelligit.



CAPUT L [al. XLuIII] [614 1Kb] Quod idem amor pariter procedat a Patre et Filio.

CONSPECTUS CAPITIS.---Patet autem summi Spiritus amorem ex eo procedere quia sui memor est et se 21 intelligit: nulla enim res amatur sine eius memoria et intelligentia. Ergo amor ille procedit a Patre qui est memoria, et a Filio qui est intelligentia.

Palam certe est rationem habenti, eum non idcirco [615 1Kb] sui memorem esse aut se intelligere, quia se amat, sed ideo se amare, quia sui meminit, et se intelligit; nec eum se posse amare, si sui non sit memor, aut se non intelligat [616 1Kb] . Nulla enim res amatur, sine eius memoria aut intelligentia [617 1Kb] ; et multa tenentur memoria et intelliguntur que non amantur.  Patet igitur amorem summi Spiritus ex eo procedere, quia sui memor est, et se intelligit. Quod si in memoria summi Spiritus intelligitur Pater, in intelligentia Filius manifestum est quia a Patre pariter et a Filio [618 1Kb] , summi Spiritus amor procedit.



CAPUT LI [al. XLIX] [619 1Kb] . Quod uterque pari amore diligat se, et alterum.

CONSPECTUS CAPITIS.---Summus Spiritus se amat. Ergo Pater se amat, et Filius se amat; et alter aiterum amat: summus enim et indiuiduus Spiritus est Pater et Filius, et ambo simul sunt unus spiritus. Uterque etiam se et alterum intelligit, quia sui et alterius meminit. Et quoniam in utroque quod amat idipsum est quod amatur, uterque pari amore se et alterum diligit.

Sed si se amat summus Spiritus, procul dubio se amat Pater, amat se Filius, et alter alterum; quia  singulus Pater est summus [620 1Kb] Spiritus, et singulus Filius, summus Spiritus; et ambo simul, unus spiritus. Et quia uterque pariter sui et alterius meminit, et se et alterum intelligit: et quoniam omnino idipsum est quod amat, uel amatur in Patre [621 1Kb] , et quod in Filio necesse est ut pari amore uterque diligat se et alterum.



CAPUT LII [al. L] [622 1Kb] Quod tantus sit iste amor, quantus est ipse summus Spiritus.

CONSPECTUS CAPITIS.---Id constat quia tantus est amor iste, quantum ille se intelligit; tantum autem intelligit, quantus est.

Quantus ergo est amor iste summi [623 1Kb] Spiritus, sic communis Patri et Filio! Sed si se tantum diligit,  quantum sui meminit et se intelligit: tantum autem sui memor est et intelligit se, quanta est eius essentia, quod aliter esse non potest: profecto tantus est amor eius, quantus ipse est.



CAPUT LIII [al. LI] [624 1Kb] . Quod idem amor sit idipsum quod est summus Spiritus; et tamen ipse sit cum Patre et Filio unus spiritus.

CONSPECTUS CAPITIS.---Nihil potest esse par summo Spiritui nisi summus Spiritus. Cum ergo amor iste tantus sit, quantus est summus Spiritus, liquet quia iste amor est summus Spiritus. Deinde etsi nichil unquam existeret quam summus Spiritus, Pater et Filius nichilominus seipsos et inuicem diligerent. Ergo amor iste non est aliud quam quod est Pater et Filius, quod est summa essentia.  Denique summe essentie plures esse nequeunt. Ergo utriusque amor una est cum Patre et Filio summa essentia. Ergo amor ipse est summa sapientia, summa ueritas, summum bonum, et quidquid de summi Spiritus substantia dici potest.

uerum quid potest esse par summo Spiritui, nisi summus Spiritus? Iste itaque [625 1Kb] amor est summus  Spiritus. Denique si nulla unquam creatura, id est si nichil unquam aliud esset quam summus Spiritus, Pater et Filius nichilominus seipsos et inuicem Pater et Filius diligerent. Consequitur itaque hunc amorem non esse aliud quam quod est Pater et Filius, quod est summa essentia. At quoniam summe essentie plures esse non possunt, quid magis necessarium quam Patrem et Filium, et utriusque amorem unam esse summam essentiam? Est igitur idem amor summa sapientia, summa ueritas, summum bonum, et quidquid de summi Spiritus substantia dici potest.



CAPUT LIu [al. LII] [626 1Kb] . Quod totus procedat a Patre, tolus a Filio; et tamen non sit nisi unus amor.


CONSPECTUS CAPITIS.---Amor iste non eo procedit in quo Pater et Filius plures sunt, sed ex eo in quo sunt unum. Non enim procedit ex relationibus, que plures sunt, cum alia sit relatio Patris, et alia relatio Filii; sed ex ipsa sua essentia, que pluralitatem non admittit, Pater et Filius emittunt tantum bonum; sic tamen, ut totus a Patre et totus a Filio et totus ab utroque unus idemque procedat; quia a Patre, qui singulus et summus Spiritus, non procedit nisi summus Spiritus, et a Filio qui singulus pariter est summus Spiritus, non procedit nisi summus Spiritus; et a Patre et Filio, qui non duo sed unus sunt Spiritus, non procedere potest nisi unus summus spiritus.

Intuendum est diligenter utrum sint duo amores, unus a Patre procedens, alter a Filio: an unus, non totus ab uno procedens, sed partim a Patre, partim a Filio: an nec plures, nec unus partim procedens  a singulis, sed unus totus a singulis, et idem totus a duobus simul. Sed huiusmodi dubitationis certitudo hinc indubitanter cognoscitur, quia non ex eo procedit, in quo plures sunt Pater et Filius, sed ex eo in quo unum sunt. Nam non ex relationibus suis, que plures sunt, alia est enim relatio Patris, alia Filii; sed ex ipsa sua essentia, que pluralitatem non admittit, emittunt Pater et Filius tantum pariter bonum. Sicut ergo singulus Pater est summus Spiritus et singulus Filius est summus Spiritus et simul Pater et Filius non duo, sed unus [627 1Kb] spiritus; ita a singulo Patre manat totus amor summi Spiritus et a singulo Filio totus; et simul a Patre et Filio non duo toti, sed unus idemque totus.



CAPUT Lu [al. LIII] [628 1Kb] . Quod non sit eorum Filius amor

CONSPECTUS CAPITIS.---Amor tamen iste nec Patris nec uerbi, a quibus procedit, est Filius, quia ex quo ab illis procedit, non refert eorum similitudinem: licet omnino idem sit quod est Pater et Filius. Deinde si proles eorum est, aut alter eorum  erit pater eius, alter mater, quod repugnat; cum non aliter a Patre quam a Filio procedat: aut uterque pater siue mater eius est: nulla autem natura admittit duo aliqua que singula perfectam et omnino eamdem ad aliquid unum, patris et matris habeant habitudinem.

Quid ergo? cum hic amor pariter habeat esse a Patre et Filio, et sic similis sit ambobus ut nullatenus dissimilis sit illis, sed omnino idem sit quod illi: nunquid Filius eorum, aut proles, estimandus est? Sed sicut uerbum, mox ut consideratur [629 1Kb] , se prolem esse eius, a quo est, euidentissime probat, promptam preferendo [630 1Kb] , parentis imaginem; sic amor aperte se prolem negat; quia dum a Patre et Filio procedere intelligitur, non statim tam perspicuam exhibet se contemplanti eius, ex quo est, similitudinem,  quamuis ipsum considerata ratio doceat omnino idipsum esse, quod est Pater et Filius. Denique si proles eorum est, aut alter eorum erit pater eius, alter mater; aut uterque pater, siue mater est: que omnia ueritati repugnare uidentur. Quoniam namque nullatenus aliter a Patre procedit, quam a Filio; nulla ueritas patitur ut dissimili uocabulo ad illum Pater et Filius referantur: non est igitur alter pater eius, alter mater. Ut autem duo aliqua sint, que singula perfectam, et nulla consideratione differentem habeant pariter ad aliquid unum, patris aut matris habitudinem, nulla natura aliquo monstrari concedit exemplo. Ergo non est uterque, scilicet Pater et Filius, pater aut mater amoris a se manantis. Nequaquam itaque uidetur ueritati conuenire, ut  idem amor eorum filius sit aut proles.



CAPUT LuI [al. LIu] [631 1Kb] . Quod solus Pater sit genitor, et ingenitus; solus Filius genitus, solus amor nec genitus, nec ingenitus.

CONSPECTUS CAPITIS.---Ergo amor iste non potest proprie dici genitus, sicut uerbum: sed nec 22 omnino ingenitus dicendus est; quia non omnino non est ab alio. Hoc itaque soli Patri conuenit, quod sit genitor et ingenitus; soli uerbo, quod sit genitum; soli amori, quod nec proprie genitus nec omnino ingenitus, sed procedens sit; quia nec proles est nec omnino non est ab alio.

Sed uidetur tamen amor idem, nec omnino, secundum communis locutionis usum [632 1Kb] , dici posse ingenitus; nec ita proprie, sicut uerbum, genitus.  Solemus enim sepe dicere aliquid gigni ex ea re de qua existit: ut cum dicimus splendorem aut calorem gigni ab igne, seu aliquod effectum [633 1Kb] ex causa sua. Secundum hanc igitur rationem, amor a summo Spiritu exiens, non omnino asseri potest ingenitus; ita uero proprie, sicut uerbum, dici genitus non  potest; quia uerbum uerissimam esse prolem, et uerissimum filium; amorem uero nullatenus filium aut prolem esse, manifestum est. Potest itaque, imo debet dici solus ille, cuius uerbum est, genitor et ingenitus; quia solus est Pater et parens, et nullo modo ab alio est: solum autem uerbum genitum, qui solum filius et proles est. Solus uero amor utriusque, nec genitus, nec ingenitus, quia nec filius est, nec proles est [634 1Kb] , nec omnino non est ab alio.



CAPUT LuII [al. Lu] [635 1Kb] . Quod amor idem sic sit increatus et creator, sicut Pater et Filius: et tamen ipse cum illis non tres, sed unus increatus, et unus creator. Et quod idem possit dici Spiritus Patris et Filii.

CONSPECTUS CAPITIS.---Cum amor iste una eademque  sit cum Patre et Filio summa essentia, que sola a nullo facta, per se omnia fecit; necesse est sicut Pater et Filius, ita et iste amor sit increatus et creator: et iste tres, non plures, sed unus sint increatus et unus creator. Patrem itaque nullus facit, siue creat, aut gignit. Filium Pater solus gignit, sed non facit. Pater et Filius non faciunt aut gignunt, sed spirant suum amorem, quia ab eis procedit non discedendo a summa illa essentia, sed existendo ex illa. Hinc summe essentie Spiritus recte potest appellari. Communio etiam Patris et Filii dici potest, tum quia nomen habet commune Patri et Filio tum quia ipse illud ipsum omnino est, quod Pater et Filius.

Quoniam autem idem amor singulus est summa essentia, sicut Pater et Filius, et tamem simul Pater, et Filius, et utriusque amor non plures [636 1Kb] , sed una summa essentia, que sola a nullo facta, non per  aliud quam per se omnia fecit. Necesse est ut quemadmodum singulus Pater, et singulus Filius est increatus et creator; ita et amor singulus sit increatus et creator, et tamen omnes tres simul, non [637 1Kb] plures, sed unus increatus et unus creator. Patrem itaque nullus facit, siue creat, aut gignit; Filium uero Pater solus gignit, sed non facit [638 1Kb] : Pater autem pariter et Filius non faciunt, neque gignunt; sed quodamnodo, si sic dici potest, spirant suum amorem: quamuis enim non nostro modo [639 1Kb] spiret summe incommutabilis essentia, tamen ipsum suum amorem [640 1Kb] a se ineffabiliter procedentem, non discedendo ab illa, sed existendo ex illa, forsitan non alio modo uidetur posse dici aptius ex se emittere quam spirando. Quod si dici potest, sicut uerbum  summe essentie Filius est eius; ita eiusdem amor satis conuenienter appellari potest Spiritus eius: ut cum essentialiter ipse sit spiritus, sicut Pater et Filius, illi non putentur alicuius spiritus; quia nec Pater ab ullo alio est, nec Filius a Patre  quasi spirante nascitur; iste autem estimetur Spiritus utriusque; quia ab utroque, suo quodam inenarrabili modo, spirante mirabiliter procedit. Qui etiam ex eo quia est communio Patris et Filii, non absque ratione quasi proprium assumere posse uidetur aliquod nomen, quod Patri Filioque commune sit; si proprii nominis exigit indigentia. Quod quidem si [641 1Kb] fiat, scilicet, ut ipse amor nomine Spiritus, quod substantiam pariter Patris et Filii significat, quasi proprio designetur: ad hoc quoque non inutiliter ualebit, ut per hoc idipsum esse, quod est Pater et Filius, quamuis ab illis esse suum habeat, intimetur.



CAPUT LuIII [al. LuI] [642 1Kb] . Quod sicut Filius est essentia uel sapientia Patris, eo  sensu, quia habet eamdem essentiam uel sapientiam quam Pater; sic idem Spiritus sit Patris et Filii essentia et sapientia, et similia.

Potest quoque quemadmodum Filius est substantia, et sapientia, et uirtus Patris, eo sensu quia habet [643 1Kb] eamdem essentiam, et sapientiam, et uirtutem, quam Pater; ita utriusque Spiritus intelligi essentia, uel sapientia, uel uirtus Patris et Filii, quia habet omnino eamdem quam habent illi



CAPUT LIX [al. LuII] [644 1Kb] . Quod Pater, et Filius, et eorum Spiritus, pariter sint in se inuicem.

CONSPECTUS CAPITIS.---Hi tres sunt una eadem summa essentia, que nec sine se, nec extra se, nec maior uel minor seipsa esse potest. Ergo hi tres sunt in se inuicem; ita ut nullus alium excedat.  Deinde memoria summe essentie tota est in eius intelligentia et amore, et intelligentia in eius memoria et amore, et amor in memoria et intelligentia eius. Ergo totus Pater qui est memoria, est in Filio, qui est intelligentia, et in Spiritu, qui est amor: et totus Filius est in Patre et Spiritu, et totus Spiritus in Patre et Filio: et unus illorum non potest esse sine aliis.

Iucundum est intueri in Patre, et Filio et utriusque Spiritu, quomodo sint in se inuicem tanta equalitate ut nullus alium excedat. Preter hoc enim, quia unusquisque eorum sic est perfecte summa essentia, ut tamen omnes tres simul non sint nisi essentia una summa, que nec sine se uel extra se, nec maior uel minor seipsa esse potest: per singulos tamen idipsum non minus ualet probari. Est etenim  totus Pater in Filio et communi Spiritu; et Filius in Patre, et eodem Spiritu; et idem Spiritus in Patre et Filio; quia memoria summe essentie tota est in eius intelligentia et in amore, et intelligentia [645 1Kb] in memoria et in amore, et amor in memoria et in intelligentia. Totam quippe suam [646 1Kb] memoriam summus intelligit Spiritus, et amat; et totins intelligentie  meminit, et totam amat; et totius amoris meminit, et totum intelligit. Intelligitur autem in memoria Pater; in intelligentia Filius; in amore, utriusque Spiritus. Tanta igitur Pater et Filius, et utriusque Spiritus, equalitate sese complectuntur, et sunt in se inuicem ut eorum nullus alium excedere aut sine eo esse probetur.



CAPUT LX [al. LuIII] [647 1Kb] . Quod nullus eorum alio indigeat ad memorandum, uel intelligendum, uel amandum; quia singulus quisque est memoria, et intelligentia, et amor, et quidquid necesse est inesse summe essentie.

CONSPECTUS CAPITIS.---Nec tamen nullus eorum alio indiget siue ad memorandum, siue ad intelligendum, siue ad amandum. Cum enim quisque sit summa essentia, singulus quisque per se est memoria,  intelligentia et amor; et ita singulus quisque per se meminit, per se intelligit, et per se amat; sicut per se est.

Sed in his nullatenus negligenter memorie commendandum, quod intuenti mihi occurrit, existimo. Sic enim necesse est ut Pater intelligatur memoria, Filius intelligentia, Spiritus amor; ut nec Pater indigeat Filio, aut communi Spiritu, nec Filius Patre uel eodem Spiritu, siue idem Spiritus Patre aut Filio [648 1Kb] ; quasi Pater per se meminisse solum possit, intelligere autem nonnisi per Filium, et amare nonnisi per suum Filiique Spiritum; et Filius per se intelligere tantum queat, per Patrem autem memor sit, et per Spiritum suum amet; et idem Spiritus per se non aliud quam amare [649 1Kb] ualeat, sed Pater  illi sit memor, et Filius illi intelligat. Nam cum in his tribus, unusquisque singulus sit summa essentia et summa sapientia sic perfecta, ut ipsa per se memor sit et intelligat, et amet, necesse est ut nullus horum trium [650 1Kb] alio indigeat, 23 aut ad memorandum, aut ad intelligendum, aut ad amandum. Singulus enim quisque essentialiter est et memoria, et intelligentia, et amor, et quidquid summe essentie necesse est inesse [651 1Kb] .



CAPUT LXI [al. LIX] [652 1Kb] . Quod tamen non sint tres, sed unus, seu Pater, seu Filius, seu utriusque Spiritus.

CONSPECTUS CAPITIS.---Quamuis autem Pater sit intelligentia et amor, non tamen est Filius, aut  alicuius Spiritus; quia non est intelligentia genita, nec amor ab aliquo procedens. Et licet Filius sit memoria et amor, non tamen est Pater. aut Spiritus alicuius; quia non est memoria gignens, nec amor ab alio procedens, sicut Spiritus. Sic etsi Spiritus est memoria et intelligentia, non tamen Pater, aut Filius, quia non est memoria gignens, nec intelligentia genita. Unus itaque in summa essentia Pater, unus Filius, unus Spiritus:  et non tres Patres, nec tres Filii; nec tres Spiritus.

Quamdam hic uideo questionem occurrere. Nam si Pater ita est intelligentia et amor, sicut est memoria, et Filius sic est memoria et amor, quomodo est intelligentia; et utriusque Spiritus non minus est memoria et intelligentia, quam amor: quomodo non est Pater, Filius, et alicuius [653 1Kb] Spiritus; et quare non est Filius, Pater et alicuius Spiritus, et cur non est idem Spiritus, alicuius Pater, et alicuius Filius? sic quippe intelligebatur quod memoria esset Pater, Filius intelligentia, utriusque Spiritus amor. uerum hec questio non difficile soluitur, si ea que iam ratione inuenta sunt considerentur. Idcirco enim non est Pater Filius, aut alicuius Spiritus [654 1Kb] , licet sit  intelligentia et amor; quia non est intelligentia genita, aut amor ab aliquo procedens; sed quidquid est, gignens est tantum, et a quo procedit alius. Filius quoque ideo non est Pater, aut alicuius Spiritus; quamuis seipso et memor [655 1Kb] sit, et amet; quia non est memoria gignens, aut amor ab alio, ad similitudinem sui Spiritus, procedens; sed quidquid existit, tantum gignitur, et est a quo Spiritus procedit. Spiritum quoque non cogit esse Patrem aut Filium, hoc, quia contentus est memoria aut intelligentia sua, cum non [656 1Kb] sit memoria gignens, aut intelligentia genita, sed solum, quidquid est, procedat [657 1Kb] . Quid igitur prohibet concludi quia unus tantum est in summa essentia Pater, unus Filius, unus Spiritus; et non tres Patres, aut Filii, aut Spiritus?



CAPUT LXII [al. LX] [658 1Kb] . Quomodo ex his tribus plures filii nasci uideantur.

CONSPECTUS CAPITIS.---Cum singulus quisque illorum trium se et alios intelligat, ac proinde dicat, uidetur quod singulus quisque producat suum uerbum seu Filium: et quod proinde plures sint Filii.

Sed ne forte repugnet huic assertioni quod intueor: nam dubium esse non debet quia Pater, et Filius, et eorum Spiritus, unusquisque seipsum et alios ambos dicit; sicut se, et alios intelligit. Quod si ita est, quomodo non sunt in summa essentia tot uerba quot sunt dicentes, et quot sunt qui dicuntur? Si enim plures homines unum aliquid cogitatione dicant, tot eius uidentur esse uerba quot sunt cogitantes;  quia in singulorum cogitationibus uerbum eius est. Item, si unus homo cogitat aliqua plura, tot uerba sunt in mente cogitantis quot sunt res cogitate. Sed in hominis cogitatione [659 1Kb] , cum cogitat  aliquid quod extra eius mentem est, non nascitur uerbum cogitate rei ex ipsa re; quia ipsa absens est a cogitationis intuitu, sed ex rei aliqua similitudine uel imagine, que est in cogitantis memoria, aut forte que tunc, cum cogitat, per corporeum sensum ex re presenti in mentem attrahitur. In summa uero essentia sic sibi semper [660 1Kb] sunt presentes Pater, et Filius, et eorum Spiritus: est enim, sicut iam perspectum est, unusquisque non minus in aliis quam in seipso; ut cum inuicem se dicunt, sic uideatur idem ipse, qui dicitur, gignere uerbum suum, quemadmodum cum a seipso dicitur. Quomodo ergo nichil gignit Filius, aut eius Patrisque Spiritus; si unusquisque eorum uerbum gignit suum, cum a seipso dicitur uel ab alio [661 1Kb] ? Quot autem  uerba probari possunt de summa nasci substantia, tot eam necesse est, secundum [662 1Kb] superiorem considerationem, filios gignere, et tot emittere spiritus.



CAPUT LXIII  Quomodo non sit ibi nisi unus unius; hoc est, unum uerbum, et ex solo Patre.

CONSPECTUS CAPITIS.---Attamen cum nec plures sint dicentes, nec plura sint que dicuntur, sed una sit essentia que intelligit et intelligitur, constat quia neque sunt plures patres, nec plura uerba, nec plures filii; sed unus est dicens, seu Pater, et unum uerbum, seu unus Filius. Licet ergo Pater, uerbum, et Spiritus pariter se et ambos alios dicant, unum solum ibi est uerbum, quod nec ullatenus omnium trium, sed duntaxat unius ipsorum, scilicet Patris, uerbum dici potest. Non enim imago  aut Filius est suimet, aut a se procedentis Spiritus. Nam nec ex seipso, nec ex procedente a se nascitur; nec seipsum, aut procedentem a se, existendo imitatur. Restat igitur hoc solum uerbum illius solius esse de quo nascendo habet esse, et ad cuius omnimodam similitudinem existit.

Hac itaque ratione [663 1Kb] uidentur in illa esse non solum multi patres, et filii, et procedentes, sed et alie necessitudines; aut certe Pater, et Filius, et eorum Spiritus, de quibus iam certissimum est quia uere existunt, non sunt tres dicentes, quamuis singulus quisque sit dicens; nec sunt plura, que dicuntur, cum unusquisque seipsum, et alios duos dicit. Sicut enim summe sapientie inest scire et intelligere; ita utique eterne incommutabilisque scientie et intelligentie naturale est, id semper  presens intueri, quod scit et intelligit. Nihil autem aliud est summo spiritui huiusmodi dicere [664 1Kb] , quam quasi cogitando intueri: sicut nostre mentis locutio nichil aliud est [665 1Kb] quam cogitantis inspectio. Certissimum  autem iam considerate rationes reddiderunt, quidquid summe nature inest essentialiter, id perfecte conuenire Patri, et Filio, et eorum Spiritui, singulatim; et tamen idipsum, si simul dicatur de tribus, non admittere pluralitatem. Cum ergo constet quia sicut pertinet ad eius essentiam scientia et intelligentia, sic eius scire et intelligere non est aliud quam dicere [666 1Kb] , id est semper presens intueri quod scit et intelligit: necesse est ut quemadmodum singulus Pater, singulus [667 1Kb] Filius, et singulus eorum Spiritus est sciens et intelligens, et tamen hi tres simul non sunt plures scientes aut intelligentes, sed unus sciens, et unus [668 1Kb] intelligens; ita singulus quisque sit dicens; nec tamen sint tres dicentes simul [669 1Kb] , sed unus dicens. Hinc illud quoque liquide  cognosci potest quia, cum hi tres dicuntur, uel a seipsis, uel ab inuicem, non sunt plura que dicuntur. Quid namque ibi dicitur, nisi eorum essentia? Si ergo illa una sola est [670 1Kb] , unum solum est, quod dicitur: ergo si unum solum est [671 1Kb] in illis, quod dicit, et unum, quod dicitur; una quippe sapientia est, que in illis dicit, et una substantia que dicitur: consequitur non ibi esse plura uerba, sed unum. Licet igitur unusquisque seipsum, et omnes inuicem se dicant, impossibile tamen est in summa essentia esse uerbum aliud preter illud, de quo iam constat quod sic nascitur ex eo cuius est uerbum, ut et uera [672 1Kb] eius dici possit imago, et uere Filius eius sit. In quo mirum quiddam et inexplicabile uideo. Ecce enim cum manifestum sit unumquemque,  scilicet Patrem, et Filium, et Patris Filiique Spiritum, pariter se et ambos alios dicere, et unum solum ibi esse uerbum; nullatenus tamen ipsum uerbum uidetur posse dici uerbum omnium trium, sed tantum unius eorum. Constat enim ipsum esse [673 1Kb] imaginem et Filium eius cuius est uerbum: et patet quia [674 1Kb] nec imago, nec Filius suimet, aut a se [675 1Kb] procedentis Spiritus congrue dici potest. Nam nec ex seipso, nec ex procedente a se, nascitur: nec seipsum, aut procedentem a se, existendo imitatur. Seipsum quippe non imitatur, nec a se trahit existendi similitudinem; quia imitatio et similitudo non est in uno solo, sed in pluribus; 24 illum uero non imitatur nec ad eius similitudinem existit, quia iste non habet ab illo  esse, sed ille ab isto [676 1Kb] .  Restat igitur hoc solum uerbum illius solius esse, de quo nascendo habet esse, et ad cuius omnimodam similitudinem  existit. Unus ergo Pater, non plures patres; unus Filius, non plures filii, unus procedens Spiritus, non plures procedentes spiritus, sunt in summa essentia. Qui cum ita tres sint, ut nunquam Pater sit Filius, aut procedens Spiritus; nec Filius aliquando sit Pater, aut Spiritus procedens; nec unquam Spiritus Patris et Filii [677 1Kb] sit Pater, aut Filius, et singulus quisque sic sit perfectus [678 1Kb] , ut nullo indigeat: id tamen quod sunt, sic est unum; ut sicut de singulis pluraliter dici non potest, ita nec tribus simul. Et cum pariter unusquisque seipsum, et omnes inuicem se dicant; non tamen sunt ibi plura uerba, sed unum: et ipsum non singulorum, aut omnium simul, sed unius tantum.



CAPUT LXIu [al. LXII] [679 1Kb] .  Quod hoc licet inexplicabile sit, tamen credendum sit.

CONSPECTUS CAPITIS.---Hoc certissime sic esse mens humana cognoscat, etiam si penetrare nequeat quomodo sit. Incomprehensibile est quomodo summa sapientia sciat ea que fecit. Ergo multo minus potest explicari quomodo sciat aut dicat seipsam.

uidetur mihi huius tam sublimis rei secretum transcendere omnem intellectus aciem humani: et idcirco conatum explicandi qualiter hoc sit, continendum puto. Sufficere namque debere existimo rem incomprehensibilem indaganti, si ad hoc ratiocinando peruenerit ut eam certissime esse cognoscat; etiamsi penetrare nequeat intellectu, quomodo ita sit: nec idcirco minus his adhibendam  fidei certitudinem, que probationibus necessariis, nulla alia repugnante ratione asseruntur; si sue naturalis altitudinis incomprehensibilitate explicari non patiantur. Quid autem tam incomprehensibile, tam ineffabile, quam [680 1Kb] id quod supra omnia est? Quapropter si ea, que de summa essentia hactenus disputata sunt, necessariis rationibus sunt asserta, quamuis sic intellectu penetrari non possint, ut et uerbis ualeant explicari; nullatenus tamen certitudinis eorum nutat soliditas. Nam, si superior consideratio rationabiliter comprehendit incomprehensibile esse, quomodo eadem summa sapientia sciat ea que fecit, de quibus tam multa nos scire necesse est: quis explicet quomodo sciat aut dicat seipsam, de qua aut nichil, aut uix aliquid ab homine sciri  possibile est? Ergo si non eo quod seipsam dicit [681 1Kb] , generat Pater, et generatur Filius: Generationem eius quis enarrabit? 



CAPUT LXu  . Quomodo de ineffabili re uerum disputatum sit.

CONSPECTUS CAPITIS.---Hoc autem licet ineffabile sit secundum proprietatem, nichil prohibet uerum esse quod hactenus de summa natura disputatum est per enigmata, imaginem ac similitudinem. Quecunque nomina, que de illa natura dicuntur, non tam illius proprietatem innuunt, quam similitudinem: significant enim quod in rebus factis concipimus: nec tamen falsum est quod per uerba de ipsa intimatur uel estimatur. Quod de ipsa cognoscitur, uerum est; licet non totum cognoscatur quod ipsa uere est.

Sed rursum, si ita [682 1Kb] se ratio ineffabilitatis illius habet, imo quia sic est: quomodo stabit quidquid de illa [683 1Kb] secundum Patris, et Filii, et Spiritus procedentis habitudinem disputatum est? Nam si uera  illud ratione explicitum est [684 1Kb] , qualiter est illa ineffabilis? Aut si ineffabilis [685 1Kb] est, quomodo est ita, sicut disputatum est? An quodantenus [686 1Kb] de illa potuit explicari: et ideo nichil prohibet esse uerum quod disputatum est. Sed quia penitus non potuit comprehendi, idcirco est ineffabilis. Sed ad illud quid responderi poterit, quod iam supra in hac ipsa disputatione constitit; quia sic est summa essentia supra et extra omnem aliam naturam, ut si quando de illa dicitur aliquid uerbis, que communia sunt aliis naturis, sensus nullatenus sit communis? Quem enim sensum in omnibus his uerbis, que cogitaui, intellexi nisi communem et usitatum? Si ergo usitatus sensus uerborum alienus est ab illa [687 1Kb] ; quidquid ratiocinatus sum, non pertinet ad illam.  Quomodo igitur uerum est inuentum esse [688 1Kb] aliquid de summa essentia; si quod est inuentum, longe diuersum est ab illa? Quid ergo? An quodammodo inuentum est aliquid de incomprehensibili re; et quodammodo nichil perspectum est de ea? Sepe namque multa dicimus, que proprie sicut sunt non exprimimus; sed per aliud significamus id quod proprie aut nolumus, aut [689 1Kb] non possumus depromere, ut cum per enigmata loquimur. Et sepe uidemus aliquid, non proprie [690 1Kb] quemadmodum res ipsa est; sed per aliquam similitudinem aut imaginem, ut cum uultum alicuius [691 1Kb] consideramus in speculo. Sic quippe unam eamdemque rem dicimus et non dicimus; uidemus et non uidemus: dicimus et uidemus per aliud; non dicimus et non uidemus  per suam proprietatem [692 1Kb] .  Hac itaque ratione nichil prohibet et uerum esse quod disputatum est hactenus de summa natura; et ipsam tamen nichilominus  ineffabilem persistere: si nequaquam illa putetur per essentie sue proprietatem expressa; sed utcunque per aliud designata. Nam, quecunque nomina de illa natura dici posse uidentur, non tam mihi eam ostendunt per proprietatem quam per aliquam innuunt similitudinem. Etenim cum earumdem uocum significationes cogito, familiarius concipio mente quod in rebus factis conspicio, quam id quod omnem humanum intellectum transcendere intelligo: nam ualde minus aliquid, imo longe aliud in mente mea sua significatione constituunt, quam sit illud ad quod intelligendum per hanc tenuem significationem mens ipsa mea conatur proficere. Nam, nec nomen sapientie mihi sufficit ostendere illud, per quod omnia facta sunt de nichilo, et seruantur  a nichilo; nec nomen essentie mihi ualet exprimere illud, quod per singularem altitudinem longe est supra omnia, et per naturalem proprietatem ualde est extra omnia. Sic ergo illa natura et ineffabilis est; quia per uerba, sicuti est nullatenus ualet intimari: et falsum non est, si quid de illa, ratione docente, per aliud uelut in enigmate potest estimari.



CAPUT LXuI [al. LXIu] [693 1Kb] . Quod per rationalem mentem maxime accedatur ad cognoscendum summam essentiam.

CONSPECTUS CAPITIS.---Nihil itaque de illa natura potest percipi per proprietatem, sed per aliud. Ergo tanto altius creatrix essentia cognoscitur, quanto per propinquiorem ipsi creaturam indagatur. Sicut itaque sola mens rationalis ad eius inuestigationem  assurgere ualet, ita eadem sola est, per quam maxime ipsamet ad eius inuentionem proficere queat: quia hec illi propinquat. Unde quanto studiosius mens ad se discendum intendit, tanto efficacius ad illius summe essentie cognitionem ascendit: et quanto se intueri negligit, tanto a creatricis essentie speculatione et intuitu descendit.

Cum igitur pateat quia [694 1Kb] nichil de hac natura possit percipi per suam proprietatem, sed per aliud, certum est quia per illud magis ad eius cognitionem [695 1Kb] acceditur, quod illi magis [696 1Kb] per similitudinem propinquat. Quidquid enim inter creata constat illi esse similius, id necesse est esse natura prestantius. Quapropter id et per maiorem similitudinem plus iuuat mentem indagantem summe ueritati propinquare; et per excellentiorem creatam essentiam plus docet quid de creante mens ipsa debeat  estimare. Procul dubio itaque tanto altius creatrix essentia cognoscitur, quanto per propinquiorem sibi creaturam indagatur. Nam quod omnis  essentia, inquantum est, intantum sit similis summe essentie, ratio iam supra considerata dubitare non permittit. Patet itaque quia sicut sola est mens rationalis inter omnes creaturas, que ad eius inuestigationem assurgere ualeat; ita nichilominus eadem sola est, per quam maxime ipsamet ad 25 eiusdem inuentionem proficere queat. Nam, iam cognitum est quia hec illi maxime per naturalis essentie propinquat similitudinem. Quid igitur apertius, quam quia mens rationalis quanto studiosius ad se discendum intendit; tanto efficacius ad illius cognitionem ascendit: et quanto seipsam intuerit negligit, tanto ab eius speculatione descendit?



CAPUT LXuII [al. LXu] [697 1Kb] .  Quod mens ipsa speculum eius, et imago eius sit.

CONSPECTUS CAPITIS.---Quoniam sola mens et sui et huius summe essentie memor et intelligens et amans esse potest: ideo ea sola uera est imago illius essentie, que per sui memoriam, intelligentiam, et amorem, in Trinitate ineffabili consistit. Maxime autem in hoc mens est similis summe essentie quod possit reminisci, intelligere et amare id quod optimum et maximum est, hoc est, summam essentiam.

Aptissime igitur [698 1Kb] ipsa sibimet esse uelut speculum dici potest, in quo speculetur, ut ita dicam, imaginem eius quam facie ad faciem uidere nequit. Nam, si mens ipsa sola ex omnibus que facta sunt, sui memor et intelligens et amans esse potest, non uideo cur negetur esse in illa uera imago illius essentie, que per sui memoriam, et intelligentiam,  et amorem in Trinitate ineffabili consistit. Aut certe [699 1Kb] inde uerius esse illius se probat imaginem; quia illius potest esse memor, illam intelligere et amare. In quo enim maior est et illi similior, in eo uerior illius esse imago cognoscitur. Omnino autem cogitari non potest rationali creature naturaliter esse datum aliquid tam precipuum, tamque simile summe sapientie quam hoc, quia potest reminisci, et intelligere, et amare id quod optimum et maximum est omnium. Nihil igitur aliud est inditum alicui creature quod sic preferat imaginem Creatoris.



CAPUT LXuIII  . Quod rationalis creatura ad amandum illam facta sit.

CONSPECTUS CAPITIS.---Ergo mens rationalis nichil tantum studere debet, quam hanc imaginem naturaliter  sibi impressam, per uoluntarium effectum exprimere. Ergo cum precipuum quod potest, si reminisci et intelligere, et amare summum bonum, id precipue debet uelle: que enim meliora  sunt in potestate, ea magis esse debent in uoluntate. Deinde non aliud est esse rationalem, quam posse discernere iustum a non iusto, uerum a non uero, bonum a non bono, magis bonum a minus bono. Frustra autem ista potest nisi quod discernit, amet uel reprobet, secundum uere discretionis iudicium; magis uidelicet uel minus amando quod magis uel minus bonum esse iudicat. Ergo rationalis creatura ad hoc facta est, ut summam essentiam, que est summum bonum, amet super omnia bona; imo ut nichil amet nisi illam, quia illa est bona per se, et nichil est bonum nisi per illam.

Consequi itaque [700 1Kb] uidetur quod rationalis creatura nichil tantum debet studere, quam hanc imaginem sibi per naturalem potentiam impressam, per uoluntarium effectum exprimere. Etenim preter hoc, quod creanti se debet hoc ipsum quod est: hinc  quoque [701 1Kb] , quia nichil tam precipuum posse, quam reminisci et intelligere et amare summum bonum, cognoscitur, nimirum nichil tam precipue debere uelle conuincitur. Quis enim neget quecunque meliora sunt in potestate, ea magis esse debere in uoluntate? Denique rationali nature non est aliud esse rationalem, quam posse discernere iustum a non iusto, uerum a non uero, bonum a non bono, magis bonum a minus bono [702 1Kb] : hoc autem posse omnino inutile est illi et superuacuum, nisi quod discernit amet uel reprobet secundum uere discretionis iudicium [703 1Kb] .  Hinc itaque satis patenter [704 1Kb] uidetur omne rationale ad hoc existere, ut sicut ratione discretionis aliquid magis, uel [705 1Kb] minus bonum siue non bonum iudicat; ita magis aut minus id amet,  aut respuat. Nihil igitur apertius [706 1Kb] quam rationalem creaturam ad hoc esse factam, ut summam essentiam amet super omnia bona, sicut ipsa est summum bonum: imo ut nichil amet nisi illam, aut propter illam; quia illa est bona per se, et nichil aliud est bonum nisi per illam. Amare autem eam nequit, nisi eius reminisci, et eam studuerit intelligere. Clarum est ergo rationalem creaturam, totum suum posse et uelle [707 1Kb] ad memorandum, et intelligendum, et amandum summum bonum impendere debere, ad quod ipsum esse suum se cognoscit habere.



CAPUT LXIX [al. LXuII] [708 1Kb] . Quod anima semper illam amans, aliquando uere beate uiuat.


CONSPECTUS CAPITIS.---At anima humana est rationalis creatura. Ergo ad hoc facta est ut amet summam essentiam, et quidem sine fine. Nefas enim est estimare quod summa sapientia ad hoc  fecerit ut aliquando uel sponte uel uiolenter hunc amorem amittat. Restat igitur eam esse ad hoc factam, ut sine fine amet summam essentiam. At hoc facere non potest, nisi semper uiuat. Sic igitur est facta ut semper uiuat, si semper uelit facere ad quod facta est. Deinde Deo bono non conuenit ut quod fecit esse ad se amandum, id faciat non esse, quandiu uere amauerit; et quod sponte dedit non amanti, ut semper amaret, id auferat uel auferri permittat amanti, ut ex necessitate non amet: cum dubitari non debeat quod ipse omnem naturam se uere amantem amet. Ergo liquet humane nature nunquam auferri suam uitam, si semper studeat amare summam uitam. Sed absurdum est ut aliqua natura semper amando illum qui est summe bonus et omnipotens, semper misere uiuat. Ergo anima humana, quia rationalis est, ad hoc est facta ut si seruet id ad quid facta est, aliquando secura a morte et ab omni molestia beate uiuat.


Dubium autem non est animam humanam esse rationalem creaturam: ergo necesse est eam esse factam ad hoc ut amet summam essentiam. Necesse est igitur eam esse factam aut ad hoc, ut sine fine amet; aut ad hoc, ut aliquando uel sponte, uel uiolenter hunc amorem amittat. Sed nefas est estimare summam sapientiam ad hoc eam fecisse, ut aliquando tantum bonum, aut contemnat, aut uolens tenere aliqua uiolentia perdat. Restat igitur eam esse ad hoc factam, ut sine fine amet summam essentiam. At hoc facere [709 1Kb] non potest nisi semper uiuat. Sic igitur est facta ut semper uiuat, si semper uelit facere ad quod facta est. Deinde inconueniens nimis est summe bono, summeque sapienti, et omnipotenti  Creatori, ut quod fecit esse ad se amandum, id faciat non esse, quandiu uere amauerit; et quod sponte dedit non amanti, ut semper amaret, id auferat uel auferri permittat amanti, ut ex necessitate non amet; presertim cum dubitari nullatenus debeat quod ipse omnem naturam se uere amantem amet. Quare manifestum est humane anime nunquam auferri suam uitam, si semper studeat amare summam uitam. Qualiter ergo uiuet? Quid enim magnum est longa uita, nisi sit a molestiarum incursione uere secura? Quisquis enim dum uiuit, aut timendo, aut patiendo molestiis subiacet, aut falsa securitate fallitur, quid nisi misere uiuit? Si quis autem ab his liber [710 1Kb] uiuit, beate uiuit. Sed absurdissimum est ut aliqua natura semper amando  illum, qui est summe bonus et omnipotens, semper misere uiuat. Liquet igitur humanam animam huiusmodi esse, ut si seruet id ad quod est, aliquando uere secura ab ipsa morte et omni alia molestia beate uiuat.



CAPUT LXX [al. LXuIII] [711 1Kb] . Quod illa se amanti seipsam retribuat [712 1Kb] ut eterne beata sit.

CONSPECTUS CAPITIS.---Repugnat eum, qui iustissimus est, non discernere inter amantem et contemnentem id quod summe amari debet: et eum non amare amantem se, aut nichil prodesse ab eo amari. Ergo repugnat eum nichil retribuere amanti se. At huius amoris, quo rationalis creatura aliis eminet, nichil potest esse premium nisi quod supereminet in omnibus naturis: bonus enim quod sic se amari exigit, non minus se desiderari cogit. Nihil ergo summa bonitas retribuere potest amanti ac desideranti se, nisi seipsam. Si enim uult amari ut aliud retribuat, non uult amari propter se, sed propter aliud; et ita non se, sed aliud uult amari. Constat ergo quia is qui illam, 26 ut debet, desiderauerit, summa perfruetur beatitudine; et quod illam nunquam amittet, quia nec illam poterit  non amare, nec illa amantem se poterit deserere. Ergo eterne beata erit.

Denique nullatenus uerum uideri potest, ut iustissimus et potentissimus nichil retribuat amanti se perseueranter; cui non amanti tribuit essentiam [713 1Kb] , ut amans esse posset. Si enim nichil retribuit amanti, non discernit iustissimus inter amantem, et contemnentem id quod summe amari debet [714 1Kb] , nec amat amantem se, aut non prodest ab illo amari: que omnia ab illo dissonant: retribuit igitur omni se amare perseueranti. Quid autem retribuit? Si nichilo dedit rationalem [715 1Kb] essentiam ut amans esset, quid dabit amanti, si amare non cesset? Si tam grande est quod amori famulatur, quam grande  est quod amori recompensatur? Et si tale est amoris fulcimentum, quale est amoris emolumentum? Nam, si rationalis creatura, que sibi inutilis est sine hoc amore, si eminet in omnibus creaturis: utique nichil potest esse premium huius amoris, nisi quod supereminet in omnibus naturis. Etenim ipsum idem bonum, quod sic se amari exigit, non minus se ab amante desiderari cogit [716 1Kb] . Nam quis sic amet iustitiam, ueritatem, beatitudinem, incorruptibilitatem ut his frui non appetat? Quid ergo summa bonitas retribuet amanti et desideranti se nisi seipsam? Nam quidquid aliud tribuat, non retribuit; quia nec compensatur amori, nec consolatur amantem, nec satiat desiderantem. Aut si se uult amari et desiderari, ut aliud retribuat, non se uult [717 1Kb] amari et  desiderari propter se, sed propter aliud; et sic non uult se amari, sed aliud: quod cogitare nefas est [718 1Kb] . Nihil ergo uerius quam quod omnis anima rationalis, si, quemadmodum debet, studeat amando desiderare summam beatitudinem, aliquando illam ad fruendum percipiat, ut quod nunc uidet [719 1Kb] quasi per speculum et in enigmate tunc uideat facie ad faciem   [720 1Kb] . Utrum autem ea sine fine fruatur, dubitare stultissimum est; quoniam illa fruens nec timore torqueri poterit, nec fallaci securitate decipi, nec eius indigentiam [721 1Kb] iam experta; illam poterit non amare; nec illa deseret amantem se, nec aliquid erit potentius, quod eas separet inuitas. Quare quecunque anima summa beatitudine semel frui ceperit, eterne beata erit.



CAPUT LXXI  . Quod illam contemnens, eterne misera sit.

CONSPECTUS CAPITIS.---Econtrario qui summi boni amorem contemnet, eterne miser erit: nam uel desinet esse, uel in eterna erit miseria. Non sufficit autem ad penam, quod non sit; esset enim post culpam id quod ante culpam fuit; et sic iustitia non discerneret inter id quod nullum bonum potest, et nullum malum uult, et id quod maximum  bonum potest, et maximum malum uult. In eterna ergo erit miseria, si summam essentiam amare contemnat.

Hinc utique consequenter [722 1Kb] colligitur, quod illa, que summi boni amorem contemnit, eternam miseriam incurret [723 1Kb] . Nam si dicitur quod pro tali contemptu sic iustius puniatur, ut ipsum esse, uel uitam perdat; quia se non utitur ad id ad quod est facta; nullatenus hoc admittit ratio, ut, post tantam culpam, pro pena recipiat esse quod [724 1Kb] erat ante omnem culpam. Quippe antequam esset, nec culpam habere, nec penam sentire poterat. Si ergo anima contemnens id ad quod facta est, sic moritur, ut nichil sentiat, aut ut omnino [725 1Kb] nichil sit; similiter se habebit, et in maxima culpa, et sine [726 1Kb] omni  culpa; nec discernet [727 1Kb] summe sapiens iustitia [728 1Kb] inter id quod nullum bonum potest, et nullum malum uult; et id quod maximum bonum potest, et maximum malum uult. At hoc satis patet quam inconueniens sit [729 1Kb] .  Nihil igitur uideri potest consequentius, et nichil credi debet certius, quam hominis animam sic esse factam, ut si contemnat amare summam essentiam, eternam patiatur [730 1Kb] miseriam: ut sicut amans eterno gaudebit premio, ita contemnens eterna pena doleat: et sicut illa sentiet immutabilem sufficientiam, ita ista sentiat [731 1Kb] inconsolabilem [732 1Kb] indigentiam.



CAPUT LXXII  . Quod omnis anima humana sit immortalis. Et quod aut semper misera, aut aliquando uere beata sit.

CONSPECTUS CAPITIS.---uerum nec eterne beata, nec eterne misera esset anima, si esset mortalis. Ergo immortalis est. Omnes autem anime sunt eiusdem nature: ergo omnes sunt immortales, cum saltem alique immortales sint. Porro omne quod uiuit, aut nunquam, aut aliquando erit uere securum ab omni molestia: ergo omnis anima humana aut semper misera erit, aut erit aliquando uere beata.

Sed nec amantem [733 1Kb] animam necesse est eterne beatam esse; nec contemnentem, miseram, si sit mortalis. Siue igitur amet, siue contemnat id ad quod amandum creata est, necesse est eam immortalem esse. Si autem alique sunt anime rationales, que nec amantes, nec contemnentes iudicande sint,  sicut esse uidentur anime infantum, quid de his sentiendum est? Sunt mortales, an immortales [734 1Kb] ? Sed procul dubio omnes humane anime eiusdem nature sunt. Quare, quoniam constat quasdam esse immortales, necesse est omnem humanam animam esse immortalem. uerum, cum omne [735 1Kb] quod uiuit aut nunquam, aut aliquando sit uere securum ab omni molestia; nichilominus est necesse omnem humanam animam [736 1Kb] aut semper miseram esse, aut aliquando uere beatam.



CAPUT LXXIII [al. LXXI] [737 1Kb] . Quod nulla anima iniuste priuetur summo bono, et quod omnino ad ipsum sit nitendum.

CONSPECTUS CAPITIS.---Que autem sint anime sic amantes, ut aliquando beate; aut sic contemnentes,  ut aliquando misere future sint, comprehendi non potest ab homine. Sufficiat quod summe iustus neminem iniuste priuet summo bono. Ad illud itaque omni homini toto corde, tota anima, tota mente amando et desiderando nitendum est.

Que uero anime incunctanter iudicande sint [738 1Kb] , sic amantes id [739 1Kb] , ad quod amandum facte sunt, ut illo quandoque frui; que autem sic contemnentes, ut illo semper indigere mereantur, aut qualiter, quoue merito ille, que nec amantes nec contemnentes dici posse uidentur, ad beatitudinem eternam miseriamue distribuantur, aliquem mortalium disputando posse comprehendere, procul dubio uel  difficillimum uel impossibile existimo. Quod tamen a [740 1Kb] summe iusto summeque bono Creatore rerum nulla eo bono, ad [741 1Kb] quod facta est, iniuste priuetur, certissime est [742 1Kb] tenendum; et ad idem ipsum bonum est omni homini toto corde, tota anima, tota mente amando et desiderando nitendum.



CAPUT LXXIu [al. LXXII] [743 1Kb] . Quod summa essentia sit speranda.

CONSPECTUS CAPITIS.---Ad illud uero tendere nemo potest, si ad illud se posse peruenire desperet. Ergo preter amorem necessaria est spes

Sed in hac intentione humana anima nullatenus se poterit exercere, si desperet quo intendit se posse peruenire. Quapropter quantum illi est utile studium adnitendi [744 1Kb] , tantum necessaria est spes pertingendi.



27 CAPUT LXXu  . Quod credendum sit in illam, hoc est, credendo tendendum in illam.

CONSPECTUS CAPITIS.---Amare autem aut sperare non potest, quod non credit. Ergo et fides necessaria est qua non modo summam essentiam et ea sine quibus amari non potest, credat; sed qua credendo tendat in illam. In illam enim credere est credendo tendere in illam. Ergo non credit in illam qui, per hoc quod credit, non ad illam tendit. Qui uero credendo in illam tendit, ad illam sic perueniet ut intra illam permansurus sit. Unde aptius dicitur credendum et tendendum esse in illam, quam credendum aut tendendum esse ad illam.

Amare autem [745 1Kb] , aut sperare [746 1Kb] non potest quod non credit. Expedit itaque eidem humane anime summam essentiam, et ea sine quibus illa amari non  potest, credere, ut illam credendo [747 1Kb] , tendat in illam. Quod idem apte breuiusque significari posse [748 1Kb] puto, si pro eo quod est credendo tendere in summam essentiam, dicatur credere in summam essentiam. Nam, si quis dicat se credere in illam, satis uidetur ostendere, et per fidem quam profitetur, ad summam se tendere essentiam, et illa se credere, que ad hanc pertinent intentionem: nam, non uidetur credere [749 1Kb] in illam, siue qui credit quod ad tendendum in illam non pertinet, siue qui per hoc quod credit, non ad illam tendit [750 1Kb] .  Et fortasse indifferenter dici potest, credere in illam, et ad illam: sicut pro eodem accipi potest credendo tendere in illam et ad illam, nisi quia quisquis tendendo  ad illam peruenerit, non extra illam remanebit, sed intra illam permanebit. Quod expressius et familiarius significatur, si dicitur tendendum  esse in illam, quam si dicitur ad illam. Hac itaque ratione puto congruentius posse dici credendum esse in illam quam ad illam.



CAPUT LXXuI [al. LXXIu] [751 1Kb] . Quod in Patrem, et Filium, et eorum Spiritum pariter et in singulos, et simul in tres credendum sit.

CONSPECTUS CAPITIS.---Sic credendum est, quia ipsi tres et singulus eorum est una summa essentia; in quam solam omnis homo debet credere, sicut hec sola est unicus finis quem in omni cogitatu, actuque suo homo per amorem debet intendere. Quemadmodum autem in illam tendere, nisi credat illam, nullus potest, ita illam credere, nisi tendat in illam, nulli prodest.

Credendum igitur est pariter in Patrem, et Filium, et eorum Spiritum, et in singulos, et simul in tres; quia et singulus Pater, et singulus Filius, et singulus  eorum Spiritus est summa essentia: et simul Pater, et Filius, cum suo Spiritu sunt una eademque summa essentia, in quam solam omnis homo debet credere; quia est solus finis, quem in omni cogitatu actuque solo per amorem debet intendere. Unde manifestum est quia sicut in illam tendere, nisi credat illam, nullus potest; ita illam credere, nisi tendat in illam, nulli prodest.



CAPUT LXXuII [al. LXXu] [752 1Kb] . Que sit uiua, que mortua fides.

CONSPECTUS CAPITIS.---Ergo fides sine dilectione inutilis est, et quasi mortuum aliquid. Fides uero cum dilectione non est otiosa: nam quod summam iustitiam diligit, nichil iustum contemnere, nichil ualet iniustum admittere. Ergo et operosa fides uiuit, quia habet uitam dilectionis sine qua non  operaretur; et otiosa fides non uiuit, quia caret uita dilectionis, cum qua non otiaretur. Ideo autem fides mortua dicitur quia non habet uitam, quam semper habere debet. Porro uiua fides ea dicitur que credit in id, in quod credi debet; mortua uero fides, ea que credit tantum id, quod credi debet

Quapropter quantacunque certitudine credatur tanta res, inutilis erit fides, et quasi mortuum aliquid, nisi dilectione ualeat et uiuat. Etenim nullatenus fidem illam, quam competens comitatur dilectio, si se opportunitas offerat [753 1Kb] operandi, otiosam esse, sed magis se quadam [754 1Kb] operum exercere frequentia, quod sine dilectione facere non posset, [755 1Kb] uel hoc solo probari potest; quia quod summam iustitiam diligit, nichil iustum contemnere, nichil ualet  iniustum admittere. Ergo, quoniam quod aliquid operatur, inesse sibi uitam, sine qua operari non ualeret, ostendit: non absurde dicitur et operosa  [756 1Kb] fides uiuere, quia habet uitam dilectionis sine qua non operaretur, et otiosa fides [757 1Kb] non uiuere [758 1Kb] , qui caret uita dilectionis, cum qua non otiaretur. Quare, si cecus dicitur, non tantum qui perdidit uisum; sed qui cum debet habere [759 1Kb] , non habet: cur non similiter potest dici fides sine dilectione, mortua; non quia uitam suam, id est, dilectionem perdiderit; sed quia non habet quam semper habere debet? Quemadmodum igitur illa fides, que per dilectionem operatur, uiua esse cognoscitur; ita illa, que per contemptum otiatur, mortua esse conuincitur. Satis itaque conuenienter dici potest uiua fides credere in id, in quod credi [760 1Kb] debet; mortua uero fides credere tantum id, quod credi debet.



CAPUT LXXuIII [al. LXXuI] [761 1Kb] .  Quod tres summa essentia quodammodo dici possit.

CONSPECTUS CAPITIS.---Omni homini expedit ut credat in trinam unitatem, et unam Trinitatem; unam propter essentiam; trinam, propter tres nescio quid. Dici enim non potest quid sint tres persone, quo ipse plures fiant. Nec enim sunt tot substantie, quot persone, ut in hominibus, qui quot persone, tot indiuidue sunt substantie. Itaque in summa essentia sicut non sunt plures substantie, ita nec plures persone. Sola ergo indigentia nominis, quo pluralitas in essentia una significetur, dicitur esse tres personas siue substantias in una summa essentia seu natura. Indiuidua maxime substant accidentibus: unde magis proprie nomen substantie suscipiunt: et ita summa essentia, que nullis subest accidentibus, non potest proprie dici substantia, nisi substantia ponatur pro essentia. Hac ratione irreprehensibiliter illa summa et una Trinitas dici potest una  essentia, et tres persone, siue tres substantie.

Ecce patet omni homini expedire ut credat in quamdam ineffabilem trinam unitatem, et unam Trinitatem: unam quidem et unitatem, propter unam essentiam; trinam uero et trinitatem, propter tres, nescio quid. Licet enim possim dicere Trinitatem, propter Patrem, et Filium, et utriusque Spiritum, qui sunt tres; non tamen possum [762 1Kb] proferre uno nomine, propter quid tres; uelut si dicerem propter tres personas; sicut dicerem [763 1Kb] unitatem, propter unam substantiam. Non enim putande sunt tres persone; quia omnes plures persone sic subsistunt separatim ab inuicem, ut tot necesse sit esse substantias, quot sunt persone: quod in pluribus hominibus, qui quot persone, tot  indiuidue sunt substantie, cognoscitur. Quare in summa essentia, sicut non sunt plures substantie;  ita nec plures persone. Si quis itaque inde uelit alicui loqui quid tres, dicet esse Patrem, et Filium, et utriusque Spiritum, nisi forte indigentia nominis proprie conuenientis coactus elegerit, aliquod ex illis [764 1Kb] nominibus, que pluraliter in summa essentia dici non possunt [765 1Kb] ad significandum [766 1Kb] id quod congruo nomine dici non potest: ut si dicat illam admirabilem Trinitatem esse unam essentiam, uel naturam; et tres personas, siue substantias. Nam hec duo nomina aptius eliguntur ad significandam [767 1Kb] pluralitatem in summa essentia, quia persona non dicitur, nisi de indiuidua rationali natura; et substantia principaliter dicitur de indiuiduis, que maxime in pluralitate subsistunt [768 1Kb] . Indiuidua namque maxime substant, id est, subiacent accidentibus:  et ideo magis proprie nomen substantie suscipiunt. Unde iam supra manifestum est summam essentiam, que nullis subiacet accidentibus, proprie non posse dici substantiam; nisi substantia ponatur pro essentia. Potest ergo hac necessitatis ratione irreprehensibiliter illa summa et una Trinitas, siue trina unitas, dici una essentia, et tres persone, siue tres substantie.



28 CAPUT LXXIX  . Quod ipsa sit Deus, qui solus omnibus dominatur et omnia regit.

CONSPECTUS CAPITIS.---Huic soli summe essentie, que omnibus dominatur et omnia regit, proprie nomen Dei assignatur. Dei enim nomine non intelligitur nisi substantia que est supra omnem naturam  ab hominibus ueneranda propter dignitatem, et exoranda propter imminentem quamlibet necessitatem. Sicut autem a summe bono, summeque sapiente Spiritu facta sunt omnia; ita ipse omnibus dominatur, et omnia regit. Ergo non ab alio, nec casu cuncta reguntur. Is ergo solus est quem omnis alia natura debet diligendo uenerari, de quo solo prospera sunt speranda, ad quem solum ab aduersis est fugiendum, cui soli pro quauis re supplicandum. Hic ergo solus uere est et dicitur Deus, ineffabiliter trinus et unus.

uidetur ergo [769 1Kb] , imo incunctanter asseritur quia nec nichil [770 1Kb] est id quod dicitur Deus; et huic soli summe essentie proprie nomen Dei assignatur. Quippe omnis qui Deum esse dicit, siue unum siue plures, non intelligit nisi aliquam substantiam, quam censet supra omnem naturam, que Deus non est, ab  hominibus et uenerandam, propter eius eminentem dignitatem, et exorandam sibi propter quamlibet [771 1Kb]  imminentem necessitatem [772 1Kb] .  Quid autem tam pro sua dignitate uenerandum et pro qualibet re deprecandum, quam summe bonus et summe potens Spiritus, qui dominatur omnibus et regit omnia? Sicut enim constat quia omnia per summe bonam, summeque sapientem omnipotentiam eius facta sunt et uigent, ita nimis inconueniens est [773 1Kb] , si estimetur quod rebus a se factis ipse non dominetur; siue quod facte ab illo, ab alio minus potente, minusue bono, uel sapiente; aut nulla penitus ratione, sed sola casuum inordinata uolubilitate regnantur: cum ille solus sit, per quem cuilibet, et sine quo nulli  bene est, et ex quo, et per quem, et in quo sunt omnia. Cum igitur solus sit ipse, non solum bonus Creator, sed et potentissimus Dominus et sapientissimus rector omnium: liquidissimum est hunc solum esse, quem omnis alia natura, secundum totum suum posse, debet diligendo uenerari, et uenerando diligere; de quo solo prospera sunt speranda, ad quem solum ab aduersis [774 1Kb] fugiendum, cui soli pro quauis re supplicandum. uere igitur hic est non solum Deus, sed solus Deus, ineffabiliter trinus et unus [775 1Kb] .





SANCTI ANSELMI PROSLOGION SEU ALLOQUIUM DE DEI EXISTENTIA.



29 [776 1Kb] PROeMIUM.

Uno argumento in hoc opusculo intendit probare quia Deus est, et quecunque de Deo credimus. Difficultas operis. Auctor scribit sub persona comtemplantis Deum et querentis intelligere quod credit. Huic opusculo hunc titulum dederat: Fides querens intellectum. Deinde Proslogion, id est Alloquium hoc opus nuncupauit.

Postquam opusculum quoddam , uelut exemplum meditandi de ratione fidei, cogentibus me precibus quorumdam fratrum, in persona alicuius tacite secum ratiocinando que nesciat inuestigantis [777 1Kb] edidi: considerans illud esse multorum concatenatione contextum argumentorum, cepi mecum querere si forte posset inueniri unum argumentum, quod nullo alio ad se probandum, quam  se solo indigeret; et solum ad astruendum quia Deus uere est, et quia est summum bonum nullo alio indigens, et quo omnia indigent ut sint et bene [778 1Kb] sint; et quecunque credimus de diuina substantia, sufficeret. Ad quod cum sepe studioseque cogitationem conuerterem [779 1Kb] atque aliquando mihi uideretur iam capi posse quod querebam, aliquando  mentis aciem omnino fugeret, tandem desperans uolui cessare, uelut ab inquisitione rei, quam inueniri esset impossibile. Sed cum illam cogitationem, ne mentem meam frustra occupando, ab aliis, in quibus proficere possem [780 1Kb] , impediret, penitus a me uellem excludere; tunc magis ac magis, nolenti [781 1Kb] et defendenti se cepit cum importunitate quadam ingerere. Quadam igitur die, cum uehementer eius importunitati resistendo fatigarer, in ipso cogitationum conflictu sic se obtulit quod desperaueram, ut studiose cogitationem amplecterer, quam sollicitus repellebam. Aestimans igitur quod me gaudebam inuenisse, si scriptum esset alicui legenti placiturum, de hoc ipso et de quibusdam [782 1Kb] aliis, sub persona conantis erigere mentem [783 1Kb] suam ad contemplandum  Deum, et querentis intelligere quod credit, subditum scripsi opusculum. Et quoniam nec istud nec illud, cuius supra memini, dignum libri nomine, aut cui auctoris [784 1Kb] preponeretur nomen, iudicabam; nec tamen eadem sine [785 1Kb] aliquo titulo, quo aliquem, in cuius manus uenirent, quodammodo ad se legendum inuitarent, dimittenda putabam,  unicunque suum dedi [786 1Kb] titulum ut prius exemplum meditandi de ratione fidei, et sequens [787 1Kb] fides querens intellectum, diceretur. Sed cum iam a pluribus cum his titulis [788 1Kb] utrumque transcriptum [789 1Kb] esset, cegerunt me plures, et maxime reuerendus archiepiscopus Lugdunensis, Hugo nomine, fungens in Gallia legatione apostolica, qui mihi hoc ex apostolica precepit [790 1Kb] auctoritate, ut nomen meum illis prescriberem. Quod ut aptius fieret, illud quidem Monologium, id est Soliloquium; istud uero Proslogion [791 1Kb] , id est Alloquium nominaui.



CAPUT PRIMUM.

Excitatio mentis ad contemplandum Deum.---Abiicit curas et omnia preter Deum excludit ut Deum querat. Homo ad uidendum Deum factus est.  Homo peccans perdidit beatitudinem ad quam factus est; et inuenit miseriam propter quam factus non est. Bonum non custodiuit, cum facile posset. Sine Deo male est nobis. Labores et conatus nostri sunt irriti sine Deo. Deum homo querere non potest, nisi ipse doceat; nec inuenire, nisi ipse se ostendat. Deus hominem creauit ad imaginem suam, ut sui memor sit, ipsum cogitet et ipsum amet. Homo fidelis non querit intelligere ut credat; sed credit, ut intelligat: quia, nisi crediderit, non intelliget.

Eia nunc homuncio, fuge paululum occupationes tuas, absconde te modicum a tumultuosis cogitationibus tuis. Abiice nunc onerosas curas, et [792 1Kb] postpone laboriosas distensiones [793 1Kb] tuas. uaca aliquantulum Deo, et requiesce aliquantulum in eo. Intra in cubiculum mentis tue; exclude omnia preter Deum, et que te iuuent [794 1Kb] ad querendum eum, et,  clauso ostio, quere eum. Dic nunc, totum cor meum, dic nunc Deo: Quero uultum tuum; uultum tuum, Domine, requiro . Eia nunc ergo, tu, Domine Deus meus, doce cor meum ubi et quomodo te querat, ubi et quomodo te inueniat. Domine, si non es hic, ubi te queram absentem? Si autem ubique [795 1Kb] es, cur non uideo te presentem [796 1Kb] ? Sed certe habitas lucem inaccessibilem. Et ubi est lux inaccessibilis, aut quomodo accedam ad lucem inaccessibilem? Aut quis me ducet, et inducet [797 1Kb] in illam; ut uideam te in illa? Deinde, quibus [798 1Kb] signis, qua facie te queram? Nunquam te uidi, Domine Deus meus; 30 non noui faciem tuam. Quid faciet, altissime Domine, quid faciet iste tuus [799 1Kb]  longinquus exsul? Quid faciet seruus tuus anxius amore tui, et longe proiectus a facie tua? Anhelat uidere te et nimis abest illi facies tua. Accedere ad te  desiderat, et inaccessibilis est habitatio tua. Inuenire te cupit, et nescit locum tuum. Querere te affectat, et ignorat uultum tuum. Domine, Deus meus es, et Dominus meus es; et nunquam [800 1Kb] te uidi. Te me fecisti et refecisti, et omnia mea bona tu mihi contulisti, et nondum noui te. Denique ad te uidendum factus sum; et nondum feci propter quod factus sum. O misera sors hominis, cum hoc perdidit, ad quod factus est. O durus, et dirus casus ille! Heu! quid perdidit, et quid inuenit? quid abscessit, et quid remansit? Perdidit beatitudinem ad quam factus est, et inuenit miseriam propter quam factus non est: abscessit, sine quo nichil felix est [801 1Kb] , et remansit, quod per se nonnisi miserum est. Manducabat tunc homo panem angelorum, quem nunc esurit; manducat nunc panem dolorum, quem tunc nesciebat.  Heu! publicus luctus hominum, uniuersalis planctus filiorum Ade! Ille ructabat saturitate, nos suspiramus esurie. Ille abundabat, nos mendicamus. Ille feliciter tenebat, et misere deseruit; nos infeliciter egemus, et miserabiliter desideramus; et heu! uacui remanemus! Cur non nobis custodiuit, cum facile posset, quo tam grauiter careremus? [802 1Kb] Quare sic nobis obserauit lucem, et obduxit nos tenebris? Ut quid abstulit nobis uitam, et inflixit mortem? Aerumnosi, unde sumus expulsi, quo sumus impulsi? Unde precipitati? Quo obruti? A patria in exsilium, a uisione Dei in cecitatem nostram, a iucunditate immortalitatis in amaritudinem et horrorem mortis. Misera mutatio de quanto bono in quantum malum! Graue damnum, grauis dolor, graue totum. Sed heu  me miserum, unum de aliis miseris filiis Eue, elongatis a Deo! Quid incepi? Quid effeci? Quo tendebam? Quo deueni? Ad quid aspirabam? In quibus suspiro? Quesiui bona, et ecce turbatio. Tendebam in Deum, et offendi in meipsum. Requiem querebam in secreto meo, et tribulationem [803 1Kb] et dolorem inueni in intimis meis. uolebam ridere a gaudio mentis mee, et cogor rugire a gemitu cordis mei. Sperabatur letitia, et ecce unde densentur suspiria. Et o tu, Domine, usquequo? Usquequo, Domine, obliuisceris nos, usquequo auertis faciem tuam a nobis? Quando respicies et exaudies nos? Quando illuminabis oculos nostros, et ostendes nobis faciem tuam? Quando restitues te nobis? Respice, Domine;  exaudi, illumina nos, ostende nobis teipsum. Restitue te nobis ut bene sit nobis; sine quo tam male est nobis. Miserare labores [804 1Kb] et conatus nostros  ad te, qui nichil ualemus sine te. Inuitas nos [805 1Kb] ; adiuua nos. Obsecro, Domine, ne desperem suspirando; sed respirem sperando. Obsecro, Domine, amaricatum est cor meum sua desolatione; indulca [806 1Kb] illud tua consolatione. Obsecro, Domine, esuriens incepi querere te, ne desinam ieiunus de te: famelicus accessi, ne recedam impastus. Pauper ueni ad diuitem, miser ad misericordem, ne redeam uacuus et contemptus. Et si antequam comedam suspiro, da, uel post suspiria, quod comedam. Domine, incuruatus non possum nisi deorsum aspicere; erige me ut possim sursum intendere. Iniquitates mee supergresse [807 1Kb] caput meum, obuoluunt me; et sicut onus graue, grauant me. Euolue me, exonera me ne urgeat puteus earum os suum super me: liceat mihi  suspicere lucem [808 1Kb] tuam, uel de longe, uel de profundo. Doce me querere te, et ostende te querenti; quia nec querere te possum, nisi tu doceas, nec inuenire, nisi te ostendas. Queram te desiderando, desiderem querendo, inueniam amando, amem inueniendo. Fateor, Domine, et gratias ago, quia creasti in me hanc imaginem tuam, ut tui memor sim, te cogitem, te amem: sed sic est abolita attritione uitiorum, sic est offuscata fumo peccatorum, ut non possit facere ad quod facta est, nisi tu renoues et reformes eam. Non tento, Domine, penetrare altitudinem tuam; quia nullatenus comparo illi intellectum meum, sed desidero aliquatenus intelligere ueritatem tuam, quam credit et amat cor meum. Neque enim [809 1Kb] quero intelligere, ut credam; sed  credo, ut intelligam. Nam et hoc credo quia nisi credidero, non intelligam.



CAPUT II.

Quod uere sit Deus, etsi insipiens dixit in corde suo: Non est Deus.

Ergo, Domine, qui das fidei intellectum, da mihi, ut, quantum scis expedire, intelligam quia es, sicut credimus; et hoc es, quod credimus. Et quidem credimus te esse aliquid, quo nichil maius cogitari possit. An ergo non est aliqua talis natura, quia dixit insipiens in corde suo: Non est Deus?  Sed certe idem ipse insipiens [810 1Kb] , cum audit hoc ipsum quod dico, aliquid quo maius nichil cogitari potest; intelligit quod audit, et quod intelligit in intellectu eius est; etiamsi non intelligat illud esse.  Aliud est enim [811 1Kb] rem esse in intellectu; aliud intelligere rem esse. Nam cum pictor precogitat que facturus est, habet quidem in intellectu; sed nondum  esse intelligit quod nondum fecit. Cum uero iam pinxit, et habet in intellectu, et intelligit esse [812 1Kb] quod iam fecit. Conuincitur ergo etiam insipiens [813 1Kb] esse uel in intellectu aliquid, quo nichil maius cogitari potest; quia hoc cum audit, intelligit; et quidquid intelligitur, in intellectu est. Et certe id, quo [814 1Kb] maius cogitari nequit, non potest esse in intellectu solo. Si enim uel in [815 1Kb] solo intellectu est, potest cogitari esse et in [816 1Kb] re: quod maius est. Si ergo id, quo maius [817 1Kb] cogitari non potest, est in solo intellectu, idipsum, quo maius cogitari non potest, est quo maius cogitari potest: sed certe hoc esse non potest. Existit ergo procul dubio aliquid, quo maius cogitari non ualet, et in intellectu, et in re.



CAPUT III

Quod Deus non possit cogitari non esse.---Deus est id quo maius cogitari non potest. Id quod potest cogitari non esse, non est Deus.

Quod utique sic uere est, ut nec cogitari possit non esse. Nam potest cogitari esse aliquid quod non possit cogitari non esse; quod maius est, quam quod non esse cogitari potest. Quare si id, quo maius [818 1Kb] nequit cogitari, potest cogitari non esse: idipsum quo maius cogitari nequit, non est id quo maius cogitari nequit: quod [819 1Kb] conuenire non potest. Sic ergo uere est aliquid quo maius cogitari non potest, ut nec cogitari possit non esse: et hoc es tu, Domine Deus noster. Sic ergo uere es, Domine, Deus meus, ut nec cogitari possis non esse; et merito. Si enim  aliqua mens posset cogitare aliquid melius te, ascenderet creatura super Creatorem, et iudicaret de Creatore: quod ualde est absurdum. Et quidem quidquid est aliud preter solum te, potest cogitari non esse. Solus igitur uerissime omnium, et ideo maxime omnium habes esse; quia quidquid aliud est, non sic uere est, et idcirco [820 1Kb] minus habet esse. Curitaque dixit insipiens in corde suo: Non est Deus?  cum tam in [821 1Kb] promptu sit rationali menti, te maxime omnium esse. Cur, nisi quia stultus et insipiens?



CAPUT Iu.

Quomodo insipiens dixit in [822 1Kb] corde suo, quod cogitari non potest.---Duobus modis res cogitatur. 1. Cum uox eam significans cogitatur. 2. cum ipsa res intelligitur.  Secundum uocem, Deus potest cogitari non esse; secundum rem, non potest.

uerum quomodo dixit insipiens in corde suo [823 1Kb]  quod cogitare non potuit; aut quomodo cogitare 31 non potuit, quod dixit in corde? cum idem sit dicere in corde, et cogitare. Quod si uere, imo quia uere et cogitauit [824 1Kb] , quia dixit in corde; et non dixit in corde, quia cogitare non potuit; non uno tantum modo dicitur aliquid in corde uel cogitatur [825 1Kb] . Aliter enim cogitatur res, cum uox eam significans cogitatur; aliter cum idipsum, quod res est, intelligitur. Illo itaque modo potest cogitari Deus non esse; isto uero, minime. Nullus quippe intelligens id quod [826 1Kb] sunt ignis et aqua, potest cogitare ignem esse aquam secundum rem; licet hoc possit, secundum uoces. Ita igitur nemo intelligens id quod Deus est, potest cogitare quia Deus non est; licet hec uerba dicat in corde, aut sine ulla, aut cum aliqua extranea significatione. Deus enim est id quo maius  cogitari non potest. Quod qui bene intelligit, utique intelligit idipsum sic esse, ut nec cogitatione queat non esse. Qui ergo intelligit sic esse Deum, nequit eum non esse cogitare. Gratias tibi, bone Domine, gratias tibi; quia quod prius credidi, te donante, iam sic intelligo, te illuminante; ut si te esse nolim credere, non possim non intelligere.



CAPUT u.

Quod Deus sit quidquid melius est esse, quam non esse; et solus existens per se, omnia [827 1Kb] faciat de nichilo.

Quid igitur [828 1Kb] es, Domine Deus, quo nichil maius ualet cogitari? Sed quid es, nisi id quod [829 1Kb] summum omnium solum existens per seipsum, omnia alia fecit de nichilo? Quidquid enim hoc non est,  minus est quam quod cogitari [830 1Kb] possit; sed hoc de te cogitari non potest. Quod ergo bonum deest summo bono, per quod est omne bonum? Tu es itaque iustus, uerax, beatus, et quidquid melius est esse quam non esse: melius namque est esse iustum, quam non iustum; beatum, quam non beatum.



CAPUT uI.

Quomodo Deus sit [831 1Kb] sensibilis, cum non sit corpus.---Deus est sensibilis, omnipotens, misericors, impassibilis: quia melius est hec esse quam non esse. Non inepte dicitur aliquo modo sentire qui aliquo modo cognoscit.

uerum cum melius sit te esse sensibilem [832 1Kb] , omnipotentem, misericordem, impassibilem, quam non  esse; quomodo es sensibilis, si non es corpus; aut omnipotens, si non omnia potes [833 1Kb] aut misericors  simul et impassibilis? Nam si sola corporea [834 1Kb] sunt sensibilia; quoniam sensus circa corpus, et in corpore sunt; quomodo es sensibilis, cum non sis corpus; sed summus Spiritus, qui corpore melior est. Sed si sentire non est nisi cognoscere, aut nonnisi ad cognoscendum; qui enim sentit, cognoscit secundum sensuum proprietatem, ut per uisum colores, per gustum sapores: non inconuenienter dicitur aliquo modo sentire, quidquid aliquo modo cognoscit. Ergo, Domine, quamuis non sis corpus; uere tamen eo modo summe sensibilis es, quo summe omnia cognoscis; non quo animal corporeo sensu cognoscit.



CAPUT uII.

Quomodo sit omnipotens, cum multa non possit.---Corrumpi aut mentiri posse, non potentia est, sed  impotentia. Deus potest nichil per impotentiam, et nichil potest contra ipsum.

Sed et omnipotens quomodo es, si non omnia potes? Aut si non potes corrumpi, nec mentiri, nec facere uerum esse falsum: ut, quod factum est, non esse factum, et plura [835 1Kb] similiter: quomodo potes omnia? aut hec posse [836 1Kb] , non est potentia; sed impotentia. Nam qui hec potest, quod sibi non expedit, et quod non debet, potest; que quanto magis potest, tanto magis aduersitas et peruersitas possunt in illum, et ipse minus contra illas. Qui ergo sic potest, non potentia potest, sed impotentia. Non enim ideo dicitur [837 1Kb] posse, quia ipse possit; sed quia sua impotentia facit aliud in se posse, siue aliquo [838 1Kb] genere loquendi, sicut multa improprie  dicuntur, ut cum ponimus esse pro non esse, et facere pro eo quod est non facere, aut pro nichil facere. Nam sepe dicimus ei, qui rem aliquam esse negat: Sic est, quemadmodum dicis esse: cum magis proprie uideatur dici: Sic non est, quemadmodum dicis non esse. Item dicimus: Iste sedet, sicut ille facit: aut, iste quiescit sicut ille facit: cum sedere sit quiddam non facere, et quiescere sit nichil facere. Sic itaque cum quis dicitur habere potentiam faciendi aut patiendi quod sibi non expedit, aut quod non debet; impotentia intelligitur per potentiam; quia quo plus habet hanc potentiam, eo aduersitas et peruersitas in illum sunt potentiores, et ille contra eas impotentior. Ergo, Domine Deus, inde uerius es omnipotens,  quia potes nichil per [839 1Kb] impotentiam, et nichil potest contra [840 1Kb] te



CAPUT uIII.

Quomodo sit misericors et impassibilis.---Deus est misericors secundum nos, qui sentimus misericordis effectum. Deus non est misericors secundum se; qui non sentit compassionis affectum.

Sed et misericors simul et impassibilis quomodo es? Nam si es impassibilis, non compateris; si non compateris, non est tibi miserum cor ex compassione miseri; quod est esse misericordem. At si non es misericors, unde miseris est [841 1Kb] tanta consolatio? Quomodo ergo es, et non es misericors, Domine, nisi quia es misericors secundum nos, et non es secundum te? Es quippe secundum sensum nostrum, et non es secundum tuum. Etenim cum tu respicis nos miseros, nos sentimus misericordis effectum [842 1Kb] ; tu non sentis affectum. Et misericors es igitur,  quia miseros saluas, et peccatoribus tuis parcis; et misericors non es, quia nulla miserie compassione afficeris [843 1Kb] .



CAPUT IX

Quomodo totus iustus, et summe iustus [844 1Kb] parcat malis, et quod iuste misereatur malis.---Melior est qui bonis et malis bonus est, quam qui bonis tantum. Cum Deus sit summe iustus, latet unde sit misericors. Deus ideo est summe misericors, quia summe iustus est. Iustos saluat, iustitia comitante: peccatores liberat, iustitia dominante. Deus parcit malis ex iustitia: quia iustum est ut Deus, quo nemo melior aut potentior, etiam malis bonus sit, et de malis bonos faciat. Si Deus non debet misereri, iniuste miseretur: quod dicere nefas est. Ergo Deus iuste miseretur.

uerum malis quomodo parcis; si es totus iustus, et summe iustus [845 1Kb] . Quomodo enim totus iustus et  summe iustus [846 1Kb] facis aliquid [847 1Kb] non iustum? Aut que iustitia est, merenti mortem eternam dare uitam sempiternam? Unde ergo, bone Deus, bone bonis et malis, unde tibi saluare malos; si hoc non est iustum, et tu non facis aliquid non iustum [848 1Kb] ? An quia bonitas tua est incomprehensibilis, latet hoc in luce inaccessibili quam inhabitas? uere in altissimo et secretissimo bonitatis tue latet fons unde manat fluuius misericordie tue. Nam cum totus et summe iustus sis, tamen idcirco etiam malis benignus es, quia totus summe bonus es. Minus namque bonus esses, si nulli malo esses [849 1Kb] benignus. Melior enim est qui et bonis et malis bonus est, quam qui bonis tantum est bonus; et melior est, qui malis et puniendo et parcendo est bonus, quam qui puniendo  tantum. Ideo ergo misericors es, quia totus et  summe bonus es. Et cum forsitan uideatur cur bonis bona, et malis mala retribuas: illud certe penitus est mirandum, cur tu totus et summe iustus [850 1Kb] , et nullo egens, malis et reis tuis bona tribuas. O altitudo bonitatis tue, Deus, et uidetur unde sis misericors, et non peruidetur! Cernitur unde flumen manat, et non perspicitur [851 1Kb] fons unde nascatur [852 1Kb] . Nam et de plenitudine bonitatis est, quia peccatoribus tuis pius es; et in altitudine bonitatis [853 1Kb] tue latet, qua ratione hoc es. Etenim licet bonis bona, et malis mala, ex bonitate retribuas; ratio tamen iustitie hoc postulare uidetur. Cum uero malis bona tribuis, et scitur quia summe bonus hoc facere uoluit, et mirum est cur summe iustus hoc uelle potuit. O misericordia, de quam [854 1Kb] opulenta dulcedine,  et dulci opulentia nobis profluis! 32 O immensitas bonitatis Dei, quo affectu amanda es peccatoribus! Iustos enim saluas, iustitia comitante; istos uero liberas, iustitia dominante [855 1Kb] . Illos, meritis adiuuantibus; istos, meritis repugnantibus. Illos, bona que dedisti cognoscendo; istos, mala [856 1Kb] que odisti ignoscendo. O immensa bonitas, que sic omnem intellectum excedis, ueniat super me misericordia illa, que de tanta opulentia tui procedit! Influat in me, que profluit [857 1Kb] de te. Parce per clementiam, ne ulciscaris [858 1Kb] per iustitiam. Nam etsi difficile sit intelligere quomodo misericordia tua non absit a tua iustitia; necessarium tamen est credere quia nequaquam aduersatur iustitie, quod exundat ex bonitate, que nulla est sine iustitia, imo  uere concordat iustitie. Nempe si misericors non es, nisi quia es [859 1Kb] summe bonus; et summe bonus non es, nisi quia es summe iustus: uere idcirco es misericors, quia summe iustus es. Adiuua me, iuste [860 1Kb] et misericors Deus, cuius lucem quero; adiuua me, ut intelligam quod dico. uere ergo ideo misericors es, quia iustus. Ergone misericordia tua nascitur ex iustitia tua? Ergone parcis malis ex iustitia? Si sic est, Domine, si sic est, doce me quomodo est. An quia iustum est te sic esse bonum, ut nequeas intelligi melior; et sic potenter operari, ut non possis cogitari potentior? Quid enim hoc iustius? Hoc utique [861 1Kb] non fieret; si esses bonus, tantum retribuendo, et non parcendo; et si faceres [862 1Kb] de non bonis tantum bonos, et non etiam de malis.  Hoc itaque modo iustum est ut parcas malis, et  ut facias bonos de malis. Denique, quod non iuste fit, non debet fieri; et quod non debet fieri, iniuste fit. Si ergo non iuste malis misereris, non debes misereri. Et si non debes misereri, iniuste misereris. Quod si nefas est dicere, fas est credere te iuste misereri malis.



CAPUT X

Quomodo iuste puniat, et iuste parcat malis.---Deus parcendo malis iustus est secundum se, quia facit quod conuenit sue bonitati: sed non est iustus secundum nos, quia non reddit debitum supplicium.

Sed et iustum est ut malos punias: quid namque iustius quam ut boni bona, et mali mala recipiant? Quomodo ergo et iustum est ut malos punias, et iustum est ut malis parcas? An alio modo iuste punis  malos, et alio modo iuste parcis malis? Cum enim punis malos, iustum est, quia illorum meritis conuenit; cum uero parcis malis, iustum est; non quia illorum meritis, sed quia bonitatis tue condecens est. Nam parcendo malis ita iustus [863 1Kb] es secundum te, et non secundum nos; sicut misericors es secundum nos, et non secundum te; quoniam saluando nos, quos iuste perderes, sicut misericors es, non quia tu sentias affectum, sed quia nos sentimus effectum; ita iustus es, non quia nobis reddas debitum, sed quia facis quod decet te summe bonum. Sic itaque sine repugnantia iuste punis, et iuste parcis.



CAPUT XI.

Quomodo uniuerse uie Domini misericordia et ueritas;  et tamen iustus Dominus in omnibus uiis suis.---Capi nullatenus potest cur de malis, hos magis saluet quam illos, per summam bonitatem: et illos magis damnet quam istos, per summam iustitiam.

Sed nunquid etiam non est iustum secundum te, Domine, ut malos punias? Iustum quippe est, te sic esse iustum, ut iustior nequeas cogitari [864 1Kb] : quod nequaquam esses, si tantum bonis bona, et non malis [865 1Kb] mala redderes. Iustior enim est qui et bonis et malis, quam qui bonis tantum merita retribuit. Iustum igitur est secundum te, iuste et benigne Deus, et cum punis, et cum parcis. uere igitur uniuerse uie Domini misericordia et ueritas ; et tamen iustus Dominus in omnibus uiis suis . Et utique sine repugnantia;  quia quos uis punire, non est iustum saluari; et quibus uis parcere, non est iustum damnari. Nam id solum iustum est, quod uis; et non iustum, quod non uis. Sic ergo nascitur de iustitia tua misericordia tua; quia iustum est te sic esse bonum, ut et parcendo sis bonus: et hoc forsitan est, cur summe iustus potest uelle bona malis? Sed si utcunque capi [866 1Kb] potest cur malos potes uelle saluare: illud certe nulla ratione comprehendi potest,  cur de similibus malis hos magis salues, quam illos, per summam bonitatem; et illos magis damnes, quam istos, per summam iustitiam? Sic ergo uere es sensibilis, omnipotens, misericors et impassibilis; quemadmodum uiuens. sapiens, bonus, beatus, eternus; et quidquid melius est esse quam non esse.



CAPUT XII.

Quod Deus sit ipsa uita qua uiuit; et sic de similibus.

Sed certe quidquid es, non per aliud es quam per teipsum. Tu es igitur ipsa uita, qua uiuis; et sapientia, qua sapis; et bonitas ipsa, qua bonis et malis bonus es: et ita de similibus.



CAPUT XIII.

Quomodo solus sit incircumscriptus et eternus; cum  alii spiritus sint incircumscripti, et eterni.---Nullus locus et tempus Deum cohibent. Sed ipse ubique et semper est. Solus sicut non desinit, ita non incipit esse.

Sed omne quod clauditur aliquatenus loco aut tempore, minus est quam quod nulla lex loci aut temporis cercet [867 1Kb] . Quoniam ergo maius te nichil est, nullus locus aut tempus te cohibet, sed ubique et semper es: quod quia de te solo dici potest: Tu solus incircumscriptus es et eternus. Quomodo igitur dicuntur et alii spiritus incircumscripti et eterni? Et quidem solus es eternus; quia solus omnium sicut non desinis, sic non incipis esse. Sed quomodo solus es incircumscriptus? An creatus spiritus ad te collatus, est [868 1Kb] circumscriptus; ad corpus uero, incircumscriptus. Nempe omnino circumscriptum  est, quod cum alicubi totum est, non potest simul esse alibi: quod de solis corporeis cernitur. Incircumscriptum, uero, quod simul est ubique totum: quod de te solo intelligitur. Circumscriptum autem simul et incircumscriptum est, quod cum alicubi sit totum, potest simul esse totum alibi, non tamen ubique: quod de creatis spiritibus cognoscitur. Si enim non esset anima tota in singulis membris sui corporis, non sentiret tota in singulis. Tu ergo, Domine, singulariter es incircumscriptus et eternus; et tamen et alii [869 1Kb] spiritus sunt incircumscripti et eterni.



CAPUT XIu.

Quomodo, et cur uidetur, et non uidetur Deus a querentibus  eum.

An inuenisti, anima mea, quod querebas? Querebas Deum, inuenisti eum esse quiddam summum omnium, quo nichil melius cogitari potest; et hoc esse uitam ipsam, lucem, sapientiam, bonitatem, eternam beatitudinem et beatam eternitatem; et hoc esse ubique et semper. Nam si non inuenisti Deum tuum, quomodo est ille hoc, quod inuenisti, et quod illum tam certa ueritate et uera certitudine intellexisti? Si uero inuenisti, quid est quod non  sentis quod inuenisti? Cur non te sentit, Domine Deus, anima mea, si inuenit te? An non inuenit, quem inuenit esse lucem [870 1Kb] et ueritatem? Quomodo namque intellexit hoc, nisi uidendo lucem et ueritatem? Aut potuit omnino aliquid intelligere de te, nisi per lucem tuam et ueritatem tuam? Si ergo uidit lucem et ueritatem, uidit te: si non uidit te, non uidit lucem nec ueritatem. An et ueritas et lux est, quod uidit; et tamen nondum te uidit, quia uidit te aliquatenus [871 1Kb] ; sed non uidit [872 1Kb] te, sicuti es? Domine Deus meus, formator et reformator meus, die desideranti 33 anime mee, quid aliud es quam quod uidit, ut pure uideat quod desiderat. Intendit se, ut plus uideat; et nichil uidet ultra hoc quod uidit, nisi tenebras. Imo non uidet [873 1Kb] tenebras,  que nulle sunt in te; sed uidet se non plus posse uidere, propter tenebras suas. Cur hoc, Domine, cur hoc? Tenebratur oculus eius [874 1Kb] infirmitate sua, aut reuerberatur fulgore tuo? Sed certe et tenebratur in se, et reuerberatur a te. Utique et obscuratur sua breuitate, et obruitur tua immensitate. uere et contrahitur angustia sua, et uincitur amplitudine tua. Quanta namque est lux illa, de qua micat omne uerum, quod rationali menti lucet [875 1Kb] ? Quam ampla est illa ueritas, in qua est [876 1Kb] omne quod uerum est; et extra quam nonnisi nichil et falsum est? Quam immensa est, que uno intuitu uidet quecunque facta sunt, et a quo, et per quem, et quomodo de nichilo facta sunt? Quid puritatis, quid simplicitatis, quid certitudinis, et  splendoris ubi est? Certe plus quam a creatura ualeat intelligi.



CAPUT Xu

Quod maior sit, quam cogitari possit.

Ergo, Domine, non solum es quo maius cogitari nequit; sed es quiddam maius quam cogitari possit. Quoniam namque ualet cogitari esse aliquid huiusmodi; si tu non es hoc ipsum, potest cogitari aliquid maius te: quod fieri nequit.



CAPUT XuI.

Quod hec sit inaccessibilis, quam inhabitat.

uere, Domine, hec est lux inaccessibilis, in qua habitas; uere enim non est aliud, quod hanc lucem  penetret [877 1Kb] , ut ibi te peruideat. uere ideo hanc non uideo, quia nimia mihi est; et tamen quidquid uideo per illam uideo, sicut infirmus oculus, quod uidet, per lucem solis uidet, quam in ipso sole nequit aspicere. Non potest intellectus meus ad illam, nimis fulget, non capit illam, nec suffert oculus  anime mee diu intendere in illam. Reuerberatur fulgore, uincitur amplitudine, obruitur immensitate, confunditur capacitate. O summa et inaccessibilis lux! O tota, et beata ueritas, quam longe es a me, qui tam prope tibi sum! Quam remota es a conspectu meo, qui sic presens, sum conspectui tuo! Ubique es tota [878 1Kb] presens, et non te uideo. In te moueor et in te sum, et ad te non possum accedere. Intra me et circa me es, et non te sentio.



CAPUT XuII.

Quod in Deo sit harmonia, odor, sapor, leuitas [879 1Kb] , pulchritudo, suo ineffabili modo.

Adhuc lates, Domine, animam meam in luce et beatitudine tua; et idcirco uersatur illa adhuc in tenebris, et miseria sua. Circumspicit enim et non  uidet pulchritudinem tuam. Auscultat, et non audit harmoniam tuam. Olfacit, et non percipit odorem tuum. Gustat, et non cognoscit saporem tuum. Palpat, et non sentit leuitatem tuam. Habes enim [880 1Kb] hec, Domine Deus, in te, tuo ineffabili modo, qui ea dedisti rebus a te creatis, suo sensibili modo; sed obriguerunt, sed obstupuerunt, sed obstructi sunt sensus anime mee uetusto languore peccati.



CAPUT XuIII.

[881 1Kb] Quod Deus sit uita, sapientia, eternitas, et omne uerum bonum.---Quidquid est partibus iunctum, non est omnino unum; actu uel intellectu dissolui potest. Sapientia, eternitas, etc., non sunt in Deo partes, sed unum, et ipsum totum quod est Deus seu ipsa unitas, ne quidem intellectu diuisibilis.


Et iterum ecce turbatio; ecce iterum obuiat meror, et luctus querenti gaudium et letitiam. Sperabat iam anima mea satietatem, et ecce iterum obruitur egestate. Affectabam iam comedere, et ecce magis esurio [882 1Kb] . Conabar assurgere ad lucem Dei, et recidi in tenebras meas. Imo non modo cecidi in eas, sed sentio me inuolutum in eis. Ante cecidi quam conciperet me mater mea. Certe [883 1Kb] in illis conceptus sum, et cum earum obuolutione natus sum. Certe [883 1Kb] in illo omnes cecidimus, in quo omnes peccauimus. In illo omnes perdidimus, qui facile tenebat, et male sibi et nobis perdidit, quod cum uolumus querere, nescimus; cum querimus, non inuenimus; cum inuenimus, non est quod querimus. Adiuua  me, tu, propter bonitatem tuam; Domine, quesiui uultum tuum; uultum tuum, Domine, requiram [884 1Kb] , ne auertas faciem tuam a me . Reuela me de me [885 1Kb] ad te. Munda, sana, acue, illumina oculum mentis mee ut intueatur te. Recolligat uires suas anima mea, et toto intellectu iterum intendat  [886 1Kb] in te, Domine. Quid es, Domine, quid es, quid te intelliget cor meum? Certe uita es, sapientia es, ueritas es, bonitas es, beatitudo es, eternitas es, et omne uerum bonum es. Multa sunt hec: non potest angustus intellectus meus tot uno [887 1Kb] simul intuitu uidere, ut omnibus simul delectetur. Quomodo ergo, Domine, es omnia hec? An sunt partes tui, an potius [888 1Kb] unumquodque horum totum est quod es? Nam quidquid est partibus iunctum, non est omnino unum, sed quodammodo plura, et diuersum a seipso; et uel actu, uel intellectu dissolui potest: que aliena sunt a te, quo nichil melius cogitari potest. Nulle igitur partes in te sunt, Domine, nec es plura; sed sic es unum quoddam, et idem tibi ipsi; ut in nullo tibi ipsi sis dissimilis:  imo tu es ipsa unitas, nullo intellectu diuisibilis. Ergo uita, et sapientia, et reliqua, non sunt partes tui, sed omnia sunt unum; et unumquodque horum est totum quod es [889 1Kb] , et quod sunt reliqua omnia. Quomodo ergo nec [890 1Kb] tu habes partes; nec tua eternitas, que tu es, nusquam et nunquam est pars tua aut eternitatis tue: sed ubique totus es, et eternitas tua tota est semper.



CAPUT XIX.

Quod non sit in loco aut tempore, sed omnia sint in illo.

Sed si per eternitatem tuam fuisti, et es, et eris; et fuisse, non est futurum esse; et esse, non est fuisse uel futurum esse: quomodo eternitas tua tota est semper? An de eternitate tua nichil preterit,  ut iam non sit; nec aliquid futurum est, quasi nondum sit? Non ergo fuisti heri, aut eris cras; sed heri, et hodie, et cras es: imo nec heri [891 1Kb] , nec hodie, nec cras es; sed [892 1Kb] simpliciter es extra omne tempus. Nam nichil aliud est heri, et hodie, et cras, quam in tempore; tu autem, licet nichil sit sine te, non es tamen in loco aut tempore, sed omnia sunt in te: nichil enim te continet, sed tu contines omnia.



CAPUT XX.

Quod sit ante et ultra omnia etiam eterna.---Dei eternitas est ipsi tota presens: cetera de sua eternitate nondum habent quod futurum est, et iam non habent quod est preteritum,


Tu ergo imples et complecteris omnia; tu es ante et ultra omnia. Et quidem ante omnia es; quia, antequam fierent, tu es. Ultra omnia uero quomodo es? Qualiter enim [893 1Kb] es ultra es que finem non habebunt? An quia illa sine te nullatenus esse possunt;  tu 34 autem nullo modo minus es; etiamsi illa redeant in nichilum? Sic enim [894 1Kb] quodammodo es ultra illa. An etiam quia illa cogitari possunt habere finem; tu uero nequaquam? Nam sic illa quidem [895 1Kb] habent finem quodammodo; tu uero nullo modo. Et certe quod nullo modo habet finem, ultra illud est, quod aliquo modo finitur. An hoc quoque modo transis omnia etiam eterna, quia tua et illorum eternitas tota tibi presens est; cum illa nondum habeant de sua eternitate quod uenturum est, sicut iam non habent quod preteritum est? Sic quippe semper es ultra illa; cum semper ibi sis presens, seu cum illud semper sit tibi presens, ad quod illa nondum peruenerunt.



CAPUT XXI.

 An hoc sit seculum seculi, siue secula seculorum.---Dei eternitas continet ipsa secula temporum: et dici potest seculum seculi, siue secula seculorum.

An ergo hoc est seculum seculi, siue secula seculorum? Sicut enim seculum temporum continet omnia temporalia; sic tua eternitas continet etiam ipsa secula temporum. Que seculum [896 1Kb] quidem est, propter indiuisibilem unitatem; secula uero, propter interminabilem immensitatem. Et quamuis ita sis magnus, Domine, ut omnia sint te plena, et sint in te; sic tamen es sine omni spatio, ut nec medium, nec dimidium, nec ulla pars sit in te.



CAPUT XXII.

Quod solus sit quod est, et qui est.---Omnia Deo indigent ut sint, et ut bene sint.

Tu solus ergo, Domine, es quod es; et tu es qui es. Nam quod aliud est in toto, et aliud in partibus; et in quo aliquid est mutabile, non omnino est quod est. Et quod incepit [897 1Kb] a non esse, et potest cogitari non esse; et nisi per aliud subsistat, redit in non esse: et quod habet fuisse, quod iam non est; et futurum esse, quod nondum est, id non est proprie et absolute. Tu uero es quod es, quia quidquid aliquando, aut aliquo modo es hoc totus et semper es. Et tu es qui proprie et simpliciter es; quia nec habes fuisse, aut futurum esse; sed tantum presens esse, nec potes cogitari [898 1Kb] aliquando  non esse. Sed et uita [899 1Kb] es, et lux, et sapientia [900 1Kb] , et beatitudo, et eternitas, et multa huiusmodi bona; et tamen non es nisi unum et summum bonum, tu tibi omnino sufficiens, et nullo [901 1Kb] indigens; quo omnia indigent ut sint, et ut bene sint.



CAPUT XXIII.

Quod hoc bonum sit pariter Pater, et Filius, et Spiritus sanctus; et hoc sit unum necessarium quod est [902 1Kb] omne, et totum, et solum bonum.---uerbum cum sit uerax et ipsa ueritas, nichil est in Patre dicente quod non fit in uerbo quo seipsum dicit. Nec amor a Patre et a Filio procedens, est impar Patri aut Filio, quia tantum Pater et Filius amant se, quantum bonum sunt Pater et Filius. Ex summa simplicitate non potest nasci aut procedere, quam quod est hoc de quo nascitur aut procedit.

Hoc bonum es, tu [903 1Kb] Deus Pater; hoc est uerbum tuum, id est, Filius tuus. Etenim non potest aliud, quam quod es, aut aliquid maius uel minus te, esse in uerbo, quo [904 1Kb] teipsum dicis; quoniam uerbum tuum sic est uerum, quomodo tu es uerax [905 1Kb] . Et idcirco est ipsa ueritas sicut tu; non alia quam [906 1Kb]  tu; et sic es tu simplex, ut de te non possit nasci aliud quam quod tu es. Hoc ipsum est amor unus et communis tibi et Filio tuo [907 1Kb] , id est, sanctus Spiritus, ab utroque procedens. Nam idem amor non est impar tibi, aut Filio tuo; quia tantum amas te et illum, et ille te et seipsum; quantus es tu, et ille; nec est aliud a te et ab illo quod dispar non sit tibi [908 1Kb] et illi; nec de summa simplicitate potest procedere aliud quam quod est hoc de quo [909 1Kb] procedit. Quod autem est singulus quisque, hoc est tota Trinitas simul, Pater, et Filius, et Spiritus sanctus; quoniam singulus quisque non est aliud quam summe simplex unitas, et summe una simplicitas; que nec multiplicari, nec aliud et aliud esse potest. Porro unum est necessarium. Porro hoc  est illud unum necessarium, in quo est omne [910 1Kb] bonum; imo quod est omne, et unum totum [911 1Kb] , et solum bonum.



CAPUT XXIu.

Coniectatio quale et quantum sit hoc bonum [912 1Kb] .---Si bona est uita creata, quam bona est uita creatrix

Excita nunc, anima mea, et erige totum intellectum tuum, et cogita quantum potes quale et quantum sit illud bonum. Si enim singula bona delectabilia sunt, cogita intente quam delectabile sit illud bonum, quod continet iucunditatem omnium bonorum; et non qualem in rebus creatis sumus experti, sed tanto differentem quanto differt Creator a creatura. Si enim bona est uita creata, quam bona est uita creatrix! Si iucunda est salus facta, quam iucunda  est salus que fecit omnem [913 1Kb] salutem! Si amabilis est sapientia in cognitione rerum conditarum, quam amabilis est sapientia, que omnia condidit ex nichilo! Denique, si multe et magne delectationes sunt in rebus delectabilibus, qualis et quanta  delectatio est in illo qui fecit ipsa delectabilia!



CAPUT XXu [914 1Kb] .

Que et quanta bona sint fruentibus eo.---Gaudium in beatis multiplicabitur ex beatitudine et gaudio aliorum.

O qui hoc bono [915 1Kb] fructur! Et quid illi [916 1Kb] erit, et quid illi non erit? Certe, quidquid uolet, erit; et quod nolet, non erit. Ibi quippe erunt bona corporis et anime, qualia nec oculus uidit, nec auris audiuit, nec cor hominis  cogitauit. Cur ergo per multa uagaris, homuncio, querendo bona anime tue et corporis tui? Ama unum bonum in quo sunt omnia bona, et sufficit. Desidera simplex bonum quod est omne bonum, et satis est. Quid enim amas, caro mea; quid desideras, anima  mea? Ibi est, ibi est quidquid amatis, quidquid desideratis. Si delectat pulchritudo, fulgebunt iusti sicut sol . Si uelocitas, aut fortitudo, aut libertas corporis, cui nichil obsistere possit, erunt similes angelis Dei, quia seminatur corpus animale, et surget corpus spiritale , potestate utique, non natura. Si longa et salubris uita, ibi sana est eternitas, et eterna sanitas; quia iusti in perpetuum uiuent , et, salus iustorum a Domino . Si satietas, satiabuntur cum apparuerit gloria Dei [917 1Kb] . Si ebrietas, inebriabuntur ab ubertate domus Dei . Si melodia, ibi angelorum chori concinunt sine fine Deo. Si quelibet non immunda sed munda uoluptas, torrente uoluptatis sue potabis [918 1Kb] eos, Deus  . Si sapientia, ipsa Dei sapientia ostendet eis seipsam. Si amicitia, diligent Deum plus quam seipsos, et inuicem tanquam seipsos; et Deus illos, plusquam illi seipsos; quia illi illum, et se, et inuicem per illum; et ille se, et illos per seipsum. Si concordia, omnibus illis erit una uoluntas, quia nulla illis erit, nisi sola Dei uoluntas. Si potestas, omnipotentes erunt sue uoluntatis, ut Deus sue. Nam, sicut poterit Deus, quod uolet, per seipsum; ita poterunt illi, quod uolent, per illum; quia, sicut illi non aliud uolent, quam quod ille; ita ille uolet quidquid illi uolent; et quod ille uolet, non poterit non esse. Si honor et diuitie, Deus seruos suos bonos et fideles supra multa constituet ; imo filii Dei, et dii uocabuntur; et ubi [919 1Kb] erit  Filius eius, ibi erunt et illi, heredes [920 1Kb] quidem Dei, coheredes autem Christi . Si uera securitas, certe ita certi erunt nunquam et nullatenus ista, uel potius istud bonum sibi defuturum: sicut certi erunt se non sua sponte illud amissuros,  nec dilectorem Deum illud dilcctoribus suis inuitis ablaturum, nec aliquid Deo potentius inuitos Deum et illos separaturum. Gaudium uero quale, aut quantum est, ubi tale ac [921 1Kb] tantum bonum est! Cor humanum, cor indigens, cor expertum erumnas, imo obrutum erumnis, quantum 35 gauderes, si his omnibus abundares! Interroga intima tua si capere possint gaudium suum de tanta beatitudine sua. Sed certe si quis alius, quem omnino sicut teipsum diligeres, eamdem beatitudinem haberet, duplicaretur gaudium tuum, quia non minus gauderes pro eo quam pro teipso. Si uero duo uel tres uel multo plures idipsum haberent, tantumdem pro singulis, quantum pro teipso gauderes; si singulos, sicut teipsum, amares. Ergo  in illa perfecta caritate innumerabilium angelorum beatorum, et hominum, ubi nullus minus diliget alium quam seipsum, non aliter gaudebit quisque pro singulis aliis, quam pro seipso. Si ergo cor hominis de tanto suo bono uix capiet gaudium suum, quomodo capax erit tot et tantorum gaudiorum? Et utique, quoniam quantum quisque diligit aliquem, tantum de bono eius gaudet: sicut in illa perfecta felicitate unusquisque plus amabit sine comparatione Deum quam se et omnes alios secum; ita plus gaudebit absque estimatione de felicitate Dei quam de sua et omnium aliorum secum. Sed si Deum sic diligent toto corde, tota mente, tota anima; tu tamen totum cor, tota mens, tota anima non sufficiat dignitati dilectionis; profecto  sic gaudebunt toto corde, tota mente, tota anima; ut totum cor, tota mens, tota anima, non sufficiat plenitudini gaudii.



CAPUT XXuI. [922 1Kb]

An hoc fit gaudium plenum quod promittit Dominus. [923 1Kb] ---Beati tantum gaudebunt quantum amabunt: tantum amabunt, quantum cognoscent.

Deus meus, et Dominus meus, spes mea, et gaudium cordis mei, dic anime mee, si hoc est gaudium,  de quo nobis dicis per Filium tuum: Petite, et accipietis, ut gaudium uestrum sit plenum . Inueni namque gaudium quoddam plenum, et plusquam plenum. Plenum quippe corde, plena mente, plena anima, pleno toto homine gaudio illo, adhuc supra modum supererit gaudium. Non ergo totum illud gaudium intrabit in gaudentes; sed toti gaudentes intrabunt in gaudium. Dic, Domine, dic seruo tuo intus in corde suo, si hoc est gaudium, in quod intrabunt serui tui, qui intrabunt in gaudium Domini sui. Sed gaudium illud certe, quod gaudebunt electi tui, nec oculus uidit, nec auris audiuit, nec in cor hominis ascendit . Nondum ergo dixi, aut cogitaui, Domine, quantum gaudebunt illi beati tui. Utique tantum  gaudebunt, quantum amabunt; tantum amabunt, quantum cognoscent. Quantum te cognoscent, Domine, tunc; et quantum te amabunt! Certe nec oculus uidit, nec auris audiuit, nec in cor hominis ascendit in hac uita, quantum te cognoscent et amabunt in [924 1Kb] illa uita. Oro, Deus, cognoscam te, amem te ut gaudeam de te. Et si non possum in hac uita ad plenum, uel proficiam [925 1Kb] in dies, usque dum ueniat illud ad plenum; proficiat hic in me notitia tui [926 1Kb] et ibi fiat plena; crescat amor tuus, et ibi sit plenus ut hic gaudium meum sit in spe magnum et ibi sit in re plenum. Domine, per Filium tuum iubes, imo consulis, petere; et promittis accipere ut gaudium nostrum sit plenum. Peto, Domine, quod consulis per admirabilem consiliarium nostrum;  accipiam quod promittis per ueritatem tuam, ut gaudium meum plenum sit. Deus uerax, peto; accipiam ut gaudium meum plenum sit. Meditetur interim inde mens [927 1Kb] mea; loquatur inde lingua mea. Amet illud cor meum; sermocinetur os meum. Esuriat illud anima mea, sitiat caro mea, desideret tota substantia mea, donec intrem in gaudium Domini, qui es trinus et unus Deus, benedictus in secula [928 1Kb] . Amen [929 1Kb] .





LIBER PRO INSIPIENTE [930 1Kb] ADuERSUS S. ANSELMI IN PROSLOGIO RATIOCINATIONEM Auctore GAUNILONE Maioris Monasterii monacho.

1. Dubitanti utrum sit, uel neganti [931 1Kb] quod sit aliqua talis natura, qua nichil maius cogitari possit;  tamen esse [932 1Kb] illam, hinc dicitur primo probari: quod ipse negans uel ambigens de illa, iam habeat eam in intellectu; cum audiens illam dici, id quod dicitur intelligit; deinde, quia quod intelligit, necesse est ut non in solo intellectu, sed etiam in re sit. Et hoc ita probatur, quia maius est esse in intellectu et in [933 1Kb] re, quam in solo intellectu. Et si illud in solo est intellectu, maius illo erit quidquid etiam fuerit in re: ac sic maius [934 1Kb] omnibus, minus erit aliquo; et non erit maius omnibus, quod utique repugnat. Et ideo necesse est ut maius omnibus, quod iam probatum est esse in intellectu, non in solo intellectu, sed et in re [935 1Kb] sit; quoniam aliter maius omnibus esse non poterit.

2. Respondere forsitan potest [936 1Kb] , quod hoc iam esse dicitur in intellectu meo, non ob aliud, nisi quia  id quod dicitur intelligo. Nonne et quecunque falsa, ac nullo prorsus modo in seipsis existentia [937 1Kb] , in [938 1Kb] intellectu habere similiter dici possem [939 1Kb] cum ea, dicente [940 1Kb] aliquo, quecumque ille diceret, ego intelligerem? nisi forte tale illud constat esse, ut non eo modo quo etiam falsa queque uel dubia, haberi possit [941 1Kb] in cogitatione: et ideo non dicor illud auditum cogitare, uel in cogitatione habere; sed intelligere, et in intellectu habere; quia scilicet, non possum [942 1Kb] hoc aliter cogitare, nisi intelligendo, id est scientia comprehendendo, reipsa illud existere. Sed si hoc est: primo quidem non hic erit [943 1Kb] aliud, idemque tempore precedens, habere rem in intellectu; et aliud, idemque [944 1Kb] tempore sequens, intelligere rem esse, ut fit de pictura, que prius est in animo pictoris [945 1Kb] ,  deinde in opere. Deinde, uix unquam poterit esse credibile, cum dictum et auaitum fuerit istud non eo [946 1Kb] modo posse cogitari non esse, quo etiam potest cogitari non esse Deus [947 1Kb] . Nam si non potest, cur contra negantem aut dubitantem quod si aliqua talis natura, tota ista disputatio assumpta est? Postremo, quod tale sit illud, ut non possit, nisi mox cogitatum, indubitabilis existentie sue certo percipi [948 1Kb] intellectu;  in dubio aliquo probandum mihi est argumento: non autem isto; quod iam sit hoc in intellectu meo, cum auditum intelligo: in quo similiter esse posse quecunque alia incerta, uel etiam falsa ab aliquo, cuius uerba intelligerem dicta adhuc [949 1Kb] puto; et insuper [950 1Kb] magis, si illa deceptus [951 1Kb] , ut sepe fit [952 1Kb] , crederem [953 1Kb] qui istud nondum [954 1Kb] credo.

3. Unde nec [955 1Kb] illud exemplum de pictore, picturam, quam facturus est, iam in intellectu habente, satis 36 potest huic argumento congruere. Illa enim pictura, antequam fiat [956 1Kb] , in ipsa pictoris arte [957 1Kb] habetur; et tale quidpiam in arte artificis alicuius nichil est aliud quam pars quedam intelligentie ipsius; quia et  cum faber arcam facturus in opere, prius habet illam in arte:  arca, que fit in opere, non est uita; arca, que est in arte, uita est; quia uiuit anima artificis, in qua sunt ista omnia, antequam proferantur. Ut quid enim in uiuente artificis anima uita [959 1Kb] sunt ista, nisi quia nichil sunt aliud quam scientia, uel intelligentia anime ipsius? At uero [960 1Kb] quidquid extra illa [961 1Kb] , que ad ipsam mentis noscuntur pertinere naturam, aut auditum aut excogitatum intellectu percipitur uerum; aliud sine dubio est uerum illua, aliud intellectus [962 1Kb] ipse quo capitur: quocirca etiamsi uerum sit esse aliquid, quo maius quidquam nequeat cogitari; non tamen hoc auditum et intellectum, tale est, qualis nondum facta pictura in intellectu pictoris.

4. Huc accedit illud, quod pretaxatum est superius; quia scilicet illud omnibus, que cogitari possint,  maius, quod nichil aliud [963 1Kb] posse esse dicitur quam ipse Deus; tam ego [964 1Kb] secundum rem, uel ex specie mihi uel ex genere notam, cogitare auditum uel in intellectu [965 1Kb] habere non possum, quam nec ipsum Deum, quem utique ob hoc ipsum etiam non esse cogitare possum [966 1Kb] . Neque enim aut rem ipsam que Deus est, noui; aut ipsam possum coniicere ex alia simili [967 1Kb] , quandoquidem et tu talem [968 1Kb] asseris illam,  ut esse non possit simile quidquam. Nam si de homine aliquo, mihi prorsus ignoto, quem etiam esse nescirem, dici tamen aliquid audirem, per illam specialem generalemue notitiam, qua quid sit homo uel homines noui, de illo quoque secundum rem ipsam, que est homo, cogitare possem: et tamen [969 1Kb] fieri posset, ut, mentiente illo qui diceret, ipse, quem cogitarem [970 1Kb] , homo non esset; cum tamen ego [971 1Kb] de illo, secundum ueram nichilominus rem, non que esset ille homo, sed que est [972 1Kb] homo quilibet, cogitarem. Nec sic igitur, ut haberem falsum istud in cogitatione uel in intellectu, habere possum illud [973 1Kb] , cum audio dici, Deus, aut, aliquid omnibus [974 1Kb] maius. Cum quando illud [975 1Kb] secundum rem ueram [976 1Kb] mihique notam cogitare possum [977 1Kb] , istud [978 1Kb] omnino nequeam,  nisi tantum secundum uocem, secundum quam solam aut uix aut nunquam potest ullum cogitari uerum. Siquidem [979 1Kb] cum ita cogitatur; non tam ipsa uox, que res est utique uera, hoc est, litterarum sonus uel syllabarum, quam uocis audite significatio cogitetur; sed non ita ut ab illo, qui nouit quid ea soleat uoce significari: a quo, scilicet, cogitatur secundum rem uel in sola cogitatione uera [980 1Kb] : uerum ut ab eo, qui illud non nouit; et solummodo cogitat secundum animi motum [981 1Kb] illius auditu uocis effectum [982 1Kb] , significationemque percepte uocis conantem effingere sibi: quod [983 1Kb] mirum est si unquam rei ueritate potuerit [984 1Kb] . Ita ergo, ne prorsus aliter adhuc et in intellectu meo [985 1Kb] constat illud haberi, cum audio intelligoque dicentem esse aliquid maius omnibus que  ualeant cogitari: hec de eo [986 1Kb] , quod summa illa natura iam esse dicitur in intellectu meo [987 1Kb] .

5. Quod autem non solum in intellectu, sed et in re [988 1Kb] necessario esse, inde mihi probatur; quia nisi  fuerit, quidquid est in re, maius illa erit: ac per hoc [989 1Kb] , non erit illud maius omnibus, quod utique iam esse in intellectu probatum est. Adhuc respondeo: Si esse dicendum est in intellectu, quod secundum ueritatem cuiusquam rei [990 1Kb] nequit saltem cogitari; et hoc in meo [991 1Kb] sic esse non denego. Sed quia per hoc esse quoque in re non potest ullatenus [992 1Kb] obtinere, illud esse ei adhuc penitus [993 1Kb] non concedo, quousque mihi argumento probetur indubio; quod qui esse [994 1Kb] dicit hoc [995 1Kb] , quod maius omnibus aliter non erit omnibus maius [996 1Kb] , non satis attendit cui loquatur. Ego enim nondum dico, imo etiam nego, uel dubito, ulla re [997 1Kb] uera esse maius illud: nec aliud ei esse concedo, quam illud, si dicendum est [998 1Kb] esse, cum secundum uocem tantum auditam rem prorsus  ignotam sibi conatur animus effingere. Quomodo igitur [999 1Kb] inde mihi probatur maius illud rei ueritate subsistere, quia constet [1000 1Kb] illud maius omnibus esse: cum id ego eousque negem adhuc, dubitemue [1001 1Kb] constare; ut ne in intellectu [1002 1Kb] quidem uel cogitatione mea, eo saltem modo maius ipsum esse dicam, quo dubia etiam multa sunt et incerta. Prius enim certum nichil necesse est [1003 1Kb] fiat, reuera esse alicubi maius ipsum [1004 1Kb] , et tum demum ex [1005 1Kb] eo, quod maius est omni bus, in seipso quoque subsistere non erit ambiguum.

6. Exempli gratia: Aiunt quidam alicubi Oceani esse insulam, quam ex difficultate uel potius [1006 1Kb] impossibilitate inueniendi quod non est, cognominant aliqui perditam: quamque fabulantur multo amplius, quam de fortunatis insulis fertur, diuitiarum, deliciarumque  omnium inestimabili ubertate pollere, nulloque possessore aut habitatore, uniuersis aliis, quas incolunt homines, terris, possidendorum redundantia usquequaque prestare. Hoc ita esse [1007 1Kb] dicat  mihi quisptam; et ego facile dictum, in que nichil est difficultatis, intelligam. At si tunc uelut [1008 1Kb] consequenter [1009 1Kb] adiungat ac dicat [1010 1Kb] : Non potes ultra dubitare insulam illam omnibus terris prestantiorem uere esse alicubi [1011 1Kb] in re, quam et in intellectu [1012 1Kb] tuo non ambigis esse: et quia prestantius est non in intellectu solo [1013 1Kb] , sed etiam esse in re; ideo sic [1014 1Kb] eum necesse est esse; quia nisi fuerit, quecunque alia [1015 1Kb] in re est terra prestantior illa erit; ac sic ipsa iam a te prestantior intellecta, prestantior [1016 1Kb] non erit. Si, inquam, per hec ille [1017 1Kb] mihi uelit astruere de insula illa, quod uere sit, et ambigendum [1018 1Kb] ultra non esse: aut iocari ipsum [1019 1Kb] credam [1020 1Kb] , aut nescio quem stultiorem debeam [1020 1Kb] reputare; utrum me, si ei concedam; an illum [1021 1Kb] ,  si se putet aliqua certitudine insule illius e sentiam astruxisse, nisi prius ipsam prestantiam eius solummodo sicut rem uere atque indubie existentem, nec ullatenus sicut falsum aut incertum aliquid in intellectu meo [1022 1Kb] esse docuerit.

7. Hec interim [1023 1Kb] ad obiecta incipiens ille responderit [1024 1Kb] cui cum deinceps asseritur tale esse maius illud, ut nec sola cogitatione ualeat non esse: et hoc rursus non aliunde probatur, quam eo ipso, quod aliter non erit omnibus maius, idem ipsum possit referre responsum [1025 1Kb] , et dicere. Quandonam ego rei ueritate [1026 1Kb] esse tale aliquid, hoc est, maius  omnibus, dixi: ut ex hoc mihi debeat probari intantum  etiam [1027 1Kb] reipsa id esse, ut nec possit cogitari [1028 1Kb] non esse? Quapropter certissimo primitus aliquo probandum est argumento aliquam superiorem, hoc est, maiorem ac meliorem omnium, que sunt, esse naturam, ut ex hoc, alia [1029 1Kb] iam possimus omnia probare [1030 1Kb] quibus necesse est illud quod maius ac melius est omnibus [1031 1Kb] , non carere. Cum autem dicitur quod summa res ista non esse nequeat cogitari, melius fortasse diceretur quod non esse, aut etiam posse non esse, non possit intelligi: nam secundum proprietatem uerbi istius, falsa nequeunt intelligi; que possunt utique eo modo cogitari, quo Deum non esse, insipiens cogitauit: et me quoque esse certissime scio, sed et posse non esse nichilominus scio; summum uero illud quod est Deus [1032 1Kb] , et esse, et  non esse non posse, indubitanter intelligo. Cogitare autem me non esse, quandiu esse certissime scio, nescio utrum possim; sed si possum, cur non et quid quid aliud [1033 1Kb] eadem certitudine scio? Si autem non possum, non erit iam istud proprium Deo.

8. Cetera libelli illius tam ueraciter et tam preclare sunt magnificeque disserta [1034 1Kb] , tanta denique referta [1035 1Kb] utilitate, et pii ac sancti affectus intimo quodam odore fragrantia, ut nullo modo propter illa, que in initiis [1036 1Kb] recte quidem sensa, sed minus firmiter argumentata sunt, ista sint contemnenda [1037 1Kb] , sed illa potius argumentanda robustius, ac omnia  [1038 1Kb] cum ingenti ueneratione et laude suscipienda.





SANCTI ANSELMI LIBER APOLOGETICUS CONTRA GAUNILONEM RESPONDENTEM PRO INSIPIENTE [1039 1Kb] .

37 Quoniam non me [1040 1Kb] reprehendit in his dictis ille insipiens, contra quem sum locutus in meo opusculo [1041 1Kb] ; sed quidam non insipiens [1042 1Kb] , et catholicus, pro insipiente, sufficere mihi potest respondere catholico.




CAPUT PRIMUM.

Generatim refellitur aduersarii ratiocinatio; et ostenditur id quo maius cogitari non potest, esse reipsa.

Dicis quidem [1043 1Kb]  quia non est in intellectu aliquid, quo maius cogitari [1045 1Kb] non possit, aliter quam quod secundum ueritatem cuiusque rei nequit saltem cogitari: et quia non magis consequitur [1046 1Kb] hoc, quod dico, quo maius cogitari non possit, ex eo quia est in intellectu, esse et in re, quam perditam [1047 1Kb] insulam certissime existere ex eo quia cum [1048 1Kb] describitur uerbis, audiens eam non ambigit in intellectu suo esse. Ego uero dico: Si, quo maius cogitari non potest, non intelligitur, uel cogitatur, nec est in intellectu uel cogitatione; profecto  Deus aut non est quo maius cogitari non possit, aut non intelligitur [1049 1Kb] uel cogitatur, et non est in intellectu uel cogitatione. Quod quam falsum sit, fide et conscientia tua pro firmissimo utor argumento. Ergo quo maius cogitari non potest, uere intelligitur et cogitatur, et est in intellectu et cogitatione. Quare, aut uera non sunt quibus contra conaris [1050 1Kb] probare, aut ex eis non consequitur quod te consequenter opinaris concludere [1051 1Kb] . Quod autem putas ex eo, quid intelligitur [1052 1Kb] aliquid quo maius cogitari nequit, non consequi illud esse in intellectu; nec si est in intellectu, ideo esse in re: certe ego dico [1053 1Kb] : si uel cogitari potest esse, necesse est illud esse [1054 1Kb] . Nam quo maius cogitari nequit, non potest cogitari esse, nisi sine initio.  Quidquid autem potest cogitari esse, et non est [1055 1Kb] : per initium potest cogitari esse. Non ergo quo maius cogitari nequit, cogitari potest esse, et non est [1056 1Kb] . Si ergo potest cogitari esse, ex necessitate [1057 1Kb] est. Amplius. Si utique uel cogitari potest, neccsse est illud esse. Nullus enim negans aut dubitans esse aliquid, quo maius cogitari non possit, negat uel dubitat quia si esset, nec actu nec intellectu posset non [1058 1Kb] esse. Aliter namque non esset  quo maius cogitari non posset [1059 1Kb] ; sed quidquid cogitari potest, et non est; si esset, posset [1060 1Kb] , uel actu uel intellectu non esse. Quare si uel cogitari [1061 1Kb] potest, non potest non esse quo maius cogitari nequit. Sed ponamus non esse, si uel cogitari ualet: at quidquid [1062 1Kb] cogitari potest, et non est; si esset, non esset quo maius cogitari non possit. Si ergo esset quo maius cogitari non possit, non esset quo maius cogitari non possit: quo [quod] nimis [1063 1Kb] est absurdum. Falsum est igitur non esse aliquid, quo maius eogitari non possit [1064 1Kb] si uel cogitari potest: multo itaque magis, si [1065 1Kb] intelligi aut in intellectu [1066 1Kb] esse potest. Plus aliquid dicam: procul dubio quidquid alicubi aut aliquando non est, etiamsi est [1067 1Kb] alicubi aut aliquando; potest tamen  [1068 1Kb] cogitari nunquam et nusquam [1069 1Kb] esse, sicut non est alicubi aut aliquando. Nam quod heri non fuit, et hodie est: sicut heri non fuisse intelligitur; ita nunquam esse subintelligi potest: et quod hic non est, et alibi est, sicut non est hic [1070 1Kb] , ita potest cogitari nusquam esse. Similiter cuius partes singule non sunt ubi aut quando sunt alie partes eius; omnes partes, et ideo ipsum totum, possunt cogitari nunquam aut nusquam esse. Nam etsi dicatur tempus semper esse, et mundus [1071 1Kb] ubique; non tamen illud totum semper, aut iste totus est [1072 1Kb] ubique: et sicut singule partes temporis non sunt, quando alie sunt; ita possunt nunquam esse cogitari [1073 1Kb] ; et singule mundi [1074 1Kb] partes, sicut non sunt ubi alie sunt; ita subintelligi possunt nusquam  esse: sed et quod [1075 1Kb] partibus coniunctum est [1076 1Kb] , cogitatione dissolui, et non esse potest. Quare quidquid alicubi aut aliquando totum non est, etiamsi est, potest cogitari non esse: at quo maius [1077 1Kb] cogitari nequit, si est, non potest [1078 1Kb] cogitari non esse, alioquin si est, non est quo maius [1079 1Kb] cogitari non potest: quod [1080 1Kb] non conuenit. Nullatenus ergo alicubi [1081 1Kb] , aut aliquando totum non est; sed semper et ubique totum est. Putasne [1081 1Kb] aliquatenus  posse cogitari uel intelligi, aut esse in cogitatione uel intellectu [1082 1Kb] , de quo hec intelliguntur? Si enim non potest, non possunt hec intelligi de eo [1083 1Kb] . Quod si dicis [1084 1Kb] non intelligi et non esse in intellectu, quod non penitus intelligitur; dic quia qui non potest intueri purissimam lucem solis, non uidet lucem diei, que non est nisi lux solis. Certe uel hactenus intelligitur, et est in intellectu [1085 1Kb] , quo maius cogitari nequit; ut hec de eo intelligantur [1086 1Kb] .



CAPUT II.

Magis urgetur ratiocinatio preposita; et ostenditur id quo maius cogitari nequit, cogitari posse, atque adeo etiam esse.

Dixi itaque in argumentatione, quam reprehendis, quia cum insipiens audit proferri, quo maius  cogitari non potest, intelligit quod audit. Utique qui non [1087 1Kb] intelligit, si nota lingua dicitur, aut nullum, aut nimis obtusum [1088 1Kb] habet intellectum. Deinde 38 dixi quia si intelligitur, est in intellectu. An est [1089 1Kb] in nullo intellectu, quod necessario in rei ueritate esse monstratum est [1090 1Kb] ? Sed dices quia etsi est [1091 1Kb] in intellectu, non tamen consequenter [1092 1Kb] quia intelligitur. uide quia consequitur esse in intellectu, ex eo quia [1093 1Kb] intelligitur. Sicut enim [1094 1Kb] quod cogitatur, cogitatione cogitatur; et quod cogitatione cogitatur, sicut cogitatur, sic est in cogitatione [1095 1Kb] ; ita quod intelligitur, intellectu intelligitur: et quod intellectu intelligitur, sicut intelligitur, sic est in intellectu [1096 1Kb] .  Quid hoc planius? Postea dixi quia, si est uel in solo intellectu, potest cogitari esse et in re; quod maius [1097 1Kb] est. Si ergo in intellectu solo est, idipsum scilicet quo maius non potest cogitari, est quo maius cogitari potest: rogo quid consequentius? An enim si est [1098 1Kb] uel in solo intellectu, non potest cogitari esse et in re? Aut [1099 1Kb] si potest, nonne qui hoc cogitat, aliquid cogitat [1100 1Kb] maius eo; si est in solo  intellectu? Quid ergo consequentius, quam si quo maius cogitari nequit, est in solo intellectu; idem esse quo [1101 1Kb] maius cogitari possit? Sed utique, quo maius cogitari potest, in nullo intellectu est quo maius cogitari non possit. An ergo non consequitur [1102 1Kb] , quo maius cogitari nequit, si est in ullo intellectu, non esse in solo [1103 1Kb] intellectu? Si enim est in solo intellectu, est quo [1104 1Kb] maius cogitari potest: quod non conuenit.



CAPUT III.

Ad instantiam aduersarii: quod sequeretur insulam fictitiam esse reipsa, quia cogitatur.

Sed tale est, inquis, ac si [1105 1Kb] aliquis insulam Oceani, omnes terras sua fertilitate uincentem, que difficultate, imo impossibilitate inueniendi quod non  est, perdita nominatur, dicat idcirco non posse dubitari uere esse in re, quia uerbis descriptam facile quis intelligit. Fidens loquor [1106 1Kb] ; quia si quis [1107 1Kb] inuenerit mihi [1108 1Kb] aliquid aut reipsa, aut sola cogitatione existens, preter quo maius [1109 1Kb] cogitari non possit, cui aptare [1110 1Kb] ualeat connexionem huius mee argumentationis, inueniam, et dabo illi perditam insulam amplius non perdendam. Palam autem iam uidetur quo non ualet cogitari maius, non posse cogitari non esse, quod tam certa ratione ueritatis existit; aliter enim nullatenus existeret. Denique si quis dicit se cogitare illud non esse: dico quod tum cum [1111 1Kb] hoc cogitat aut cogitat aliquid [1112 1Kb] , quo maius cogitari non possit, aut non cogitat. Si non cogitat [1113 1Kb] , non cogitat non esse quod non cogitat.  Si uero cogitat, utique cogitat aliquid [1114 1Kb] , quod nec cogitari possit non esse [1115 1Kb] . Si enim posset cogitari non esse, cogitari posset habere principium et finem; sed hoc non potest. Qui ergo illud cogitat, aliquid cogitat quod nec cogitari possit non esse; hoc uero qui cogitat [1116 1Kb] , non cogitat idipsum non esse [1117 1Kb] ; alioquin cogitat quod cogitari non potest.  Non igitur potest cogitari non esse quo maius nequit cogitari.



CAPUT Iu.

Differentia inter posse cogitari, et intelligi non esse.

Quod autem dicis: quia cum dicitur quod summa res ista non esse nequeat cogitari [1118 1Kb] , melius fortasse diceretur [1119 1Kb] quod non esse, aut etiam posse non esse, non possit intelligi; potius dicendum fuit, non possit cogitari [1120 1Kb] . Si enim dixissem rem ipsam non posse intelligi non esse, fortasse tu ipse, qui dicis quia secundum proprietatem uerbi istius falsa nequeunt intelligi, obiiceres nichil, quod [1121 1Kb] est, posse intelligi non esse, falsum est enim [1122 1Kb] non esse quod est: quare non esset proprium [1123 1Kb] Deo, non posse intelligi non esse. Quod sic aliquid [1124 1Kb]  eorum, que certissime sunt, potest intelligi non esse similiter et alia certa posse intelligi non esse [1125 1Kb] . Sed hoc utique non potest [1126 1Kb] obiici de cogitatione, si bene consideretur. Nam etsi nulla que sunt [1127 1Kb] , possunt intelligi non esse; omnia tamen [1128 1Kb] possunt cogitari non esse, preter id quod summe est. Illa quippe omnia et sola possunt cogitari non esse, que initium, aut finem, aut partium habent coniunctionem, et, sicut iam dixi, quidquid alicubi aut aliquando totum non est; illud uero solum non potest [1129 1Kb] cogitari non esse, in quo nec initium, nec finem, nec partium coniunctionem, et quod nonnisi semper et ubique totum ulla inuenit [1130 1Kb] cogitatio. Scito igitur quia potes cogitare te non esse, quandiu [1131 1Kb] esse certissime scis: quod te miror  dixisse nescire. Multa namque [1132 1Kb] cogitamus non esse, que scimus esse; et multa esse, que non esse scimus [1133 1Kb] : non existimando, sed fingendo [1134 1Kb] ita esse ut cogitamus [1135 1Kb] . Et quidem possumus cogitare aliquid non esse, quandiu scimus esse, quia  simul et illud possumus, et istud scimus; et non possumus cogitare non esse quandiu scimus esse; quia non possumus cogitare esse simul, et non esse [1136 1Kb] . Si quis igitur sic distinguat [1137 1Kb] huius prolationis has duas sententias: intelliget nichil [1138 1Kb] , quandiu esse scitur, posse cogitari non esse [1139 1Kb] ; et quidquid est, preter id quo maius cogitari nequit, etiam cum scitur esse, posse cogitari non esse. Sic igitur [1140 1Kb] et proprium est Deo, non posse cogitari non esse; et, tamen multa non possunt cogitari [1141 1Kb] . quandiu sunt, non esse. Quomodo autem dicatur cogitari Deus non esse, in ipso [1142 1Kb] libello puto sufficienter esse dictum.



CAPUT u.

Specialis discussio uariorum aduersarii dictorum: ac  primum quod initio infideliter retulerit ratiocinationem, quam refellendam suscepit.

Qualia uero sint et alia que mihi obiicis pro insipiente facile est deprehendere uel parum sapienti; et ideo id ostendere supersedendum existimaueram. Sed quoniam audio quibusdam ea legentibus aliquid contra me ualere uideri, paucis de illis commemorabo. Primum, quod sepe repetis me dicere quia quod est maius omnibus, est in intellectu [1143 1Kb] ; et si est in intellectu, est et in re: aliter enim omnibus maius non esset omnibus maius [1144 1Kb] . Nusquam in omnibus dictis meis inuenitur talis probatio. Non enim idem ualet [1145 1Kb] , quod dicitur; maius omnibus, et, quo maius cogitari nequit, ad [1146 1Kb] probandum quia est in re quod dicitur. Si quis enim dicat quo  maius [1147 1Kb] cogitari non possit, non esse aliquid in re, aut posse non esse, aut uel non esse posse cogitari, facile refelli potest. Nam quod non est, potest non esse; et quod non esse potest, cogitari potest non esse [1148 1Kb] . Quidquid autem cogitari potest non  esse; si est, non est quo maius cogitari non possit: quod si non est, utique si esset, non esset quo maius non possit cogitari. Sed dici non potest; quia quo maius [1149 1Kb] non possit cogitari [1150 1Kb] , si est, non est quo maius cogitari non possit [1151 1Kb] ; aut si esset, non esset quo non possit [1152 1Kb] cogitari maius. Patet ergo quia nec non est [1153 1Kb] , nec potest non esse, aut cogitari non esse. Aliter enim, si est, non est quod dicitur; et si esset, non esset. Hoc autem non tam facile probari posse [1154 1Kb] uidetur de eo quod maius omnibus dicitur. Non enim ita patet quia quod non esse cogitari potest, non est maius omnibus que sunt; sicut quia non est quo maius cogitari non possit: nec sic est [1155 1Kb] indubitabile quia, si est aliquid [1156 1Kb] maius omnibus, non est aliud quam quo  maius non possit cogitari [1157 1Kb] ; aut si esset, non esset similiter aliud: quomodo certum est de eo quod dicitur, quo maius cogitari nequit [1158 1Kb] . Quid enim: si quis dicat esse aliquid maius [1159 1Kb] omnibus que sunt, et idipsum tamen posse cogitari non esse; et aliquid maius eo, etiamsi [1160 1Kb] non sit posse tamen cogitari: an hic sic aperte [1161 1Kb] inferri potest, non est ergo 39 maius omnibus que sunt, sicut ibi [1162 1Kb] apertissime diceretur [1163 1Kb] ; ergo non est quo maius cogitari nequit? Illud namque alio indiget argumento, quam hoc quod dicitur, omnibus maius. In isto uero non est opus alio, quam hoc ipso quod sonat [1164 1Kb] , quo maius cogitari non possit. Ergo si non similiter potest probari de eo quod maius omnibus dicitur, quod de se per seipsum probat quo maius  nequit cogitari, iniuste me reprehendisti dixisse quod non dixi, cum tantum differat ab eo quod dixi. Si uero uel aliud [1165 1Kb] argumentum potest [1166 1Kb] : nec sic me debuisti reprehendere dixisse quod probari potest. Utrum autem possit, facile perpendit [1167 1Kb] , qui hoc posse, quo maius cogitari nequit, cognoscit: nullatenus enim potest intelligi quo magis cogitari non possit; nisi id quod solum omnibus est maius.  Sicut ergo quo maius cogitari nequit intelligitur, et est in [1168 1Kb] intellectu; et ideo esse in rei ueritate asseritur: sic quod maius [1169 1Kb] dicitur omnibus intelligi, et esse in intellectu; et idcirco reipsa esse ex necessitate concluditur. uides ergo quam recte me comparasti stulto illi, qui hoc solo quod descripta intelligeretur, perditam insulam esse uellet asserere.



CAPUT uI.

Discutitur dictum aduersarii in num. 2, quelibet falsa similiter possent intelligi, atque adeo essent.

Quod autem obiicis, quelibet falsa uel dubia similiter posse intelligi, et esse in intellectu: quemadmodum illud, quod dicebam. Miror quid hic sensisti [1170 1Kb] contra me, dubium probare uolentem; cui  primum hoc satis erat, ut quolibet modo illud intelligi et esse in intellectu ostenderem [1171 1Kb] : quatenus consequenter [1172 1Kb] consideraretur [1173 1Kb] utrum esset [1174 1Kb] in solo intellectu, uelut falsa; an et in re, ut [1175 1Kb] uera. Nam si falsa et dubia hoc modo intelliguntur, et sunt in intellectu; quia, cum dicuntur [1176 1Kb] , audiens intelligit quid dicens significet: nichil prohibet quod dixi intelligi, et esse in intellectu. Quomodo autem sibi conueniant quod dicis quia falsa dicente [1177 1Kb] aliquo, quecunque ille diceret, intelligeres: et quia illud quod est non eo modo quo etiam falsa habentur in cogitatione, non diceris [1178 1Kb] auditum cogitare, aut in cogitatione habere; quia scilicet, non possis [1179 1Kb] hoc aliter cogitare, nisi intelligendo, id est, scientia comprehendendo reipsa illud existere?  Quomodo, inquam, conueniant, et falsa intelligi; et intelligere esse scientia comprehendere existere aliquid [1180 1Kb] : nichil ad me, tu uideris. Quod si et falsa aliquo modo intelliguntur; et non omnis, sed cuiusdam intellectus est hec deffinitio: Non debui reprehendi, quia dixi quo maius cogitari non possit intelligi, et in intellectu esse; etiam [1181 1Kb] antequam certum esset reipsa illud existere.



CAPUT uII.

Contra dictum aliud aduersarii ibidem: nempe quod summum magnum eque possit concipi non esse; ac Deus ab insipiente concipitur.

Deinde [1182 1Kb] quod dicis uix unquam posse esse credibile [1183 1Kb] , cum dictum et auditum fuerit, istud non eo modo posse cogitari non esse, quo etiam potest [1184 1Kb] cogitari non esse Deus. Respondeant pro me, qui uel paruam scientiam disputandi argumentandique attigerunt. An enim rationabile est, ut idcirco neget aliquis quod intelligit; quia esse dicitur id quod ideo negat [1185 1Kb] , quia non intelligit? Aut si aliquando negatur, quod aliquatenus intelligitur, et idem est illi, quod nulla tenus intelligitur; nonne facilius probatur quod dubium est, de illo quod in aliquo, quam de eo quod in nullo est intellectu? Quare nec credibile  potest esse, idcirco quemlibet negare quo maius cogitari nequit, quod auditum aliquatenus intelligit; quia negat Deum, cuius sensum nullo modo cogitat. Aut si et aliud [1186 1Kb] , quia non omnino intelligitur, negatur, nonne tamen [1187 1Kb] facilius id quod aliquo modo, quam id quod nullo modo intelligitur, probatur? Non ergo irrationabiliter contra insipientem, ad probandum Deum esse, attulit, quo maius cogitari non possit; cum illud nullo modo, istud aliquo modo intelligeret.



CAPUT uIII.

Comparatio picture num. 3 proposita examinatur. Et unde coniici queat summum magnum, de quo aduersarius num. 4 quesierat.

Quod uero tam studiose probas, quo maius cogitari  nequit, non tale esse; qualis nondum facta pictura in intellectu pictoris, sine causa fit. Non enim ad hoc protuli picturam precogitatam, ut tale illud, de quo agebatur, uellem asserere; sed tantum, ut aliquid esse in [1188 1Kb] intellectu, quod non esse intelligeretur [1189 1Kb] , possem ostendere. Item, quod dicis: quo maius cogitari nequit, secundum rem uel ex genere tibi uel ex specie notam, te cogitare auditum, uel in intellectu habere [1190 1Kb] non posse; quoniam nec ipsam rem nosti [1191 1Kb] , nec eam ex alia simili potes  cognoscere [1192 1Kb] ; palam est rem aliter sese habere. Quoniam namque omne minus bonum in tantum est simile maiori bono, in quantum est bonum; patet cuilibet rationali menti [1193 1Kb] quia de minoribus bonis ad maiora conscendendo [1194 1Kb] , ex his, quibus [1195 1Kb] aliquid cogitari potest maius [1196 1Kb] , multum possumus coniicere [1197 1Kb] illud, quo [1198 1Kb] nichil potest maius cogitari. Quis enim, uerbi gratia, uel hoc cogitare non potest, etiam si non credat in re esse quod cogitat, scilicet, si bonum est aliquid [1199 1Kb] , quod initium et finem habet; multo melius esse bonum, quod, licet incipiat, non tamen desinit: et sicut istud illo melius est, ita isto esse melius illud [1200 1Kb] , quod nec finem habet nec initium, etiamsi semper de preterito per presens [1201 1Kb] transeat ad futurum: et siue  sit in re aliquid [1202 1Kb] huiusmodi, siue non sit; ualde tamen eo melius esse [1203 1Kb] id, quod nullo modo indiget uel cogitur mutari, uel moueri: an hoc cogitari non potest; aut aliquid hoc maius cogitari potest, aut non est hoc ex iis, quibus maius cogitari ualet [1204 1Kb] , coniicere id quo [1205 1Kb] maius cogitari nequit? Est igitur unde possit coniici, quo maius cogitari nequeat. Sic itaque facile refelli potest insipiens, qui sacram auctoritatem non recipit; si negat, quo maius cogitari non ualet, ex aliis rebus [1206 1Kb] coniici posse [1207 1Kb] . At si quis [1208 1Kb] Catholicus hoc neget, meminerit quia inuisibilia Dei a creatura mundi, per ea que facta sunt, intellecta conspiciuntur; sempiterna quoque eius uirtus et diuinitas .



CAPUT IX.

Summum magnum cogitari et intelligi posse: et roboratur ratio contra insipientem facta.

Sed etsi [1209 1Kb] uerum esset non posse cogitari uel intelligi illud, quo [1210 1Kb] maius nequit cogitari; non tamen falsum esset quo maius cogitari nequit [1211 1Kb] , cogitari posse et intelligi [1212 1Kb] . Sicut enim nichil [1213 1Kb] prohibet dici, ineffabile; licet illud dici non possit, quod ineffabile dicitur; et quemadmodum cogitari potest non cogitabile, quamuis illud cogitari non possit, cui conuenit non cogitabile dici [1214 1Kb] : ita  cum dicitur, quo nichil maius ualet cogitari; procul dubio quod auditur [1215 1Kb] , cogitari et intelligi potest, etiamsi res illa cogitari non ualeat aut intelligi, qua maius [1216 1Kb] cogitari nequit. Nam etsi quisquam est tam insipiens, ut dicat non esse aliquid [1217 1Kb] quo maius non possit cogitari, non tamen ita erit impudens [1218 1Kb] , ut dicat se non posse intelligere aut cogitare quid dicat [1219 1Kb] : 40 aut si quis talis inuenitur, non modo sermo eius est respuendus, sed et ipse conspuendus. Quisquis igitur negat aliquid esse, quo maius nequeat cogitari; utique intelligit et cogitat negationem, quam facit: quam negationem [1220 1Kb] intelligere aut cogitare non potest sine partibus eius: pars autem eius est, quo maius cogitari non potest. Quicunque igitur hoc negat; intelligit et cogitat, quo  maius cogitari nequit. Palam autem est quia similiter potest cogitari et intelligi, quod non potest non esse [1221 1Kb] ; maius uero cogitat qui hoc cogitat, quam qui cogitat quod possit non esse [1222 1Kb] . Cum ergo cogitatur, quo maius non possit cogitari [1223 1Kb] , si cogitatur quod possit non esse, non cogitatur quo non possit cogitari maius; sed nequit idem simul cogitari, et non cogitari. Quare qui [1224 1Kb] cogitat quo maius non possit cogitari, non cogitat quod possit, sed quod non possit non esse. Quapropter necesse est esse quod cogitat; quia quidquid non esse potest, non est quod cogitat.



CAPUT X.

Firmitas rationis predicte, et libelli clausula.

Puto quia monstraui me non infirma, sed satis necessaria argumentatione probasse in prefato libello, reipsa existere aliquid, quo maius cogitari [1225 1Kb] non possit; nec eam alicuius obiectionis infirmari firmitate [1226 1Kb] . Tantam enim uim huius probationis [1227 1Kb] in se continet significatio; ut hoc ipsum quod dicitur, ex necessitate, eo ipso quod intelligitur uel cogitatur, et reuera probetur existere, et idipsum esse quidquid de diuina substantia oportet credere. Credimus namque de diuina substantia, quidquid absolute [1228 1Kb] cogitari potest melius esse quam esse. uerbi gratia: melius est esse eternum,  quam non eternum; bonum, quam non bonum; imo bonitatem ipsam, quam non bonitatem ipsam. Nihil autem huiusmodi non esse potest [1229 1Kb] , quo maius aliquid cogitari non potest. Necesse igitur est, quo maius cogitari non potest, esse quidquid de diuina essentia credi oportet. Gratias ago benignitati [1230 1Kb] tue et in reprehensione, et in laude opusculi mei. Cum enim ea, que tibi digna susceptione uidentur, tanta laude extulisti, satis apparet, quia que tibi infirma uisa sunt, beneuolentia, non maleuolentia [1231 1Kb] , reprehendisti [1232 1Kb] .





SANCTI ANSELMI LIBER DE FIDE TRINITATIS ET DE INCARNATIONE uERBI Contra blasphemias Ruzelini siue Roscelini [1233 1Kb] .



41 PRAEFATIO.

Quamuis post apostolos, sancti Patres et doctores nostri multi tot et tanta de fidei nostre ratione dicant [1234 1Kb] ad confutandam [1235 1Kb] insipientiam et frangendam duritiam infidelium, et ad pascendum eos qui, iam corde fide mundato, eiusdem fidei ratione  delectantur,  ut nec nostris nec futuris temporibus ullum illis parem in ueritatis contemplatione speremus; nullum tamen reprehendendum arbitror, si fide stabilitus, in rationis eius indagine se uoluerit exercere. Nam et illi, quia breues dies sunt , non omnia que possent, si [1236 1Kb] diutius uixissent, dicere potuerunt: et ueritatis ratio tam ampla, tamque  profunda est ut a mortalibus nequeat exhauriri; et Dominus in Ecclesia sua, cum qua se esse usque ad consummationem seculi promittit, gratie sue dona non desinit impertiri. Et, ut alia taceam, quibus sacra pagina nos ad inuestigandam rationem inuitat, ubi dicit: Nisi credideritis, non intelligetis , aperte nos monet [1237 1Kb] intentionem ad intellectum extendere; cum docet qualiter ad illum debeamus proficere. Denique quoniam inter fidem et speciem intellectum, quem in hac uita capimus, esse medium intelligo, quanto aliquis ad illum proficit, tanto eum propinquare speciei  existimo. Hac igitur ergo consideratione, licet sim homo parue nimis scientie, confortatus, ad eorum que credimus, rationem intuendam, quantum superna gratia mihi dare dignatur,  aliquando conor assurgere [1238 1Kb] , et cum aliquid quod prius non uidebam reperio, id aliis libenter aperio; quatenus quid secure tenere debeam, alieno discam iudicio. Quapropter, mi pater et domine, Christianis omnibus cum reuerentia amande, et cum amore reuerende, papa Urbane, quem Dei prouidentia in sua Ecclesia summum constituit pontificem, quoniam nulli rectius possum, uestre sanctitatis presento conspectui subditum opusculum, ut eius auctoritate, que ibi suscipienda sunt, approbentur, et que corrigenda sunt emendentur.

Domino et Patri uniuerse Ecclesie in terra peregrinantis, summo pontifici URBANO, frater ANSELMUS uita peccator, habitu monachus, siue iubente siue permittente  Deo, Cantuarie metropolis uocatus episcopus, debitam subiectionem, cum humili seruitio, et deuotis orationibus.

Quoniam diuina prouidentia uestram elegit sanctitatem, cui uitam et fidem Christianam custodiendam, et Ecclesiam suam regendam committeret; ad nullum alium rectius refertur, si quid contra catholicam fidem oritur in Ecclesia, ut eius auctoritate corrigatur; nec ulli alii tutius, si quid contra errorem respondetur, ostenditur, ut eius prudentia examinetur. Quapropter, sicut nulli dignius possum, ita nulli libentius presentem epistolam, quam uestre destino sapientie; quatenus si quid in ea corrigendum est, uestra censura castigetur, et quod regulam ueritatis tenet, uestra auctoritate roboretur  [1239 1Kb] .



CAPUT PRIMUM.

Scribendi occasio, et status questionis.

Cum adhuc in Becci monasterio essem abbas, presumpta  est a quodam clerico in Francia talis assertio: Si in Deo, inquit, tres persone sunt una tantum res; et non sunt tres res unaqueque per se separatim, sicut tres angeli, aut tres anime: ita tamen ut potentia et uoluntate omnino sint idem: ergo Pater et Spiritus sanctus cum Filio est incarnatus. Quod cum ad me perlatum esset, incepi contra hunc errorem quamdam epistolam, quam, parte quadam edita, perficere contempsi credens non ea opus esse; quoniam et ille, contra quem fiebat, in consilio a uenerabili Remensi archiepiscopo Raynaldo collecto, errorem 42 suum abiurauerat et nullus uidebatur qui eum errare ignoraret; partem tamen illam quam feceram quidam fratres, me nesciente, transcripserunt, atque aliis lugendam tradiderunt; quod idcirco dico ut, si  in alicuius manus pars illa uenerit, quanquam ibi nichil falsum sit, tamen tanquam imperfecta et non exquisita relinquatur; et hic quod illic incepi, diligentius inceptum et perfectum requiratur. Postquam enim in Anglia ad episcopatum, nescio qua Dei dispositione, captus et retentus sum; audiui [1240 1Kb] prefate nouitatis auctorem in sua perseuerantem sententia dicere se non ob aliud abiurasse quod dicebat, nisi quia a populo interfici timebat. Hac igitur causa quidam fratres precibus suis me cegerunt ut soluerem questionem, qua ipse sic irretitus erat, ut nullomodo se expediri ab ea posse crederet [1241 1Kb] ; nisi aut incarnatione Dei Patris et Spiritus sancti, aut deorum [1242 1Kb] multitudine se [1243 1Kb] impediret. Quod rogo ne quis putet presumpsisse me quasi fortitudinem  fidei Christiane, mee existimem indigere defensionis auxilio. Quippe si ego contemptibilis homuncio, tot sanctis et sapientibus ubique existentibus, ad confirmandum fidei Christiane firmamentum, quasi mea indigeat defensione, aliquid scribere tentarem; presumptor utique iudicari, et deodandus possem uideri. Si enim me uiderent homines alii onustum paxillis, et funibus, et aliis rebus, quibus nutantia ligari et stabiliri [1244 1Kb] solent elaborare circa montem Olympum, ad confirmandum eum, ne alicuius impulsu nutaret aut subuerteretur; mirum, si se a risu et derisu contineant [1245 1Kb] ; quanto magis cum lapis, qui abcissus de monte [1246 1Kb] sine manibus, percussit [1247 1Kb] et comminuit statuam, quam uidit in somnio [1248 1Kb] Nabuchodonosor; iam factus mons [1249 1Kb]  magnus impleuerit [1250 1Kb] uniuersam terram, si eum meis rationibus fulcire et quasi nutantem stabilire nitar; tot sancti et sapientes, qui super eius eternam firmitatem [1251 1Kb] se stabilitos esse gaudent, indignari mihi possunt; et hoc imputate, non studiose  grauitati, sed iactantie leuitati [1252 1Kb] ? Si quid ergo de firmitate fidei nostre in hac epistola [1253 1Kb] disputauero, non est ad confirmandam illam, sed ad fratrum hoc exigentium precibus [1254 1Kb] satisfaciendum. Sed si ille qui prefatam protulit sententiam, Deo corrigente, ad ueritatem rediit, nullatenus putet me in hac epistola contra se loqui; quia iam non est quod fuit. Si enim fuit aliquando tenebre, nunc autem lux in Domino; non sunt arguende tenebre que iam non sunt, sed lux approbanda que lucet. uerumtamen siue adhuc ad lucem redierit, siue non; quoniam sentio laborare plures in eadem questione, etiamsi fides in illis superet rationem, que illis fidei uidetur repugnare, non mihi uidetur superfluum repugnantiam istam dissoluere.



CAPUT II.

Quod sacre fidei questiones, quas disputamus, aut rimamur, non quilibet dialectici, sed in Scripturis sacris experti suscipere humiliter debent.

Sed priusquam de questione disseram, aliquid premittam ad compescendam eorum presumptionem, qui nefanda temeritate audent disputare contra aliquid eorum, que fides Christiana confitetur, quoniam id intellectu capere nequeunt: et potius insipienti superbia iudicant nullatenus posse esse, quod nequeunt intelligere; quam humili sapientia fateantur esse multa posse, qua [1255 1Kb] ipsi non ualeant comprehendere. Nullus quippe Christianus debet disputare quomodo quod catholica [1256 1Kb] Ecclesia  corde credit, et ore confitetur, non sit; sed semper eamdem fidem indubitanter tenendo, amando, et secundum illam uiuendo, humiliter quantum potest, querere rationem quomodo sit [1257 1Kb] . Si potest intelligere, Deo gratias agat; si non potest, non immittat cornua ad uentilandum, sed submittat caput ad uenerandum. Citius enim potest in se confidens [1258 1Kb] humana sapientia impingendo cornua sibi euellere, quam ui nitendo petram hanc euellere [1259 1Kb] . Solent enim quidam, cum ceperint quasi cornua confidentis [1260 1Kb] sibi scientie producere, nescientes quod si quis estimat se scire aliquid, nondum cognouit quemadmodum oporteat eum scire, antequam habeant per soliditatem fidei alas spiritales, presumendo in altissimas de fide questiones assurgere.  Unde fit ut, dum ad illa, que prius fidei scalam exigunt, sicut scriptum est: Nisi credideritis, non intelligetis , prepostere prius per intellectum conantur ascendere, multimodos errores per intellectus  defectum cognantur descendere. Palam namque est quia illi non habent fidei firmitatem, qui, quoniam quod credunt intelligere non possunt, disputant contra eiusdem fidei a sanctis Patribus confirmatam ueritatem; uelut si uespertiliones et noctue nonnisi in nocte celum uidentes, de meridianis solis radiis disceptent contra aquilas solem ipsum irreuerberato uisu intuentes. Prius ergo fide mundandum est cor, sicut dicitur de Deo: Fide mundans corda eorum ; et prius per preceptorum Domini custodiam [1261 1Kb] illuminandi sunt oculi, quia preceptum Domini lucidum illuminans oculos ; et prius per humilem obedientiam testimoniorum Dei debemus fieri paruuli, ut discamus sapientiam, quam dat testimonium Domini fidele,  sapientiam prestans paruulis . Unde Dominus: Confiteor tibi, Pater, Domine [1262 1Kb] celi et terre, quia abscondisti hec a sapientibus et prudentibus, et reuelasti ea paruulis . Prius, inquam, ea que carnis sunt postponentes [1263 1Kb] , secundum spiritum uiuamus quam profunda fidei diiudicando discutiamus: nam qui secundum carnem uiuit, carnalis siue animalis est, de quo dicitur: Animalis homo non percipit ea que sunt Spiritus Dei . Qui uero spiritu facta carnis mortificat, spiritualis efficitur; de quo legitur quia spiritualis omnia iudicat, et ipse a nemine iudicatur . uerum enim est quia quanto [1264 1Kb] opulentius nutrimur in sacra Scriptura ex his que per obedientiam pascunt, tanto sublimius prouehimur ad ea  que per intellectum satiant: frustra quippe conatur dicere: Super omnes docentes me intellexi , qui proferre non audet; quia testimonia tua meditatio mea est . Et mendaciter pronuntiat: Super senes intellexi, cui non est familiare quod sequitur: Quia mandata [1265 1Kb] tua quesiui. Nimirum hoc ipsum quod dico, qui non crediderit, non intelliget. Nam qui non crediderit, non experietur; et qui expertus non fuerit, non intelliget [1266 1Kb] . Nam quantum rei auditum superat experientia, tantum uincit audientis cognitionem experientis scientia: et non solum ad intelligendum altiora prohibetur mens ascendere sine fide [1267 1Kb] et mandatorum Dei obedientia, sed etiam aliquando datus intellectus subtrahitur, et fides ipsa subuertitur, neglecta bona  conscientia. Ait enim [1268 1Kb] de quibusdam Apostolus: Cum cognouissent Deum, non sicut Deum glorificauerunt, aut gratias egerunt; sed euanuerunt in cogitationibus suis, et obscuratum est insipiens cor eorum  . Et cum preciperet Timotheo militare militiam bonam, ait habens fidem, et bonam conscientiam, quam quidam repellentes, circa fidem naufragauerunt . Nemo ergo se temere immergat in [1269 1Kb] condensa diuinarum [1270 1Kb] questionum, nisi prius in soliditate fidei, conquisita morum et sapientie grauitate ne per multiplicia sophismatum diuerticula incauta [1271 1Kb] leuitate discurrens, aliqua tenaci illaqueatur falsitate. Cumque omnes, ut cautissime ad sacre pagine questiones accedant, sint commonendi [1272 1Kb] ; illi utique nostri temporis dialectici  prorsus a spiritualium questionum disputatione sunt exsufflandi. In 43 eorum quippe animabus ratio, que et princeps [1276 1Kb] et iudex omnium debet esse que sunt in homine, sic est in imaginationibus [1277 1Kb] corporalibus obuoluta, ut ex eis se non possit euoluere, nec ab ipsis ea, que ipsa sola et pura [1278 1Kb] comtemplari debet, ualeat discernere. Qui enim nondum intelligit quomodo plures homines in specie sint unus homo; qualiter in illa secretissima et altissima natura comprehendet quomodo plures persone, quarum singula queque est perfectus Deus, sint unus Deus? Et cuius mens obscura est [1279 1Kb] ad discernendum [1280 1Kb] inter equum suum et colorem eius; qualiter discernet inter unum Deum et plures relationes eius? Denique qui  non potest intelligere aliquid esse hominem, nisi indiuiduum; nullatenus intelliget hominem, nisi humanam personam. Omnis enim indiuiduus homo, persona est. Quomodo ergo iste intelliget hominem assumptum esse a uerbo, non personam, id est aliam naturam, non aliam personam esse assumptam? Hec dixi, ne quis antequam sit idoneus, altissimas de fide questiones presumat discutere; aut, si presumpserit, nulla difficultas aut impossibilitas intelligendi ualeat illum a ueritate, cui per fidem adhesit, excutere [1281 1Kb] . Iam ueniendum est ad id propter quod incepimus.



CAPUT III.

Quod non sunt tres dii: et quanquam sint tres res  personales; una tamen est res essentialis.

Dicit  ille, qui tres personas dicitur asserere esse uelut tres angelos, aut tres animas.  Pagani defendunt legem suam: Iudei defendunt legem suam: ergo et nos Christiani debemus defendere fidem nostram. Audiamus quomodo iste Christianus defendat fidem suam. Si, inquit, tres persone sunt una tantum res, et non sunt tres res, unaqueque per se separatim, sicut tres angeli aut tres anime; ita tamen ut uoluntate et potentia omnino sint idem: ergo Pater et Spiritus sanctus cum Filio incarnatus est. uidete quid dicat iste homo; quomodo defendat iste Christianus fidem suam. Certe aut uult confiteri tres deos, aut non intelligit quod dicit. Sed si tres deos confitetur, non est Christianus; si autem affirmat quod non intelligit, non illi credendum est. Huic homini non est respondendum auctoritate sacre Scripture; quia aut ei non credit, aut eam peruerso  sensu interpretatur. Quid enim apertius dicit Scriptura sacra, quam quod Deus [1282 1Kb] unus et solus est? Ratione igitur, qua se defendere nititur, eius error demonstrandus est. Ut autem facilius et breuius hoc faciam, loquar tantum de Patre et Filio; quoniam he due persone suis propriis uocibus alie ab inuicem aperte designantur. Nam nomen Spiritus sancti non est alienum a Patre et Filio, quia uterque est et Spiritus, et sanctus. Quod autem in Patre et Filio de unitate substantie, uel pluralitate personarum inueniemus, hoc in tribus absque dubio cognoscemus [1283 1Kb] . Dicat ergo: Si due persone, Pater et Filius, non sunt due res. Queramus primum quid uelit hic dicere duas res. Nam unamquamque personam credimus esse hoc, quod commune est ambobus; et  esse hoc, quod proprium est sibi. Persona enim Patris, et Deus est, quod commune est illi cum Filio; et Pater est, quod ei proprium [1284 1Kb] est. Similiter persona Filii, et Deus est, quod commune est illi cum Patre; et Filius est, quod nonnisi de hac sola persona dicitur. In his igitur duabus personis unum est commune, id est [1285 1Kb] Deus: et duo propria, que sunt Pater et Filius. Quecunque enim illis sunt communia, ut omnipotens, eternus, in hoc solo communi intelliguntur. Et que sunt singulis propria, ut est Patri genitor [1286 1Kb] , uel gignens; et Filio uerbum, uel genitus; his duobus nominibus, Patris scilicet et Filii significantur. Cum igitur dicit has duas personas esse duas res, quero quid dicat ibi esse duas  [1287 1Kb] res: an id quod commune est illis? an ea que propria sunt singula singulis? Sed si duas res esse dicit duo propria, id est Patrem et Filium; ut tamen  id, quod commune est, non sit plures res, sed una et sola res: superflue hoc dicit; quia nemo Christianus confitetur Patrem et Filium, secundum hec duo propria, unam rem esse, sed duas. Solemus enim usu dicere rem, quidquid aliquo modo dicimus esse aliquid. Qui autem dicit de Deo Patrem aut Filium, aliquid de eo dicit; et omnes sciunt in Deo Patrem non esse Filium, et Filium non esse Patrem; quamuis in uno homine pater sit filius, et filius sit pater, si idem homo est pater et filius: quod ideo fit, quia in Deo dicuntur opposite; in uno uero homine non ad inuicem; sed ad alium filium pater, et ad alium patrem filius dicitur. Hoc ergo modo nichil prohibet dicere duas personas, Patrem et Filium esse duas res; si tamen intelligatur cuiusmodi sint res [1288 1Kb] .  Non enim sic sunt Pater et Filius due res, ut in his duabus rebus intelligatur eorum substantia, sed eorum relationes; quamuis ille per ea, que subiungit, aperte ostendat se non intelligere hoc modo duas personas esse duas res. Nam cum dicit: Si tres persone sint una tantum res, et non tres res, subiungit, per se separatim. Quippe talem uidetur pronuntiare separationem, que prohibeat esse simul in eodem homine patrem et filium. Per hanc namque solam putat se posse liberare [1289 1Kb] Patrem a communione incarnationis cum Filio. Nam per illam separationem, qua aliud est esse Patrem, et aliud esse Filium [1290 1Kb]  si credit unum et solum esse Deum, qui est Pater et Filius, non uidet Patrem et Filium  posse separari, quin sint in eodem homine simul. Aut ergo aliam separationem personarum Patris et Filii loquitur, quam illam, qua, secundum propria, alii sunt ab inuicem Pater et Filius; quia per hanc non intelligit incarnationem alienam esse a Patre; imo si simul sunt Pater et Filius, opinatur consequi Patrem esse participem incarnationis cum Filio. Aut si illam dicit, frustra laborat, sicut iam dixi, quia Christiana fides hoc modo intelligit Patrem et Filium esse duas res. Sed cum ait: Sicut sunt tres angeli, aut tres anime, aperte monstrat se [1292 1Kb] non de pluralitate uel separatione illa loqui, que in illis est [1293 1Kb] personis secundum propria. Nempe de nulla nna eademque numero re duo angeli dicuntur, aut due anime; nec unum aliquid numero de duobus  angelis dicitur, aut de duabus animabus; sicut Patrem et Filium dicimus de Deo uno numero, et unum numero Deum de Patre et Filio. Credimus enim et dicimus quia Deus est Pater, et Deus est Filius; et conuersim, Pater est Deus, et Filius est  Deus: et tamen nec credimus nec dicimus plures esse deos; sed ita unum esse Deum numero, sicut natura, quamuis Pater et Filius non sint unus, sed duo. Angelum enim et animam secundum substantiam dicimus, non secundum relationem. Nam, licet angeli nomen ab officio sumptum sit [1294 1Kb] quia angelus nuntius dicitur; tamen, sicut anima pro specie substantie accipitur, ita et angelus. Quod ipse intelligere se monstrat, cum pariter dicit: Sicut sunt tres angeli, aut tres anime. Talem itaque [1295 1Kb] significat pluralitatem [1296 1Kb] et separationem, qualem habent plures angeli aut anime, id est qualem habent plures substantie. Quod adhuc aperte monstrare uidetur, cum subdit: Ita tamen ut uoluntate et potestate omnino sint idem. Sic enim intelligit uoluntatem et  potestatem in illis pluribus rebus, quemadmodum in pluribus angelis aut animabus: quod intelligi non potest, si ille plures res putantur secundum proprietates personarum esse, non secundum hoc quod communiter dicuntur 44. Nullatenus namque Patris et Filii, secundum ipsas proprietates, id est secundum paternitatem et filiationem [1297 1Kb] ulla uoluntas aut potentia est; sed secundum diuinitatis substantiam, que communis est illis. Quare si dicit tres personas esse tres res, secundum ipsa propria; palam est quam superflue hoc dicat, quam etiam inconuenienter, cum addit: Sicut [1298 1Kb] sunt tres angeli, aut tres anime. At si dicit [1299 1Kb] easdem personas duas esse res, secundum hoc quod commune est illis, id est secundum quod singula queque, et plures simul,  unus perfectus Deus est. Primum quero an sit Christianus. Respondebit, ut estimo, se hoc esse [1300 1Kb] . Ergo credit unum esse Deum, et ipsum esse tres personas, id est Patrem, et Filium, et Spiritum sanctum; et Filii personam solam incarnatam, aliis tamen duabus cooperantibus. Qui autem ita credit, affirmat eum non esse Christianum, qui aliquid uult asserere contra aliquid horum. Si ergo iste ita credit, negat eum esse Christianum, qui contra hec [1301 1Kb] disputat. Utrum autem hanc fidem subuertere ipse nitatur, uideamus. Cum igitur dicit, ut de duabus personis dicam, sicut incepi, quod de tribus intelligatur; cum, inquam, dicit, si due persone sunt una res, et non due sicut sunt duo angeli aut due anime, consequi Patrem quoque esse incarnatum,  si Filius est incarnatus: puto quia sic ratiocinatur secum [1302 1Kb] : Si una et eadem numero res Deus est, et ipsa eadem est Pater, et Filius [1303 1Kb] ; cum Filius sit incarnatus, quomodo non et Pater est incarnatus? De una quippe et eadem re non est uera simul  affirmatio, et eius negatio; sed de alia re affirmare aliquid, et de alia idem ipsum negare simul nichil [1304 1Kb] prohibet. Non enim idem Petrus apostolus est, et non est apostolus. Sed et si alio nomine idem ipse affirmetur apostolus, et alio negetur: ut, Petrus est apostolus, et Simon non est apostolus; non est utraque uera enuntiatio, sed una harum falsa. Petrum autem esse apostolum, et Stephanum non esse apostolum; quoniam alius est Petrus, et alius est Stephanus, possibile est uerum esse. Si ergo eadem numero et non alia res est Pater quam Filius, non est uerum affirmari debere aliquid de Filio, et negari de Patre; aut affirmari debere de Patre [1305 1Kb] , et de Filio negari. Quidquid igitur est Pater, est et Filius; et quod dicitur de Filio, non debet negari de Patre.  Est autem incarnatus Filius; est ergo incarnatus quoque Pater. Sed hec ratiocinatio si uera et rata est [1306 1Kb] , uera est heresis Sabellii. Si enim quidquid dicitur de una persona, dicitur et de altera, idcirco quoniam una res due sunt persone; ergo sicut de Filio dicitur Filius, et uerbum, et genitus; ita hec dicentur de Patre: et quemadmodum Pater est et Pater, et genitor, et ingenitus; sic hec de Filio dicenda sunt. At, si ita est [1307 1Kb] ; non est alius Pater quam Filius; nec Filius alius a Patre [1308 1Kb] . Quare non sunt due persone, sed una persona; ideo namque dicuntur persone due, quia alii creduntur ab inuicem Pater et Filius: si tamen Deus erit Pater et Filius. Nam semper Pater est alicuius Pater et Filius alicuius Filius; nec unquam Pater suimet ipsius  est Pater, aut Filius suimet ipsius Filius est; sed alius est pater, et alius cuius est pater, et similiter alius est filius, et alius cuius est filius. Quare si in Deo non est alius Pater, et alius cuius est Pater [1309 1Kb] , nec Filius [1310 1Kb] alius est, et alius cuius est Filius; falso dicitur [1311 1Kb] Deus Pater aut Filius. Si enim in Deo non est alius a Patre cuius Pater sit, non potest esse Pater; et similiter si non est in eo alius a Filio, cuius sit Filius, non ualet esse Filius. Quapropter non erit unde ille due persone dicantur in Deo; que ideo dicuntur, quia Deus est Pater, et Deus est Filius, et semper alius est Pater, alius est Filius. uidetis [1312 1Kb] ergo quomodo destruatur fides nostra secundum sensum eius, qui putat consequi Patrem esse cum Filio incarnatum; si una, et non  plures sunt res in Deo persone plures. Si enim uera est hec eius consequentia, non solum hoc quod de Patre et Filio, sed in omnibus tribus personis  tanta sequetur confusio, ut quidquid de singulis proprie dicitur, de omnibus dicendum communiter sit. Quamobrem non erit unde Pater, et Filius, et Spiritus sanctus procedens a Patre et Filio, sint alii ab inuicem, sicut ostendi in Patre et Filio. Quare nec ulla erit ibi relatio, que nullatenus ibi est, nisi secundum hoc, secundum quod [1313 1Kb] alii sunt ab inuicem. Ergo nec plures erunt persone. Posito namque unam rem esse tres personas; aut illud non consequetur quod [1314 1Kb] dicit; aut omnia illa simul, que dixi, consequentur: similis namque est in omnibus uis consequentie. Cur ergo pergit ad incarnationem, quasi ipsa sola faciat questionem; et non potius dicit, si tres persone sunt una res, non sunt tres persone? Nam non minus ante incarnationem,  quam post facere hanc questionem potest. Si autem hoc omnino uult asserere, tres scilicet personas, secundum quod unaqueque Deus est, non esse unam rem, sed tres res, unamquamque per se, sicut sunt tres angeli; apertissimum est quia tres deos constituit. Sed forsitan ipse non dicit: Sicut sunt tres anime, aut tres angeli, sed ille, qui mihi eius mandauit questionem, hanc ex suo posuit similitudinem; sed solummodo tres personas [1315 1Kb] affirmat esse tres res, sine additamento alicuius similitudinis. Cur ergo fallitur aut fallit sub nomine rei, cum idipsum significetur sub nomine Dei? Nempe aut Deum esse rem illam negabit, in qua tres personas, imo quam tres fatemur esse personas. Aut si hoc non negat, consequens est ut, sicut ipse asserit [1316 1Kb] ,  personas tres non unam, sed tres esse res; ita quoque affirmet easdem personas non unum, sed tres deos esse. Que [1317 1Kb] quam impia sint, iudicent Christiani. Sed dicet, non cogit quod dico tres res fateri tres [1318 1Kb] deos; quoniam tres ille res simul sunt unus Deus. Et nos dicimus: Ergo singula queque res de [1319 1Kb] tribus illis, id est singula queque persona, non est Deus; sed ex tribus rebus conficitur Deus: Pater igitur non est Deus, Filius non est Deus, Spiritus sanctus non est Deus; quoniam nec de singulis, nec de duobus, sed solum de tribus simul nominatis dicendus est Deus: quod similiter est impium. Nam, si ita est, non est simplex natura [1320 1Kb] sed partibus composita. Sed si simplicem habet intellectum, et non multiplicitate phantasmatum  obrutum; intelligit simplicia [1321 1Kb] prestare compositis, quantum ad simplicitatem et compositionem attinet; quoniam omne compositum necesse est aut  actu, aut intellectu posse disiungi, quod [1322 1Kb] de simplicibus intelligi nequit: cuius enim partes cogitari non possunt, id in partes nullus intellectus dissoluere potest. Si ergo Deus tribus ex rebus compositus est, aut nulla natura simplex est, aut aliqua natura est alia, que in aliquo est prestantior natura Dei: que utraque quam falsa sint, non est obscurum. Quod si iste de illis dialecticis modernis est, qui nichil esse credunt, nisi quod imaginationibus comprehendere possunt, nec putat [1323 1Kb] aliquid esse, in quo partes nulle sunt; uel non negabit intelligere se quia si esset aliquid, quod nec actu, nec intellectu dissolui posset; maius esset, quam quod uel intellectu est dissolubile. Itaque si omne compositum saltem cogitatione dissolui potest, cum dicit  Deum esse compositum, dicit Deo aliquid maius se posse intelligere: transit itaque eius intellectus ultra Deum: quod nullus facere potest intellectus. Sed uideamus quid addat [1324 1Kb] quasi ad inconuenientiam repellendam, que uidetur nasci, si tres ille persone sunt tres res. Sic tamen, inquit, ut una trium earum rerum sit uoluntas et potestas. Hic querendum est an ille tres res secundum hoc, quod separatim ab inuicem intelliguntur; an secundum communem uoluntatem et potestatem; an neque secundum illud solum, quod separatim habent, neque secundum hoc quod commune est illis; sed 45 secundum utrumque simul sint diuine nature. Quippe si secundum illud, quod sunt separatim, habent diuinitatem, erunt tres dii; et idem intelligi  poterunt sine uoluntate et potestate. Semper enim propria discrete intelliguntur a communibus, et communia a discretis. Sed diuina natura sine uoluntate et potestate nullatenus [1325 1Kb] intelligi ualet. Quod si secundum unam et communem uoluntatem et potestatem sunt et singule, et bine, et tres simul, Deus; quid ibi faciunt ille tres discordes res, que nec nisi per aliud in unitatem concordare possunt Deitatis, nec ad perfectionem, nec ad auxilium aliquod, ut Deus sit, ualent [1326 1Kb] ? Nam si una sufficit uoluntas et potestas ad perfectionem Dei: que sunt ille tres res, quibus indiget Deus, aut ad quid illis eget? Credimus enim Deum nullo indigere: frustra igitur cogitantur ille tres res in Deo. At si nec [1327 1Kb] sole tres ille res [1328 1Kb] , nec sola uoluntas et potestas; sed hec  omnia simul conficiunt Deum: iterum dico [1329 1Kb] quia compositus est; et ea, que non sunt per se Deus, aut dii faciunt Deum. Aut si dicit quia ille tres res ita nomen Dei habent per potestatem et uoluntatem,  sicut homo dicitur rex per regiam potestatem, non est Deus nomen substantie; sed accidentaliter dicuntur ille  tres res tres dii [1330 1Kb] , sicut tres homines eamdem habentes regiam potestatem, tres reges dicuntur: tres enim homines unus rex esse nequeunt: quod quam nefandum sit, non est opus dicere. Codex magnus implendus est, si uoluero scribere absurditates et impietates, que sequuntur, si uerum est, una Dei persona incarnata, reliquas duas consequi esse incarnatas; quia tres ille persone sunt una res, secundum id quod communiter de tribus dicimus [1331 1Kb] ; aut si sunt tres res separate, quemadmodum ille putat, contra quem ista dixi, quoniam solus [1332 1Kb] Filius est incarnatus. Palam ergo est quod non debeat [1333 1Kb] esse promptus  ad disputandum de rebus profundis; et maxime de illis, in quibus non erratur sine periculo.



CAPUT Iu.

Tres personas esse incarnatas, Filio incarnato, impossibile est: Filio tamen amplius conuenit incarnari, quam Patri et Spiritui sancto.

Sed forsitan dicet iste [1334 1Kb] mihi: Sicut putas ista pariter consequi ex necessitate, que dicis, sic consequitur quod dico ita mihi necessaria mea [1335 1Kb] uidetur consequentia. Ergo ostende non consequi, que dico; et fatebor ego tecum nullum inconueniens sequi, si solus Filius est incarnatus, aut si tres persone sunt una res. Quod si ab hac ostensione deficis, non soluis, sed magis ligas questionem; cum tu ipse mecum probas innumera nasci [1336 1Kb] inconuenientia;  que si neganda sunt, ambo debemus pariter concludere tres personas non esse unam rem, si solus Filius est incarnatus; aut si sunt una res, omnes pariter esse incarnatas. Ostendendum ergo est, in quo iste fallitur; et quo modo incarnationem solius Filii non sequitur tres personas esse tres res separatas; aut, si sunt una res tres persone, omnes eas esse incarnatas. Quod utique Deus una et sola, et indiuidua, et simplex sit natura, et tres persone, sanctorum Patrum, et maxime beati Augustini post apostolos et euangelistas inexpugnabilibus rationibus disputatum est. Sed et si quis legere dignabitur duo parua opuscula mea, Monologion scilicet et Proslogion, que ad hoc maxime [1337 1Kb] facta sunt, ut quod fide tenemus de diuina natura et eius personis  preter Incarnationem, necessariis rationibus sine Scripture [1338 1Kb] auctoritate probari possit; si, inquam, ea aliquis legere uoluerit, puto quia et ibi inueniet de hoc quod non improbare poterit, nec  contemnere uolet. In quibus si aliquid quod alibi aut non legi, aut non [1339 1Kb] memini me legisse, non quasi docendo quod doctores nostri nescierunt, aut corrigendo [1340 1Kb] quod non bene dixerunt; sed dicendo forsitan quod illi tacuerunt: quod tamen ab eorum dictis non discordet, sed illis cohereat; posui ad respondendum pro fide nostra contra eos, qui nolentes credere [1341 1Kb] quod non intelligunt, derident credentes; siue ad adiuuandum religiosum studium eorum, qui humiliter querunt intelligere quod firmissime credunt: nequaquam ob hoc me redarguendum existimo. Ne tamen hanc legentibus epistolam, laborem iniungam querendi alia scripta, ut non solummodo fide, uerum etiam euidenti cognoscant ratione tres personas non esse tres deos, sed unum  solum; nec tamen, Deo secundum unam personam incarnato, ex necessitate secundum alias personas eumdem Deum incarnari: aliquid hic, quantum ad repellendam opinionem huius defensoris, sicut ipse putat, nostre fidei sufficere credo, subiungam. Aperte dicit aut Patrem, et Spiritum sanctum cum Filio esse incarnatum; aut tres illas personas esse tres res separatas. Quam nimirum separationem talem existimat, ut nec Pater, nec Spiritus sanctus sint in Filio. Nam si due alie persone sunt in Filio et Filius in homine, ille quoque sunt in homine. Unde putat consequi, cum tres persone simul sint in eodem homine, si sunt una res, nullatenus personam Filii posse in homine ipso incarnari, sine aliis duabus personis. Personas tamen tres esse non negat,  nec Filium esse incarnatum. Quoniam igitur [1342 1Kb] supra monstratum [1343 1Kb] est, si tres persone sunt tres res separate, aut tres deos esse consequi, aut alias  absurditates; nunc breuiter ostendam, adiuuante uno solo Deo, primum quia etiam si sint tres dii, nichil illi proderit [1344 1Kb] ad defendendum Patrem et Spiritum sanctum ab incarnatione: quod fieri non posse putat sine deorum multitudine. Deinde, quod non [1345 1Kb] sunt plures dii, sed unus solus. Postea patefaciam, quamuis sit unus Deus tres persone, non tamen una qualibet incarnata, alias quoque incarnari necesse esse; sed potius esse impossibile [1346 1Kb] . Diuine utique nature est, sic semper [1347 1Kb] et ubique esse, ut nichil unquam aut alicubi sit sine eius presentia;  alioquin nequaquam ubique et semper est potens, et quod ubique potens non est et semper, nullatenus est Deus. Si enim dicit non ipsam diuinam substantiam, sed potestatem eius esse semper et ubique; non tamen negabit potestatem illi esse, aut  accidentalem, aut substantialem: accidentalis quidem non est Deo potestas; quia cum omne subiectum sine accidente, aut esse, aut intelligi possit; Deus sine potestate nec esse, nec intelligi potest. Si uero Deo potestas substantialis est, aut pars est eius [1348 1Kb] essentie, aut est idipsum, quod est tota eius essentia. Pars autem non est; quia  quod partes habet, aut actu, aut intellectu est dissolubile: quod omnino extraneum est a Deo. Idem igitur est esse Dei, et potestas eius [1349 1Kb] . Sicut itaque potestas Dei est semper, et ubique; ita quidquid est Deus ubique et semper est. Ergo, cum predictus nostre fidei defensor secundum se dicit esse tres deos; monstrare nequit quomodo sint separatim, ea separatione qua putat se Patrem et  Spiritum sanctum ab incarnatione liberare. Non ergo illum potest adiuuare multitudo deorum, ad defendendum Patrem et Spiritum sanctum ab incarnatione; quoniam inueniri non potest in deorum multiplicatione illa distinctio [1350 1Kb] , sine qua defensionem istam fieri posse nequaquam existimat. Quod autem unus solus Deus sit, et non plures, hinc facile probatur quia aut Deus non est summum bonum, aut sunt plura summa bona; aut non sunt plures dii, sed unus solus. Deum uero summum bonum esse nullus negat; quia quidquid aliquo minus est, nullatenus Deus est: et quidquid summum bonum non est, minus est aliquo; 46 quia minus est summo bono. Summum certe bonum pluralitatem sui non admittit, ut plura sint summa bona. Si  enim plura sunt summa bona, paria sunt. Summum uero bonum est [1351 1Kb] , quod sic prestat aliis bonis, ut nec par habeat, nec prestantius. Summum ergo bonum unum et solum est. Non igitur sunt plures dii, sed unus et solus est Deus; sicut summum bonum est unum et solum: et sicut summa substantia [1352 1Kb] uel essentia siue natura; que eadem ratione, qua summum bonum, nullatenus [1353 1Kb] pluraliter dici posse probantur. Qui unus solus Deus cum sit tres [1354 1Kb] persone, Pater, et Filius, et Spiritus sanctus; non tamen Filio incarnato, necesse est alias quoque personas  incarnari, sed impossibile. Personas enim non negat plures esse, idcirco quoniam alie sunt ab inuicem. Si enim ab inuicem non essent alie, plures  non essent. Sed, ut breuius explicem, et facilius quod uolo [1355 1Kb] loquar tantum, sicut supra feci, de Patre et Filio; quia per hos clarum erit quid intelligendum sit de Spiritu sancto. Pater ergo et Filius secundum substantiam non sunt plures, nec alii ab  inuicem; quia non sunt due substantie, nec alia substantia Pater [1356 1Kb] , alia Filius; sed una et eadem substantia sunt Pater et Filius. Secundum personam uero sunt plures, et alii ab inuicem; quia Pater et Filius non sunt una et eadem persona, sed due et alie ab inuicem [1357 1Kb] . Dicit ergo [1358 1Kb] : Si Filius incarnatus est, et Filius non est alia, sed una et eadem numero res que Pater [1359 1Kb] est; ergo necesse est Patrem quoque esse incarnatum. Unam enim et eamdem numero rem impossibile est simul esse, et non esse in eodem homine incarnatam. Et ego dico: Si Filius incarnatus est, et Filius non est una et eadem numero persona, que Pater [1359 1Kb] est, sed alia; non idcirco necesse est Patrem quoque esse incarnatum [1360 1Kb] . Aliam enim personam esse in uno homine  incarnatam, et aliam simul non esse in eodem homine incarnatam possibile est. Et ille: Si Deus Filius incarnatus est; et Deus qui est Filius non est alius, sed unus et idem numero Deus, qui Pater est; plus tamen  uidetur necesse Patrem quoque esse incarnatum cum Filio, propter identitatem [1361 1Kb] Deitatis, quam possibile esse propter diuersitatem personarum eum non esse simul incarnatum [1362 1Kb] . uidete qui hoc dicit [1363 1Kb] quomodo claudicat utroque pede in incarnatione Filii Dei. Nam qui recte suscipit eius incarnationem, credit eum non assumpsisse hominem in unitatem nature, sed in unitatem persone. Hic autem somniat hominem a Filio Dei magis esse assumptum in nature unitatem, quam in persone  unitatem. Si enim hoc non opinaretur, non diceret magis necessarium esse Patrem esse cum Filio incarnatum [1364 1Kb] , quoniam unus est Deus Pater, et Filius, quam esse possibile illum simul non esse incarnatum, quia plures sunt persone. Utroque igitur pede, id est utraque parte claudicat in incarnatione Filii Dei, qui una [1365 1Kb] natura est cum Patre et alia persona a Patre, quicunque existimat hanc incarnationem [1366 1Kb] sic esse secundum nature unitatem, ut Filius non possit incarnari sine Patre; nec intelligit eam sic secundum unitatem esse persone, ut Pater non possit incarnari cum Filio. Quippe Deus non sic assumpsit hominem, ut natura Dei et hominis sit una et eadem; sed ut persona Dei et hominis una eademque sit: quod nonnisi in una  persona Dei esse potest. Diuersas enim personas,  unam et eamdem personam esse cum uno eodemque homine nequit intelligi. Nam, si unus homo cum singulis pluribus personis una persona est, necesse est plures personas, que alie sunt a se inuicem, esse unam eamdemque personam: quod non est possibile. Quapropter impossibile est, Deo incarnato secundum unam quamlibet personam, illum secundum aliam quoque personam incarnari.



CAPUT u [al. Iu].

Cur Filius magis quam Pater aut Spiritus sanctus, incarnatus sit.

Cur autem Deus magis assumpserit [1367 1Kb] hominem in unitatem persone Filii, quam in unitatem alicuius aliarum personarum, quamuis in hac epistola nostrum hoc propositum non fuerit [1368 1Kb] , tamen, quoniam  huius rei mentio se obtulit, aliquam reddendam rationem existimo. Nempe si Spiritus sanctus incarnatus esset, sicut Filius est incarnatus, esset Spiritus sanctus filius hominis. Essent igitur duo Filii in Trinitate Dei, scilicet Filius Dei, et Filius hominis. Unde quedam nasceretur dubietatis confusio, cum de Deo Filio loqueremur; uterque enim esset Deus, et Filius; quamuis alter Dei, alter hominis: fieret quoque quasi quedam inequalitas diuersarum personarum secundum hoc quod filii essent, que omnino [1369 1Kb] equales esse debent, cum alter filius maioris parentis dignitate excelleret, alter minoris parentis humilitate subesset. Quanto enim maior est natura Dei quam hominis, tanto dignius est esse Filium Dei quam esse filium hominis [1370 1Kb] . Si ergo  Spiritus sanctus natus esset ex uirgine, cum Filius Dei haberet excellentiorem natiuitatem solam, que ex Deo est; et Spiritus sanctus minorem tantum, que esset ex homine; alia persona esset maior, et alia minor secundum dignitatem natiuitatis [1371 1Kb] : quod non conuenit. Quod si Pater in unitatem sue persone hominem assumpsisset, easdem faceret in Deo pluralitas filiorum inconuenientias, et adhuc aliam. Nam si esset filius uirginis, due persone in Trinitate nomen nepotis assumerent; quia et Pater nepos [1372 1Kb] esset parentum uirginis; et Filius eius uirginis esset nepos; cum ipse tamen nichil haberet ex uirgine. Quoniam ergo quamlibet paruum [1373 1Kb] inconueniens in Deo est impossibile; non debuit alia Dei persona [1374 1Kb] incarnari quam Filius. Illo  enim incarnato, nullum sequitur inconueniens. Quod  enim Patre et Spiritu sancto minor dicitur Filius secundum humanitatem, non tamen ille due persone ideo excellunt Filio [1375 1Kb] ; quia eamdem maiestatem, qua maiores sunt humanitate Filii, habet et Filius, qua et ipse preest cum illis sue humanitati. Est et aliud, cur magis conueniat Filio incarnatio quam alii. Qui enim erat incarnandus, oraturus erat pro humano genere; et conuenientius satis [1376 1Kb] suscipit mens humana Filium Patri, quam alium aliis supplicare [1377 1Kb] , quamuis hec supplicatio non fiat a diuinitate, sed ab humanitate ad diuinitatem, quam idcirco Filius Dei facit; quia homo, per unitatem persone Filius Dei est. Amplius: Qui hominem [1378 1Kb] erat assumpturus, uenturus erat ad pugnandum contra diabolum, et ad intercedendum,  sicut dixi pro hominibus [1379 1Kb] : qui ambo, diabolus scilicet et homo per rapinam se uoluerunt facere similes Deo, cum propria sint usi uoluntate. Et quia per rapinam uoluerunt, nonnisi per falsitatem [1380 1Kb] ; quoniam nonnisi iniuste potuerunt [1381 1Kb] . Propria enim uoluntas angeli siue hominis est, que contra uoluntatem Dei est. Cum enim uult aliquis quod Deus uelle prohibet, nullum habet auctorem sue uoluntatis, nisi seipsum: et ideo sua propria est. Nam, quamuis homo uoluntatem suam aliquando subdat uoluntati alterius hominis, propria tamen est, si contra Deum est; quoniam non eam subdit, nisi ut ad aliquid, quod [1382 1Kb] uult, attingat; et idcirco seipsum habet auctorem cur eam alii subdat. Quapropter propria uoluntas est, que nulli alii est  subdita. Solius autem Dei est propriam habere uoluntatem, id est, que nulli subdita sit. Quicunque igitur propria uoluntate utitur, ad similitudinem Dei per rapinam nititur, et Deum propria dignitate et singulari excellentia priuare, quantum in ipso est, conuincitur. Si enim est alia aliqua uoluntas, 47 que nulli subdita sit, non erit uoluntas Dei omnibus prelata, nec ipsa erit sola [1383 1Kb] , cui nulla alia presit. Nulla igitur trium personarum Dei congruentius semetipsam exinaniuit formam serui accipiens , ad debellandum diabolum, et intercedendum pro homine, qui per rapinam falsam similitudinem Dei presumpserant [1384 1Kb] quam Filii, qui splendor lucis eterne, et uera Patris imago, non rapinam arbitratus est esse se equalem Deo ;  uerum per ueram equalitatem et similitudinem, dixit: Ego et Pater unum sumus ; et: Qui uidet me, uidet et Patrem . Nullus namque iustius expugnat reum, uel punit, aut illi  misericordius parcit, uel pro eo intercedit, quam cui specialius iniuria fieri probatur; nec aliquid conuenientius opponitur falsitati ad expugnandum, aut apponitur ad sanandum [1385 1Kb] , quam ueritas. In illum enim falsam Dei presumentes similitudinem specialius peccasse uidentur, qui uera Dei Patris similitudo creditur.



CAPUT uI [al. Iu].

Quomodo in Christo non sunt due persone, sicut sunt due nature.

Suscepit autem in unitatem persone hominem, ut dictum est, ut sint due nature: diuina scilicet et humana, una persona. De qua unitate persone, quam firmissime credimus esse non ex duabus personis in Christo; tamen quia potest dici unde parum caute  intuentibus uideri possit Christus ex duabus et in duabus personis existere, non inutile mihi uidetur aliquid dicere. Dicunt enim quidam: Quomodo dicimus [1386 1Kb] in Christo non esse duas personas sicut duas naturas. Nam Deus et ante hominis assumptionem persona erat; nec postquam hominem assumpsit persona destitit esse: et homo assumptus persona est; quia omnis homo indiuiduus esse persona cognoscitur. Quare alia [1387 1Kb] est persona Dei, que fuit ante incarnationem, alia hominis assumpti: sicut igitur Christus est Deus et homo: ita due in illo uidentur esse persone. Que ratiocinatio per hoc uidetur probare duas esse personas in Christo, quia et Deus est persona, et homo assumptus est persona. Sed non ita est. Sicut enim in Deo una natura est  plures persone, et plures persone sunt una natura; ita in Christo una persona est plures nature, et plures nature sunt una persona. Quemadmodum enim Pater est Deus, et Filius est Deus, et Spiritus sanctus est Deus; et tamen non tres dii, sed unus est Deus; ita in Christo Deus est persona, et homo est persona, nec tamen due sunt persone, sed [1388 1Kb] una persona. Non enim est alius Deus, alius homo in Christo, quamuis aliud sit Deus, aliud homo; sed idem ipse est Deus, qui et homo [1389 1Kb] . uerbum enim caro factum assumpsit naturam aliam, non aliam personam. Nam, cum profertur, homo natura tantum, que communis est omnibus hominibus, significatur. Cum uero demonstratiue dicimus istum, uel illum hominem, uel proprio nomine Iesum, personam  designamus que cum natura collectionem habet proprietatum, quibus homo communis sit singulus [1390 1Kb] , et ab aliis singulis distinguitur. Nam, cum ita designatur, non quilibet homo intelligitur;  sed qui ab angelo annuntiatus [1391 1Kb] est, qui Deus et homo, Filius Dei et Filius uirginis est: et quidquid de illo dicitur [1392 1Kb] , aut secundum Deum, aut secundum hominem, uerum est dicere. Neque enim personaliter Filius Dei designari potest uel nominari, sine filio hominis; nec filius hominis, sine Filio Dei; quia idem ipse est Filius Dei, qui filius hominis; et eadem est uerbi, et assumpti hominis proprietatum collectio. Diuersarum uero personarum impossibile est eamdem esse proprietatum collectionem; aut de inuicem eas predicari. Nam et Petri et Pauli non est eadem proprietatum collectio; et Petrus non dicitur Paulus, nec Paulus Petrus. Cum ergo uerbum [1393 1Kb] caro factum est, naturam assumpsit, que sola nomine hominis significatur, et semper  est alia a diuina natura; non aliam assumpsit personam, quoniam eamdem habet cum assumpto homine proprietatum collectionem. Non enim idem est homo et assumptus a uerbo homo, id est iehsu; quoniam in nomine hominis, sicut dictum est, sola intelligitur natura; in assumpto uero homine, uel in nomine Iesu, intelligitur cum natura, id est cum homine, collectio proprietatum, que est eadem eidem assumpto homini et uerbo. Quapropter non dicimus uerbum, et simpliciter hominem, eamdem esse personam; ne non magis dicamus illum hominem eamdem esse personam cum uerbo, quam quemlibet hominem; sed uerbum, et illum assumptum hominem, id est Iesum; sicut non credimus eumdem hominem eamdem simpliciter esse personam  cum Deo, sed cum illa persona, que uerbum [1394 1Kb] Filius est, ne confiteri uideamur ipsum hominem, personam eamdem esse, que Pater est, aut Spiritus sanctus. Sed quoniam et uerbum est Deus, et ille assumptus homo est homo; uerum est dicere quia Deus et homo eadem persona est: sed in nomine Dei, subaudiendum est uerbum, et in nomine hominis subintelligendus est [1395 1Kb] Filius uirginis.



CAPUT uII [al. uI.]

Quod Pater, et Filius, et Spiritus sanctus non sint tres res separate, naturali Adam et Abel probatur exemplo.

De spiritu illius, cui respondeo in hac epistola, nichil potui uidere preter illud quod supra posui [1396 1Kb] ; sed puto sic rei ueritatem patet ex his que dixi,  ut nulli lateat intelligenti [1397 1Kb] nichil quod contra illam dicitur [1398 1Kb] , uim ueritatis tenere. Sed si reuocatus a multitudine deorum, pluralitatem abneget in Deo personarum: hoc ideo facit, quia nescit unde loquitur.  Nam nec Deum nec personas eius cogitat, sed tale aliquid: quales sunt plures humane persone. Et quia uidet unum hominem plures personas esse non posse, negat hoc ipsum de Deo. Non enim idcirco dicuntur tres persone, quia sint tres res separate, sicut tres homines; sed quia similitudinem habent quamdam cum tribus separatis personis. Consideremus hoc in Patre et Filio, et idipsum intelligatur de Spiritu sancto. Ponamus igitur hominem qui tantum sit pater, et non filius; et filium eius, qui tantum filius [1399 1Kb] sit, et non pater; id est Adam et Abel. Dicimus itaque de Adam patre, et de Abel filio [1400 1Kb] , quia pater non est filius, et filius non est pater; quoniam duo homines et separate persone sunt Adam et Abel, nec est cuius filius sit  Adam aut cuius pater sit Abel [1401 1Kb] . Sic itaque fatemur in Deo quia Pater non est Filius, aut Filius Pater ; quoniam Pater non habet patrem, aut Filius filium. Similiter Spiritus sanctus non est Pater aut Filius; quia non est cuius sit pater, aut cuius sit filius. Quoniam ergo Pater et Filius et Spiritus sanctus tres sunt, et alii ab inuicem, nec de [1402 1Kb] inuicem dici queunt ; ideo dicuntur tres persone; non quia sint tres res separate. At si negat [1403 1Kb] tria dici posse de uno, et unum de tribus: ut tria [1404 1Kb] non dicantur de inuicem; sicut in his tribus personis et uno Deo facimus, quoniam hoc in aliis rebus non uidet, nec in Deo intelligere ualet [1405 1Kb] ; sufferat paulisper aliquid  [1406 1Kb] , quod intellectus eius penetrare non possit esse in Deo, nec comparet naturam, que super omnia est libera ab omni lege [1407 1Kb] loci et temporis et compositionis partium, rebus que loco aut tempore clauduntur, aut partibus componuntur; sed credat aliquid in illa esse, quod in istis esse nequit, et acquiescat auctoritati Christiane [1408 1Kb] , nec disputet contra illam.



48 CAPUT uIII [al. uII].

Originem personarum in diuinis alia fontis, riui et lacus similitudine explicat.

uideamus tamen an in rebus creatis, que et loci, et temporis, et compositionis partium legi subiacent, inueniri possit aliquatenus hoc quod negat in Deo. Ponamus fontem, de quo nascatur et fluat riuus, qui  postea colligatur in lacum: sitque nomen eius Nilus. Sic itaque discrete dicimus fontem, riuum, lacum; ut fontem non dicamus riuum, aut lacum; nec riuum, fontem, aut lacum; nec lacum, fontem, aut riuum.  Fons tamen Nilus uocatur, et riuus Nilus, et lacus Nilus; et duo simul fons et riuus, Nilus; fons et lacus, Nilus; riuus et lacus, Nilus; et simul tres fons, et riuus, et lacus, Nilus; cum tamen non sit alius, et alius Nilus; sed unus idemque, siue cum singulus quisque, siue cum bini, siue cum tres dicuntur Nilus. Tres igitur sunt, fons, riuus, lacus; et unus Nilus, unus fluuius, una natura, una aqua; et dici non potest quid tres. Nam neque tres, aut Nili, aut fluuii, aut nature, aut aque sunt; neque tres, aut fontes, aut riui, aut lacus. Unum igitur dicitur hic de tribus [1409 1Kb] , et tria de uno; nec tamen tria de inuicem. Quod si obiicit non esse singulum quemque, aut fontem, aut riuum, aut lacum, aut binos, perfectum Nilum, sed partes Nili; cogitet totum hunc Nilum, ex quo incepit, usque dum  desinet esse, in tota quasi etate sua, quia nec ipse totus est simul aut loco, aut tempore, sed per partes; nec perfectus erit, donec desinat esse: habet enim Nilus quamdam in hoc cum oratione [1410 1Kb] similitudinem, que, quandiu quasi ex oris fonte procedit, perfecta non est; et cum perfecta est, iam non est. Si quis enim sic consideret, et diligenter intelligat, cognoscet totum Nilum esse fontem, totum esse riuum totum esse lacum; nec fontem esse riuum, aut lacum; nec riuum esse fontem, aut lacum; nec lacum esse fontem, aut riuum. Non enim est idem ipse fons, qui riuus aut lacus; quamuis idipsum sit riuus et lacus, quod est fons; id est, idem Nilus, idem fluuius, eadem aqua, eadem natura.  Tria igitur hic [1411 1Kb] dicuntur de uno toto perfecto [1412 1Kb] , et unum perfectum totum de tribus; nec tamen ipsa tria de inuicem dicuntur: quamuis hoc aliter [1413 1Kb] ualde et perfectius sit in illa natura simplicissima, et ab omni lege loci, uel temporis, uel compositionis partium liberrima [1414 1Kb] . uerumtamen si hoc aliquatenus uidetur in re, que partibus composita, localis et temporalis est, non est incredibile in illa summe libera natura perfecte esse. Est hoc quoque hic considerandum, quia fons non est de riuo, nec de lacu; riuus uero de solo fonte est, non [1415 1Kb] de lacu; lacus uero de fonte, et de riuo: et ita totus [1416 1Kb] riuus de toto fonte, et totus lacus et de toto fonte, et de toto riuo; sicut dicimus [1417 1Kb] in Patre et  Filio et Spiritu sancto. Et quia alio modo riuus est  de fonte, et alio modo [1418 1Kb] lacus de fonte et riuo, ut lacus non dicatur riuus; sic suo quodam alio modo [1419 1Kb] uerbum est de Patre, et Spiritus sanctus alio modo de Patre et uerbo, ut idem Spiritus sanctus non sit uerbum aut Filius, sed procedens. Adhuc uolo quiddam dicere, quod quamuis magnam habeat dissimilitudinem, nonnullam tamen habet ad incarnationem uerbi similitudinem: quod forsitan aliquis legens contemnet, dicam tamen; quia ego, alio dicente, omnino non contemnerem. Si enim riuus per fistulam currat a fonte usque ad lacum, nonne solus riuus , ut ita dicam, infistulatus est? Sic solus Filius [1420 1Kb] incarnatus est, licet non alius Deus, quam Pater et Spiritus sanctus [1421 1Kb] .



CAPUT IX [al. uIII]

Quod una sit, et simplex eternitas, cui punctum comparat.

Sed quoniam ista terrena ualde longe sunt a summa natura, leuemus ad illam, ipsa opitulante, mentem, et in ea contemplemur aliquatenus et breuiter quod dicimus. Deus non est aliud quam ipsa simplex eternitas [1422 1Kb] . Aeternitates autem plures intelligi nequeunt. Nam, si plures sunt, aut sunt extra se inuicem, aut sunt intra se inuicem [1423 1Kb] . Sed nichil est extra eternitatem: ergo nec eternitas est extra eternitatem. Item, si extra se inuicem sunt, in diuersis locis sunt aut temporibus: quod alienum est ab eternitate. Non itaque sunt plures eternitates extra se inuicem. Si uero in se inuicem plures esse  dicuntur, sciendum est quia quotiescunque repetatur eternitas in eternitate, non est nisi una et eadem eternitas. Dignior est enim natura [1424 1Kb] , que in se repetita semper sibi conuenit in perfectam unitatem, quam que sui admittit pluralitatem. Ubi enim pluralitas, ibi diuersitas; at ubi diuersitas est, non est perfecta concordia [1425 1Kb] : perfecta namque est [1426 1Kb] , que in unam identitatem et eamdem unitatem [1427 1Kb] conuenit. Si ergo [1428 1Kb] melior est perfecta concordia, quam imperfecta; et impossibile est in summo bono, quod est ipsa eternitas, esse imperfectum aliquid, non est possibile naturam eternitatis pluralitatem admittere. Quapropter quotiescunque repetatur eternitas in eternitate, semper una et eadem eternitas  est [1429 1Kb] . Quod de multis aliis similiter dicitur: ut,  omnipotentia in omnipotentia, non est nisi omnipotentia una. Et, ut unum de his, que diuinam non habent naturam, in quo similiter est, ponam: punctum in puncto non est nisi punctum: habet enim punctum, uelut medium punctum mundi, uelut punctum temporis, id est, presens tempus ad eternitatem, nonnullam [1430 1Kb] similitudinem non parum ad eiusdem eternitatis comtemplationem utilem: unde latius alias disputandum est. Hic tantum hoc sufficiat quia [1431 1Kb] punctum simplex est, id est sine partibus, et indiuisibile est uelut [1432 1Kb] eternitas: et ideo punctum cum puncto sine interuallo, non est nisi unum punctum; sicut eternitas [1433 1Kb] cum eternitate non est nisi una eternitas. Ergo quoniam Deus eternitas est, non sunt plures dii; quia nec  Deus est extra [1434 1Kb] Deum, nec Deus in Deo addit numerum Deo. Semper igitur unus et idem et solus est [1435 1Kb] Deus. Cum itaque Deus de Deo nascitur; quia quod nascitur non est extra id, de quo nascitur; est proles in parente, et parens in prole, unus scilicet Deus Pater et Filius: et cum Deus procedit de Deo Patre et Filio, nec exit extra [1436 1Kb] Deum; manet Deus, id est Spiritus sanctus, in Deo de quo procedit: et est unus Deus, Pater, et Filius, et Spiritus sanctus. Et quoniam ista natiuitas, et ista processio sine principio sunt; alioquin eternitas nata et eternitas procedens, quod falsum est, habet principium: nequaquam Deum incepisse esse Patrem, aut Filium, aut Spiritum sanctum cogitare debemus aut possumus. Sicut autem substantia diuina  eternam et singularem seruat unitatem; sic horum relatiuorum, Patris scilicet et Filii; procedentis et de quo procedit, natura inseparabilem tenet pluralitatem [1437 1Kb] . Nam quemadmodum necesse  est Deum semper unum et eumdem esse, et non alium et alium: ita Pater nunquam est idem Filio suo, aut procedens illi a quo procedit, secundum has relationes. Sed semper alius Pater et alius Filius, alius procedens et alius de quo procedit [1438 1Kb] ; nec unquam dici possunt de inuicem. Quoniam ergo cum Deus nascitur de Deo, uel cum Deus procedit [1439 1Kb] de Deo, nec substantia potest amittere singularitatem, nec relatio pluralitatem; idcirco unum est ibi tria, et tria unum; nec tamen tria de inuicem dicuntur, nec incredibile 49 debet esse in natura, que super omnia et omnibus aliis dissimilis est, esse aliquid, cuius exemplum in aliis rebus non ualeat perfecte inueniri: hec autem tria Latini dicunt personas, Greci substantias. Sicut enim dicimus  nos  in Deo substantiam unam, tres personas; ita illi dicunt unam essentiam, tres substantias [1440 1Kb] : idipsum ibi per substantiam [1441 1Kb] , quod nos per personam, significantes; nec a nobis aliquatenus in fide discrepantes. Quomodo uero Filius nascatur de Patre, et Spiritus sanctus procedat a Patre et Filio, nec tamen sit Filius; quoniam sicuti est uideri in hac uita non potest, beatus Augustinus  uelut per speculum et in enigmate [1442 1Kb] , in libro de hac ipsa Trinitate diligenter contemplatus est; et ego in Monologio meo  pro [1443 1Kb] mea possibilitate disputaui. Si quis, autem uelit scire cur cum in summa [1444 1Kb] essentia nullus sit sexus; parens [1445 1Kb] ibi potius dicatur Pater,  quam mater; aut proles Filius, quam filia; aut cur Pater tantum ingenitus, Filius tantum genitus, Spiritus sanctus nec genitus, nec ingenitus, in eodem libello  aperte [1446 1Kb] inueniet [1447 1Kb] .





SANCTI ANSELMI DE PROCESSIONE SPIRITUS SANCTI CONTRA GRAECOS LIBER



PROLOGUS [1448-1449 1Kb] .

Negatur a Grecis quod Spiritus sanctus de Filio procedat, sicut nos Latini confitemur. Nec recipiunt doctores nostros Latinos, quos in hoc sequimur. Qui quoniam euangelia nobiscum uenerantur, et in aliis de trino et uno Deo credunt hoc ipsum per omnia quod nos, qui de eadem re certi sumus: spero per auxilium eiusdem Spiritus [1450 1Kb] sancti, quia si malunt solide ueritati acquiescere quam pro inani uictoria [1451 1Kb] contendere, per hoc quod absque ambiguitate confitentur, ad hoc quod non recipiunt, rationabiliter duci possunt. Quamuis igitur multi sint [1452 1Kb] , qui hoc melius me possint efficere; tamen quoniam mihi a pluribus hoc iniungitur [1453 1Kb] , quorum petitioni, tum pro debito ueritatis amore, tum pro eorum caritate  et religiosa uoluntate non audeo resistere; inuoco eumdem Spiritum sanctum ut ad hoc me dignetur dirigere. Hac itaque spe pro mee scientie [1454 1Kb] humilitate, scientioribus altiora relinquens, quod postulant aggrediar; et Grecorum fide atque his, que credunt [1455 1Kb] indubitanter et confitentur [1456 1Kb] , pro certissimis argumentis ad probandum quod [1457 1Kb] non credunt, utar.



CAPUT PRIMUM [1458 1Kb] .

Que communis est Latinis et Grecis fides de Trinitate.

Credunt quidem unum et solum ac perfectum esse Deum, nec ullam eum habere partem, sed totum esse quidquid est. Hunc quoque confitentur esse Patrem, et Filium, et Spiritum sanctum; ita ut siue  solus dicatur Pater, aut Filius, aut Spiritus sanctus; siue duo simul, Pater et Filius, aut Pater et Spiritus sanctus, aut Filius et Spiritus sanctus; siue tres  simul, Pater, Filius, et Spiritus sanctus, idem totus et perfectus [1459 1Kb] designetur Deus, quamuis non idem significet nomen Patris aut Filii, quod nomen Dei. Non enim idem est esse Deum, quod est esse Patrem, aut Filium. Nomen autem Spiritus sancti, ideo quia Spiritus sanctus alicuius intelligitur spiritus, pro relatiuo nomine ponitur. Nam quamuis Pater sit spiritus, et sanctus; et Filius sit spiritus, et sanctus; non est tamen Pater alicuius [1460 1Kb] spiritus, nec Filius alicuius est spiritus [1461 1Kb] : sicut Spiritus sanctus alicuius est spiritus; est enim spiritus Dei, et spiritus Patris, et Filii. Quamuis enim Greci negent de Filio illum procedere; non tamen negant eum esse spiritum Filii. Credunt quoque et confitentur Deum de Deo esse nascendo, et Deum esse  de Deo procedendo [1462 1Kb] ; quia Filius Deus est de Patre Deo, nascendo; et Spiritus sanctus Deus est de Patre [1463 1Kb] Deo, procedendo. Nec putant alium esse Deum, qui nascitur, quam de quo nascitur: et qui procedit, quam de quo procedit, quamuis secundum nomina significantia quia est de quo aliquis nascitur, et est qui de aliquo nascitur, et est qui de aliquo procedit, pluralitatem admittat; secundum quam plures et alii sunt ab inuicem Pater, et Filius, et Spiritus sanctus. Nam cum dicitur Deus esse Pater, significatur esse de quo aliquis nascitur; et cum nominatur Filius, intelligitur esse qui de aliquo nascitur; et quando Spiritus sanctus nominatur [1464 1Kb] , quia non absolute spiritum, sed spiritum Dei intelligimus, monstratur esse qui  de aliquo procedit. Sed cum dicitur quia Filius est de Patre, et Spiritus sanctus est de Patre [1465 1Kb] intelligitur 50 quia hoc quod est Filius, aut Spiritus  sanctus, habent de Patre [1466 1Kb] . Sed alio modo intelligitur Filius esse de Patre, et aliter Spiritus sanctus: Filius enim est de Patre suo, id est de Deo qui est Pater eius; Spiritus sanctus uero non est de Deo patre suo, sed tantum de Deo qui est Pater. Ergo Filius secundum quod est de Deo, dicitur Filius eius; et ille de quo est, Pater eius: Spiritus sanctus autem non secundum quod est de Deo est filius eius [1467 1Kb] ; nec ille de quo est pater eius. Certum est etiam quia Deus non est Pater aut Filius, aut Spiritus alicuius nisi Dei [1468 1Kb] ; nec ulla res est Deus, nisi idem Pater, et Filius, et Spiritus sanctus. Et sicut unus Deus est, sic unus tantum Pater, unus Filius, unus Spiritus sanctus est. Unde fit ut non sit illa Trinitate Pater nisi eiusdem Filii; nec Filius, nisi  eiusdem Patris; neque Spiritus sanctus alicuius spiritus, nisi eiusdem Patris et Filii. Hec itaque sola causa pluralitatis est in Deo; ut Pater, et Filius, et Spiritus sanctus dici non possint de inuicem, sed alii sint ab inuicem [1469 1Kb] ; quia predictis duobus modis est Deus de Deo. Quod totum potest dici relatio: nam, quoniam [1470 1Kb] Filius existit de Deo nascendo, et Spiritus sanctus, procedendo; ipsa diuersitate natiuitatis, et processionis referuntur ad inuicem, ut diuersi et alii ab inuicem. Et quando substantia habet esse de substantia, due fiunt ibi relationes insociabiles; si secundum illas nomina ponantur substantie: cum enim homo est, gignendo, de homine; dicitur homo, de quo est homo, pater; et homo, qui est de homine, filius. Impossibilile igitur  est patrem esse illum filium, cuius pater est; et filium esse illum patrem, cuius filius est: quamuis patrem esse filium, et filium esse patrem nichil prohibeat, cum unus homo pater est, et filius; quoniam ad alium est pater, et ad alium filius [1471 1Kb] . Nempe cum Isaac sit pater Iacob, et filius Abrahe; pater est filius, et filius pater sine [1472 1Kb] repugnantia; quoniam ad alium pater dicitur quam ad suum patrem; et filius ad alium quam ad suum filium; patrem autem esse in eodem Isaac illum [1473 1Kb] filium, cuius pater est; aut filium esse illum patrem [1474 1Kb] , cuius est filius [1475 1Kb] , non est possibile. Ita ergo in Deo, cum Deus sit Pater, et Filius, et Spiritus sanctus; nec sit Pater, nisi eiusdem Filii; nec Filius, nisi eiusdem Patris; nec Spiritus alicuius [1476 1Kb] , nisi  eiusdem Patris et Filii: Pater non est Filius, aut Spiritus sanctus; Filius non est Pater; nec Spiritus  sanctus est Pater. Quippe [1477 1Kb] quoniam Filius est de Patre, et Spiritus sanctus est de Patre [1478 1Kb] ; nec ille, de quo est aliquis, potest esse ille qui de se est; nec ille, qui de aliquo est, ualet esse is de quo est, sicut iam dictum est: idcirco nec Pater est Filius, aut Spiritus sanctus; nec Filius, siue Spiriritus sanctus est Pater. Filius autem, ut interim aliam causam dicam, quoniam nondum constat quod Spiritus sanctus de illo sit et procedat, ideo non est Spiritus sanctus, nec Spiritus sanctus est Filius; quia Filius, nascendo, habet esse de Patre; Spiritus sanctus uero, non nascendo, sed procedendo, nec Filius potest esse suus spiritus, nec Spiritus sanctus ualet esse ille cuius spiritus est.



CAPUT II [1479 1Kb] .

 Quomodo indiuisibilis unitas, et insociabilis pluralitas in Deo conueniant.

His premissis, quomodo indiuisibilis unitas, et insociabilis pluralitas in Deo se ad inuicem habeant, inquiramus. Quoniam autem hec, que dicta sunt, pariter credimus indubitanter et confitemur: et nos qui dicimus Spiritum sanctum de Filio procedere, et Greci qui nobiscum de hac re non sentiunt, debemus absque ulla ambiguitate, que ex his necessarie consequuntur, uno consensu suscipere. Sequitur enim secundum unitatis Dei, que nullas habet partes, proprietatem; ut quidquid de uno Deo, qui totus est quidquid est, dicitur, de toto Deo Patre dicatur, et de Filio, et de Spiritu sancto; quia unusquisque solus, et totus, et perfectus Deus est. Supradicta  uero relationis oppositio, que ex hoc nascitur [1480 1Kb] quia supradictis duobus modis Deus de Deo est, prohibet Patrem, et Filium, et Spiritum sanctum de inuicem dici, et propria singulorum aliis attribui. Sic ergo huius unitatis, et huius relationis consequentie se contemperant; ut nec pluralitas que sequitur relationem transeat ad ea in quibus predicte simplicitas sonat unitatis [1481 1Kb] ; nec unitas cohibeat pluralitatem, ubi eadem relatio significatur; quatenus nec unitas amittat aliquando suam consequentiam [1482 1Kb] , ubi non obuiat aliqua relationis oppositio; nec relatio perdat quod suum est, nisi ubi obsistit unitas inseparabilis. Quod si per exempla consideremus, clarius apparebit [1483 1Kb] qualiter quidem unitatis simplicitas a se excludat pluralitatem,  que est in relatiuorum nominum significatione, facile est cognoscere: confitemur enim quia Pater non  est Filius, aut Spiritus sanctus; nec Filius Pater, aut Spiritus sanctus; nec Spiritus sanctus Pater, aut Filius. Sequitur ergo alios ab inuicem, et plures esse, Patrem, et Filium, et Spiritum sanctum. At Pater est Deus, Filius est Deus, et Spiritus sanctus est Deus. Quid itaque consequentius, si predicta personarum [1484 1Kb] pluralitas suam seruat proprietatem, quam Patrem et Filium et Spiritum sanctum plures deos esse, et alios ab inuicem? Sed hoc nullatenus admittit inuiolabilis simplicitas Deitatis, quam unum solum Deum esse credimus. Sic repellit unitas essentie Dei, relatiuorum consequentiam. Considerandum quoque est quomodo relationum pluralitas obuiet unitatis consequentie; si prius posuerimus aliqua ex his, in quibus nulla obsistit oppositio.  Dicimus unum Deum esse Patrem, et esse Filium, et esse Spiritum sanctum, et unum eumdemque [1485 1Kb] Deum esse, siue singuli, siue bini, siue tres simul dicantur [1486 1Kb] . Si ergo Deus est eternus, propter unitatem Deitatis, ex necessitate sequitur quia eternus est Pater, eternus est Filius, eternus est Spiritus sanctus. Et quoniam siue singuli, siue plures simul, sunt unus Deus; non est nisi unus eternus. Similis consequentia, si Deus dicitur creator, siue iustus, siue aliquid aliorum, in quibus nulla predicta intelligitur relatio.



CAPUT III.

Quomodo unitatis Dei consequentiam restringat relatio.

uideamus nunc [1487 1Kb] quomodo hanc unitatis Dei  consequentiam restringat relatio. Dicimus enim quia Deus est Pater. Quoniam ergo unus est Deus Pater, et Filius, et Spiritus sanctus, exigit unitas Dei ut Filius sit Pater, et Spiritus sanctus sit Pater; sed obuiat relatio que prohibet Filium aut Spiritum sanctum esse Patrem. Quippe nec natura permittit, nec intellectus capit existentem de aliquo esse de quo existit; aut de quo existit, esse existentem de se. Existit autem Filius et Spiritus sanctus de Patre; quare non potest Filius aut Spiritus sanctus esse Pater, quamuis Deus sit Pater, et unus idemque Deus sit Pater et Filius et Spiritus sanctus. Idipsum cognoscitur [1488 1Kb] , si dicitur Deus esse Filius: uult enim unitatis Dei consequentia, ut et Pater [1489 1Kb] , et Spiritus sanctus sit Filius. Sed Pater, de  quo est Filius, non potest esse qui de se est; Spiritus uero sanctus, qui existit de Patre procedendo, non est ille qui est de Patre nascendo. Item: Cum dicitur, Deus est Spiritus sanctus; requirit unitas predicta  Patrem quoque et Filium esse Spiritum sanctum; sed nec Pater, de quo est Spiritus sanctus potest ille esse qui de se est; nec Filius, qui existit de Patre nascendo, est ille qui de eodem 51 Patre est procedendo, id est Spiritus sanctus. Cum autem apparebit quia Spiritus sanctus est de Filio, tunc quoque palam erit quia propter hoc nequit esse Filius Spiritus sanctus, et Spiritus sanctus Filius. Consideremus adhuc [1490 1Kb] quomodo supradicte oppositiones obsistant [1491 1Kb] consequentie predicte unitatis: Deus est de Deo. Hoc ergo semel accepto, quoniam idem Deus est Pater et Filius et Spiritus sanctus; sequitur secundum hanc identitatem ut Deus Pater sit Deus de Deo, et Deus de quo est Deus; et similiter Filius, Deus de Deo, et  Deus de quo est Deus; et eodem modo Spiritus sanctus. uerum querere utrum unusquisque sit Deus [1492 1Kb] de quo est Deus, non est aliud quam considerare utrum singulus quisque sit Deus de Deo. Non enim potest de Deo Deus esse [1493 1Kb] , nisi Pater aut Filius aut Spiritus sanctus; et nisi de Patre aut de Filio aut de Spiritu sancto. Inspiciamus ergo utrum [1494 1Kb] unusquisque sit Deus de Deo, et patebit utrum sit singulus quisque Deus de quo est Deus. Sed Pater non potest esse de Deo, propter predictam oppositionem. Cum enim non sit Deus nisi aut Pater aut Filius aut Spiritus sanctus, aut duo ex his, aut tres simul; non potest esse Deus Pater de Deo, nisi aut de Patre, hoc est de seipso, aut de Filio, aut de Spiritu sancto [1495 1Kb] , aut de duobus, aut  de tribus. De seipso non potest esse; quia existens de aliquo, et de quo existit non potest idem esse. De Filio non est; quia Filius est de ipso: et ideo non potest esse de Filio. De Spiritu sancto non est, quia de illo est Spiritus sanctus; nec ualet esse ille [1496 1Kb] qui de se est. De duobus uel tribus simul nequit esse Pater, propter eamdem oppositionis rationem. Filium uero Deum necesse est esse de Patre Deo, quia Pater non est de illo; de Filio uero, hoc est de seipso esse nequit; non est idem existens de aliquo, et de quo existit. Utrum autem sit de Spiritu sancto, aut Spiritus sanctus de illo post monstrabitur. Sed prius dicemus de Spiritu sancto si secundum consequentiam predictam sit de Patre, et de seipso. De Patre quidem necesse est eum esse; quia nulla  obuiat oppositio: non enim est Pater de illo. De seipso uero impossibile est eum esse; quia non potest existens de aliquo, et de quo est, idem esse. In his omnibus nichil obuiat consequentie unius identitatis  [1497 1Kb] , nisi aliqua de supradictis oppositio. Quod uero in his cognoscitur, in omnibus, que de Deo dicuntur, immutabiliter euenire necesse est.



CAPUT Iu [1498 1Kb] .

Cum Filius non sit de Spiritu sancto, ipse Spiritus ex Filio procedit.

Nunc querendum est per supradictas irrefragabiles rationes, utrum Filius sit de Spiritu sancto, aut Spiritus sanctus de Filio. Dico quia sicut, per supradictam rationem, aut Pater est de Filio, aut Filius de patre: et similiter aut est de Spiritu sancto Pater [1499 1Kb] aut Spiritus sanctus de Patre; ita est aut Filius de Spiritu sancto, aut Spiritus sanctus de Filio. Quod qui negat, neget etiam necesse est unum solum Deum esse; aut Filium Deum esse; aut Spiritum  sanctum Deum esse; aut Deum esse de Deo, quia ex his sequitur quod dico. Amplius: Non est [1500 1Kb] Filius aut Spiritus sanctus de Patre, nisi de Patris essentia, que una est illi cum Filio et Spiritu sancto. Cum ergo dicitur quia Filius est de Deo Patre; si idem Deus est Pater et Spiritus sanctus, sequitur, secundum unitatem Deitatis, ut sit etiam de Spiritu sancto. Eodem modo: Quando confitemur Spiritum sanctum esse de Deo Patre; si idem Deus est, Pater et Filius, sequitur secundum eamdem Deitatis unitatem, ut sit et de Filio. Ex his igitur aperte cognoscitur quia aut Filius est de Spiritu sancto, aut Spiritus sanctus de Filio; quoniam utrumque nequit esse uerum aut falsum. Necesse est ergo Spiritum sanctum esse de Filio; si  potest monstrari Filium non esse de illo. Nam si quis dicit non sequi Filium esse de Patre et de Spiritu sancto [1501 1Kb] , idcirco quoniam unus est [1502 1Kb] Deus, Pater et Spiritus sanctus; etiamsi [1503 1Kb] non opponitur aliud, aut Spiritum sanctum esse de Patre et Filio, quoniam unus est Deus Pater et Filius; quamuis non sit Filius de Spiritu sancto: consideret, quia cum est Deus de Deo, aut est totus de toto, aut pars de parte, aut totus de parte, aut pars de toto. Sed Deus [1504 1Kb] nullam habet partem: impossibile igitur est ut sit Deus de Deo, aut ut totus de parte [1505 1Kb] , aut ut pars de toto, aut ut pars de parte. Necesse est igitur ut, si est Deus de Deo, totus sit de toto.  Cum ergo Filius dicitur esse de Deo qui est Pater  et Spiritus sanctus, aut alius totus erit Pater, alius totus Spiritus sanctus, ut de toto Patre sit, et non de toto Spiritu sancto; aut si idem totus Deus est Pater et Spiritus sanctus: ex necessitate cum est de Deo toto, qui unus totus est Pater et Spiritus sanctus; est pariter [1506 1Kb] de Patre et Spiritu sancto, si non repugnat aliud. Eodem modo, cum dicitur Spiritus sanctus esse de toto Deo, qui est Pater et Filius; aut alius totus erit Pater, alius totus Filius, ut sit de toto Patre, et non de toto Filio Spiritus sanctus; aut cum est de Patre Spiritus sanctus, non potest non esse de Filio; si non est Filius de Spiritu sancto. Nulla enim alia ratione potest negari Spiritus sanctus esse de Filio.

Dicet aliquis: Si quoniam unus Deus est Pater  et Spiritus sanctus, cum Filius [1507 1Kb] est de Patre, sequitur eum esse de Spiritu sancto; aut cum Spiritus sanctus est de Patre, quia idem Deus est Pater [1508 1Kb] et Filius, est etiam de Filio: cum Pater gignit Filium, necesse est eum gignere quoque Spiritum sanctum; quia unus idemque Deus est Filius et Spiritus sanctus. Et cum Spiritus sanctus procedit de Patre, propter eamdem unitatem Deitatis Filii et Spiritus sancti, procedit et Filius de Patre ita sicut Spiritus sanctus. Si uero unitas Dei [1509 1Kb] in Filio et Spiritu sancto non illam habet uim consequentie, ut uterque similiter sit genitus et procedens, uidetur quod non ex eo quod [1510 1Kb] unus Deus est Pater [1511 1Kb] et Spiritus sanctus sequitur Filium esse de Spiritu sancto, aut Spiritum sanctum esse  de Filio; quoniam idem Deus est Pater et Filius, ut dicis. Ad quod ego:

Habent utique a Patre esse Filius et Spiritus sanctus, sed diuerso modo; quia alter nascendo, alter procedendo, ut alii sint per hoc ab inuicem, ut dictum est [1512 1Kb] . Et ideo, cum nascitur unus, non potest cum eo nasci ille, qui per hoc est alius ab eo, quia non similiter nascitur, sed procedit, et cum unus procedit; nequit ille simul procedere, qui per hoc est alius ab illo, quia non similiter procedit, sed nascitur. Et ideo non habet hic unitas illam uim [1513 1Kb] consequentie; quia pluralitas obuiat, que ex natiuitate nascitur et processione. Nam et si per aliud non essent plures Filius  et Spiritus sanctus, per hoc solum essent diuersi.  Cum autem dico ex eo quia Pater unus Deus est cum Filio aut cum Spiritu sancto, sequi Filium esse [1514 1Kb] de Spiritu sancto, aut Spiritum sanctum esse de Filio: nulla ibi pluralitas generatur, que unitatis obuiet consequentie; quia non utrumque dico esse, sed alterum tantum. Omnimoda igitur et inexpugnabili necessitate concluditur, quia si uera sunt que supra dixi nos pariter cum Grecis credere, aut Filius est de Spiritu sancto, aut Spiritus sanctus est de Filio. Quod autem Filius non sit de Spiritu sancto, palam est ex catholica fide. Non enim est Deus de Deo, nisi aut nascendo, ut Filius; aut procedendo, ut Spiritus sanctus. Filius autem non nascitur de Spiritu sancto: si enim nascitur de illo, est filius Spiritus sancti, et Spiritus sanctus est pater eius;  sed alter alterius nec pater, nec filius [1515 1Kb] est. Non ergo nascitur de Spiritu sancto Filius; nec minus apertum est quia non procedit de illo. Esset enim spiritus eiusdem Spiritus sancti. Quod aperte negatur, cum Spiritus sanctus dicitur et creditur spiritus Filii. Non enim 52 potest esse spiritus sui spiritus. Quare non procedit Filius de Spiritu sancto. Nullo ergo modo est de Spiritu sancto Filius. Sequitur itaque inexpugnabili ratione Spiritum sanctum esse de Filio, sicut est de Patre.



CAPUT u [1516 1Kb] .

Euincitur Spiritum sanctum hoc, quod est, habere a Patre; contra quemdam episcopum Grecis fauentem.


Forsitan negabunt Greci Spiritum sanctum esse Deum de Deo, sicut est Filius Deus de Deo; quoniam probamus per hoc illum esse et procedere de Filio; nec est positum in illo symbolo, in quo reprehendimur ab illis addidisse processionem eius de Filio. Sed qui hoc putat, negat aut Patrem esse Deum, de quo est Spiritus sanctus; aut Spiritum sanctum esse Deum, qui est de Patre; aut hoc ipsum quod est Spiritus sanctus esse de Patre. At Patrem non esse Deum, aut Spiritum sanctum, nullus [1517 1Kb] suscipit Christianus. uideamus igitur utrum hoc ipsum quod est essentialiter Spiritus sanctus, sit [1518 1Kb] de Patre: quod quemdam episcopum, Grecis forsitan fauentem, in Barensi ciuitate sensi nolle sentire. Nam si non est hoc ipsum [1519 1Kb] de Patre,  quod est: cum sit unus idemque Deus, qui Pater; inueniri nequit unde sit alius a Patre. Non enim inde alius [1520 1Kb] est, quia Pater habet Filium, et Spiritus  sanctus non habet Filium. Per hoc enim probari possunt [1521 1Kb] quia alii sunt ab inuicem; non tamen hec est causa ut diuerse sint persone. Quippe si duo sint homines, quorum alter habeat filium, alter non, quamuis per hoc ostendi possint esse diuersi; non tamen ob hoc alii sunt ab inuicem, quia quoquomodo se habeant in habendo et non habendo filium, diuersitatem tamen non amittunt. Ita in Patre et Spiritu sancto, non quia alius Filium habet, alius non habet [1522 1Kb] , idcirco sunt diuersi [1523 1Kb] ; sed quoniam diuersi sunt, ideo nichil prohibet eos in habendo [1524 1Kb] et non habendo Filium esse dissimiles. Similiter responderi potest, si ideo dicitur alius, quia non ab alio procedit Spiritus sanctus, sicut ipse procedit a Patre. Quippe, ut secundum illos loquar  qui negant Spiritum sanctum de Filio procedere, sicut non est hec causa, quia Spiritum sanctum Filius de se procedentem non habet, sicut Pater; ut alius sit a Patre , ita per hoc non est Spiritus sanctus a Patre alius, quia non habet Filium, aut Spiritum sanctum de [1525 1Kb] se procedentem, sicut Pater. Et quemadmodum Filius non ideo est alius a Patre; quia Patrem habet, et Pater non habet patrem,  ita Spiritus sanctus, quia de aliquo procedit, et Pater a nullo, non propter hoc est alius a Patre; quia si Pater de aliquo procederet [1527 1Kb] non minus tamen esset alius a Patre, de quo procedit. Palam igitur  est quia non ideo est Spiritus sanctus alius a Patre, quia non habet Filium, aut Spiritum sanctum de se procedentem, sicut Pater; nec quia de aliquo procedit, et Pater de nullo. Sed neque per hoc intelligi potest esse a Patre alius, quia Spiritus est Patris; si de illo non habet esse. Potest enim intelligi aliquis alius ab aliquo, priusquam sit illius; quamuis alicuius nequeat esse, nisi sit alius: ut cum dicitur homo dominus alicuius, aut homo alterius hominis, prius intelligitur alius ab illo [1528 1Kb] , cuius esse dicitur, quam sit eius dominus uel homo. Sic itaque, si Spiritus [1529 1Kb] sanctus non est de Patre, nichil prohibet eum intelligi prius alium ab illo, quam sit illius. Quare non facit illum alium esse a Patre hoc quia Spiritus eius est: si per hoc non habet ut sit alius ab  illo, per hoc quod est Spiritus [1530 1Kb] illius; sicut Filius per hoc est alius a Patre, per quod est Filius eius: quod non est aliud nisi quia de ipso existit nascendo  [1531 1Kb] . uideatur itaque quod Spiritus sanctus non sit per aliud a Patre alius, nisi quia ab illo habet esse quod est; quamuis alio suo modo, quam Filius. Inuestigemus tamen [1532 1Kb] hoc diligentius. Utique aut postquam fuit Spiritus sanctus hoc quod est, contigit illi alium esse a Patre, aut in existendo habet unde alius est. Contingit enim [1533 1Kb] aliquem esse quod est, priusquam sit alius; et contingit aliquem alium in existendo fieri: prius autem quemquam esse alium, quam sit hoc quod est, non est possibile. Namque primus homo, priusquam de illo esset homo aliquis, erat ipse homo, sed non erat alius: cum uero primum exstitit de illo aliquis; et ille de quo exstitit postquam fuit, factus est alius [1534 1Kb] ; et qui de illo exstitit, simul habuit et esse, et alium esse. Aut ergo Spiritus sanctus, sicut dixi, postquam fuit,  factus est a Patre alius; aut habet in existendo propter quod alius dicitur. Sed si postquam fuit, contigit illi alium esse a Patre; cum non sit alia persona, nisi quoniam alius est ab illo, non fuerunt ille semper tres persone; quia ista non semper fuit, sicut non semper fuit [1535 1Kb] Spiritus sanctus alius a Patre. Quoniam itaque [1536 1Kb] falsa sunt hec: patet quia in existendo habet unde alius est. Esse autem nequit nisi aut ex aliquo, sicut Filius; aut ex nullo, sicut Pater. Quod si ex nullo quemadmodum Pater existit; aut ita existit unusquisque per se, ut neuter ab altero quidquam habeat; et sunt duo dii [1537 1Kb] , Pater et Spiritus sanctus: aut quoniam unus Deus sunt [1538 1Kb] , si uterque de nullo est, penitus  nichil inueniri ualet in fide Christiana, unde sint ab inuicem alii; sed unus idemque est Pater [1539 1Kb] , et Spiritus sanctus, et una persona: que uera fides abhorret. Non est ergo uerum Spiritum sanctum a nullo esse. Si autem est ab aliquo, non est nisi ex Deo qui est Pater, et Filius, et Spiritus sanctus; sed a seipso nequit esse, quoniam nulla persona a seipsa potest existere [1540 1Kb] . Quare si quis eum negat esse a Filio, negare nequit illum a Patre esse. Si quis autem dicit quia licet non habeat esse de Patre; tamen per processionem alius potest intelligi. Ad hoc quoque respondendum arbitror, ne possit aliquid in hac questione nostre obiici assertioni, cui nostra responsio  non obuiet: nec miretur aliquis me tantum  in hoc immorari [1541 1Kb] , quoniam non parue auctoritatis erat ille inter suos, quem sensi non sentire Spiritum sanctum hoc, quod est, habere ex Patre; nec tunc habui opportunitatem respondendi.



CAPUT uI [1542 1Kb] .

Spiritum sanctum, nisi esse a Patre habeat, non posse intelligi alium esse ab eo, per missionem seu processionem.

Qui ergo Spiritum sanctum dicere uult ex sola processione alium esse a Patre, licet non sit ex illo, intelligit aut idipsum esse procedere de Patre solummodo, quod est mitti uel dari a Patre: ut cum mittit uel dat eum Pater, tunc tantum procedat [1543 1Kb] a Patre, aut hoc esse procedere, quod est de Patre; sed si idem est [1544 1Kb] procedere, quod est dari uel mitti,  procedit pariter a Filio sicut a Patre Spiritus sanctus; quoniam ab illo similiter mittitur et datur. Item: Si non aliud Spiritui sancto procedere, quam mitti uel dari; non est alius a Patre, nec procedit a Patre, nisi cum datur uel mittitur: quod nemo, puto, intelligit. Semper enim est alius a Patre Spiritus sanctus, etiam ante creaturam; non autem datur, uel mittitur, nisi creature; nec tamen dicendum est quod accidat ei dari, uel mitti. Nam cum ipse sit ubique et immutabilis, accipienti quidem accidit aliquid, quia circa illum fit quod prius non erat, et abesse potest; circa Spiritum sanctum uero nichil fit quod prius non erat [1545 1Kb] . Cum enim cecus in luce non sentit lucem, non magis nec [1546 1Kb] minus habet aliquid lux; et si depulsa cecitate  sentiat cecus lucem, circa illum fit motus, non circa lucem. Patet itaque [1547 1Kb] non esse Spiritum 53 sanctum alium a Patre per sic intellectam processionem, ut non sit aliud illi procedere quam dari uel mitti. Est ergo patens [1548 1Kb] eum per processionem habere esse de Patre; et per hoc alium esse a Patre, sicut Filius non per aliud est a Patre alius quam per hoc quia de illo existit. Est igitur Deus de Deo, et procedit de Deo; quia et ipse est Deus, et Pater Deus, de quo est et procedit. At si dicimus duas Spiritus sancti posse nominari processiones: unam, quando existit de Patre; alteram, quando datur uel mittitur. Non puto hoc esse negandum,  si unaqueque in suo sensu intelligitur [1549 1Kb] .  De illa quippe processione, qua datur uel mittitur, non incongrue Dominum sic dixisse intelligimus: Spiritus ubi uult spirat, et uocem eius audis, et nescis unde ueniat, aut quo uadat . Sic enim hoc potuisse dici uidetur: Nescis unde procedit, aut quo recedat. Cum enim datur, quasi de occulto uenit et procedit; cum uero subtrahitur, uelut ad occultum uadit, et recedit. De hac processione potest dici quia idem illi est procedere, quod mitti.



CAPUT uII [1550 1Kb] .

Spiritus sancti processio de Patre importat eius processionem de Filio.

Siue igitur non procedat, nisi existendo de Patre; siue nonnisi cum datur, aut mittitur, et procedit ad sanctificandam [1551 1Kb] creaturam; siue utroque modo  procedat, sequitur ut procedat de Filio. Si enim est de Patre, Deus est de Deo: unde probatur, ut dictum est, esse quoque de Filio et procedere. Ab illo namque [1552 1Kb] procedit de quo est, et de illo existit a quo procedit. Si uero tunc tantum procedit, cum mittitur uel datur, procedit a Filio, a quo datur et mittitur. Quod si utroque modo procedit, pariter utroque modo procedere cognoscitur [1553 1Kb] a Filio. Ecce uidemus Spiritum sanctum esse Deum de Deo [1554 1Kb] , et procedere de Deo; quod non est positum in prefato symbolo: si ergo ideo negant eum esse et procedere de Filio, quia ibi tacetur, negent similiter eum esse de Deo [1555 1Kb] et procedere, quod ibidem [1556 1Kb] non dicitur. Aut si hoc diffiteri nequeunt, non timeant confiteri nobiscum Spiritum sanctum esse  et procedere de Filio; quoniam hoc in eodem [1557 1Kb] symbolo non inueniunt [1558 1Kb] . At dicent [1559 1Kb] : Satis ibi significatur quia est et procedit de Deo, cum dicitur quia a Patre procedit, quoniam Pater est [1560 1Kb] Deus: et nos similiter dicimus quia aperte monstratur procedere de Filio, cum dicitur procedere de Deo, quia Filius est Deus [1561 1Kb] . Interrogo enim utrum ideo intelligendus sit Spiritus sanctus esse de Patre, quia de Deo est; aut idcirco esse de Deo, quia est de Patre. Licet enim inuicem alterum altero probetur : non tamen similiter  inuicem sunt alterum alterius causa [1562 1Kb] . Nam si  esse Spiritum sanctum de Patre, est causa ut sit de Deo; cum dicitur esse de Patre, non est intelligendum quod sit de hoc, quod Pater est Deus, id est de diuina essentia; sed de hoc quod [1563 1Kb] Deus Pater est, id est de hoc unde refertur ad Filium. Erit igitur diuina essentia in Spiritu sancto, non de deitate Patris, sed de relatione: quod stultissimum est dicere. Quamuis et si hoc uelit aliquis accipere, non minus sequitur Spiritum sanctum de Filio quam de Patre procedere. Nempe nulla relatio est Patris sine relatione Filii, sicut nichil est Filii relatio sine Patris relatione. Si ergo [1564 1Kb] altera nichil est sine altera, non potest aliquid de relatione Patris esse sine relatione Filii. Quare sequitur [1565 1Kb] Spiritum sanctum esse de utraque, si est de una. Itaque si est de Patre  secundum relationem, erit similiter et de [1566 1Kb] Filio secundum eumdem sensum. uerum quia [1567 1Kb] nemo tam insipiens est qui hoc opinetur, credendum et confitendum est ideo de Patre Spiritum sanctum esse, quia est de Deo. Non autem magis est Pater Deus quam Filius; sed unus solus uerus Deus, Pater et Filius. Quapropter si Spiritus sanctus est de Patre quia est de Deo qui Pater est, negari nequit esse quoque de Filio, cum sit de Deo qui est Filius.



CAPUT uIII [1568 1Kb] .

Spiritus sanctus procedit de Patre et Filio, quia procedit de solo uero Deo, qui Pater est et Filius.

Consideremus etiam quod Dominus dicit in Euangelio. Ait enim: Hec est autem uita [1569 1Kb] eterna, ut cognoscant te solum uerum Deum, et, quem misisti,  Iesum Christum . Aut ergo ita intelligendus est iste solus [1570 1Kb] uerus Deus, ut cum nominamus solum Patrem [1571 1Kb] , non significetur ille solus uerus Deus, neque quando nominamus solum Filium; sed tunc solummodo intelligatur iste solus uerus Deus, quando simul dicimus Patrem et Filium. Aut solus uerus Deus intelligitur, cum nominamus solum Patrem [1571 1Kb] , aut solum Filium; at si solo [1572 1Kb] Patre nominato, aut solo Filio, non intelligitur solus uerus Deus sine abiectione nominis alterius, non est Pater perfectus Deus, neque Filius [1573 1Kb] perfectus Deus; sed est Deus compositus [1574 1Kb] ex Patre et Filio. Sed credimus Patrem esse perfectum,  et solum uerum Deum et Filium similiter perfectum  et solum uerum Deum. Cum ergo nominamus Patrem solum aut Filium, non aliud intelligimus, excepta relatione qua referuntur ad inuicem, quam solum uerum Deum et eumdem quem in utriusque prolatione cognoscimus. Itaque cum dixit Dominus: Hec est autem uita eterna, ut cognoscant te solum uerum Deum, et, quem misisti, Iesum Christum ; si addidisset, dicens: Et de hoc solo uero Deo procedit Spiritus sanctus, quis auderet separare Filium ab illa processione, cum ille solus uerus Deus non magis aut minus sit Pater quam Filius? Quapropter si idem solus uerus Deus intelligitur, cum solus Pater dicitur aut Filius et cum ambo simul nominantur: quid apertius quam quia de solo uero Deo, qui Pater est et Filius, procedit Spiritus sanctus,  cum dicitur a patre procedere? Quare sicut intelligeretur de Filio procedere, si idem Filius dixisset de solo uero Deo illum procedere, quando dixit se et Patrem solum uerum Deum esse; ita cum dicit eum de Patre procedere [1575 1Kb] , absque dubio significat eum de se procedere [1576 1Kb] .



CAPUT IX [1577 1Kb]

Missio Spiritus in nomine Filii et a Filio confirmat Processionem eius de Filio.

Dicit etiam Dominus: Paraclitus autem Spiritus [1578 1Kb] sanctus, quem mittet Pater in nomine meo . Et rursum: Cum autem [1579 1Kb] uenerit Paraclitus, quem ego mittam uobis a Patre . Quid ergo intelligendum est, cum dicit: Quem mittet Pater in nomine meo? an quia Spiritus sanctus habebit  nomen eius, ut, cum mittet [1580 1Kb] Pater Spiritum sanctum, idem sit quod mittere Filium? Sed quod ait: Quem ego mittam uobis a Patre [1581 1Kb] non recipit hunc sensum; quia eumdem ipsum Spiritum sanctum, quem mittit Pater, mittit et Filius; neque [1582 1Kb] mittit Filius Filium. Denique nusquam legimus, et omnino negamus Spiritum sanctum esse Filium. Quid itaque est: Quem mittet Pater in nomine meo, nisi, quem Pater mittet, Filius quoque mittet? Sicut cum dicit: Quem ego mittam a Patre, non est aliud quam ego mittam et Pater. Filius namque est nomen illius qui dicebat: Mittet Pater in nomine meo 54 Non est ergo aliud: Mittet Pater in nomine meo nisi, mittet Pater in nomine Filii. Quid igitur est, mittet Pater in nomine Filii, nisi, mittet Pater,  tanquam si mittat Filius, ut in missione Patris,  missio intelligatur Filii? Quod uero ait: Quem ego mittam uobis a Patre, quomodo intelligendum est? Utique a quo eum mittit Filius, ab eo mittitur. Mittit autem eum a Patre: ergo a Patre mittitur. Sed ille mittit a quo mittitur: Pater itaque mittere intelligitur, cum Filius dicit: Ego mittam a Patre. Quid est ergo, Ego mittam a Patre, nisi, Ego mittam tanquam si Pater mittat, ut una et eadem sit missio mea et Patris? Cum itaque [1583 1Kb] Filius tanta diligentia ostendat unam esse missionem Patris et suam; ut nec Pater mittat, nisi cum Filius mittit; nec Filius mittat, nisi [1584 1Kb] cum mittit Pater: quid uult significare [1585 1Kb] , aut quid intelligi, [1586 1Kb] nisi quia non aliter se habeat ad Patrem Spiritus sanctus, et aliter ad Filium; nec magis est unius quam alterius?  Quamobrem nimis difficile, imo impossibile est, ostendere quomodo non procedat ab utroque. Unde enim est Filio simul cum Patre dare uel [1587 1Kb] mittere Spiritum sanctum, et hunc esse utriusque; si simul non est de utroque? Cur enim magis dat Filius Spiritum sanctum, quam Spiritus sanctus Filium? Aut cur magis Spiritus sanctus est Filii, quam Filius Spiritus sancti, nisi quia Filius non est ita de Patre simul et de Spiritu sancto, sicut Spiritus sanctus est de Patre simul et de [1588 1Kb] Filio? Si ergo Spiritus sanctus non est de Filio, non detur a Filio, nec dicatur [1589 1Kb] esse Filii: sicut Filius non datur a Spiritu sancto, nec dicitur esse Spiritus sancti; quoniam non est de Spiritu sancto. Si autem dicunt quia Spiritus sanctus mittit etiam Filium, sicut idem ipse dicit  per prophetam: Et nunc Dominus Deus misit me, et Spiritus eius , hoc secundum hominem, quem gerebat, intelligendum est, qui Patris et Spiritus sancti una uoluntate et dispositione mundum redempturus in mundo apparuit.

Quero tamen ab his qui negant Spiritum sanctum esse et procedere de Filio, quomodo intelligant [1590 1Kb] eum sic esse Spiritum Filii, ut Filius tanquam suum Spiritum illum mittat? An putant quia Pater dedit Filio Spiritum sanctum [1591 1Kb] suum tanquam a se non habenti? Aut enim habet a se aut ab alio. Sed ab alio non potest habere, nisi a Patre. Accepit igitur a Patre, a quo habet; et dedit ei Pater Spiritum sanctum, ut a se non habenti. Hic ostendant, cum equales sint Pater et Filius et Spiritus  sanctus, et unusquisque sibi sit sufficiens [1592 1Kb] , que  fuit causa, uel que indigentia Filii, ut Pater daret ei Spiritum suum, magis quam Spiritui sancto Filium suum. Non negamus hoc modo habere Filium Spiritum sanctum a Patre; quia a quo habet esse, ab eo habet ut de se Spiritum existentem [1593 1Kb] habeat sicut Pater; quoniam idem esse est Patris et Filii. Non est enim idem a Patre accipere essentiam, de qua procedit Spiritus [1594 1Kb] sanctus, et accipere a Patre Spiritum sanctum. Cum enim dicitur habere a Patre essentiam, de qua Spiritus [1594 1Kb] sanctus procedit, nulla monstratur indigentia Filii. Cum uero dicitur quia Filius accipit [1595 1Kb] a Patre Spiritum sanctum, quem de se non habet sicut Pater, uidetur significari Filius quasi minus aliquid habere quam habeat Pater; et uelut ad supplementum ei dari [1596 1Kb] Spiritum sanctum.  Sed non apparet cur magis egeat Filius Spiritu sancto, quam Spiritus sanctus Filio [1597 1Kb] . Si enim respondetur ad hoc datum esse Spiritum sanctum Filio, ut cum ipse quoque cum Patre daret eumdem Spiritum sanctum, pars [1598 1Kb] illi cum Patre gratia imputaretur: terrena est hec opinio, et longe ab intellectu diuinitatis extranea, ut tanquam homo homini, Deus Deo quasi indigenti [1599 1Kb] subueniat. Namque si dat Pater Spiritum sanctum Filio, dat Deus Deum Deo [1600 1Kb] . Pater enim Deus, et Filius Deus, et Spiritus sanctus Deus, et unus idemque Deus. Non autem intelligimus [1601 1Kb] Deum a Deo Deum accipere; nisi hoc dicatur, cum Deus est de Deo ut Filius et Spiritus sanctus. Dicitur ergo Spiritus sanctus Filii Spiritus, non ob aliud nisi quia ex  ipso est



CAPUT X [1602 1Kb] .

Eadem processio probatur ex Christi insufflatione in apostolos.

Post Resurrectionem legimus quia insufflauit Dominus in discipulos suos [1603 1Kb] , et ait illis: Accipite Spiritum sanctum . Quid sibi uult ista insufflatio? Scimus enim quia flatus ille, qui de ore eius tunc processit, non erat Spiritus sanctus. Non ergo credimus illam insufflationem sine aliquo mysterio factam esse. Quid igitur rectius hic intelligi potest, aut aptius [1604 1Kb] , quam hoc ideo illum fecisse ut intelligeremus Spiritum sanctum de illo procedere?  Ac si diceret: Sicut uidetis hunc flatum per quem uobis Spiritum sanctum, sicut sensibilibus insensibilia significari queunt, significo de intimo corporis mei et de persona mea procedere; ita scitote Spiritum sanctum, quem uobis per hunc flatum significo, de secreto deitatis mee et de mea persona procedere. Unam enim personam uerbi et hominis, et in ea duas naturas, diuinam scilicet et humanam, credimus et confitemur. Sed dicent forsitan: Flatus utique ille non erat de substantia humana, et tamen quasi suum illum [1605 1Kb] emittebat. Quapropter docemur per [1606 1Kb] huiusmodi Spiritus sancti dationem, quia cum dat Filius Spiritum sanctum dat et mittit suum spiritum; sed non de sue diuinitatis essentia. Dicant igitur, si qui hoc opinantur, quia sicut flatus  non est humana natura, cum emittitur ab homine; ita Spiritus sanctus non est diuina substantia, cum datur uel mittitur a Deo Filio: quod nullus confitetur Christianus. Dicant etiam cum audimus [1607 1Kb] : uerbo Domini celi firmati sunt, et spiritus oris eius omnis uirtus eorum , si ibi non negant intelligendum per spiritum oris Domini, Spiritum sanctum; non illum esse de essentia Domini, cuius oris spiritus dicitur; quia spiritus qui ex ore solet hominum procedere, non est de substantia illius de cuius ore procedit. Quod si non audeat dicere, spiritum scilicet Dei non esse de essentia Dei, et per uerba rerum sensibilium, id est per spiritum oris, intelligunt Spiritum sanctum de secreto eius essentie procedere, cuius oris spiritus dicitur: fateantur  etiam eumdem Spiritum sanctum de illius essentia procedere, cuius labiorum spiritus dicitur. Legimus enim in propheta de Christo [1608 1Kb] quia spiritu labiorum suorum interficiet impium . Aut ergo ostendant diuersitatem inter spiritum oris et spiritum labiorum [1609 1Kb] , quod fieri nequit; aut pariter concedant Spiritum sanctum procedere de illo cuius oris, et de illo cuius labiorum spiritus designatur. At si dicunt nequaquam per spiritum labiorum ibi intelligi Spiritum sanctum debere, sed uerba predicationis eius que ex isto ereo spiritu humano in ore formauit [1610 1Kb] ; quia uerbis suis interficit impium [1611 1Kb] , cum docendo [1612 1Kb] ab homine auertit impietatem:  Non utique hoc faciunt uerba sensibilia; et iste sensibilis spiritus, sed Spiritus sanctus, de quo dicit Deus per prophetam: Auferam cor lapideum de carne uestra, et dabo uobis cor carneum, et Spiritum meum ponam in medio uestri. . Spiritus ergo sanctus interficit [1613 1Kb] impium, cum cor eius conuertit [1614 1Kb] ab impietate ad pietatem. Quod si intelligimus in illo impio Antichristum, quem Dominus iehsu interficiet spiritu oris sui, non puto quod aliquis tantum attribuat [1615 1Kb] uirtutem illam spiritui uocis humane, quantum [1616 1Kb] spiritui diuino. Si ergo Spiritus sanctus intelligitur in his dictis, cum pariter dicatur spiritus oris Domini, cuius uerbo celi firmati sunt, id est Patris, et spiritus oris Domini Iesu, et spiritus labiorum eius; non apparet cur  magis intelligi debeat procedere de ore Patris, quam de ore Filii. Et si per os Patris intelligimus essentiam Patris, non enim est aliud os eius quam essentia eius, ut sicut uerbum Domini est essentia eius, ita spiritus oris eius non sit nisi de essentia eius: quid apertius quam, sicut spiritus oris Patris est de essentia Patris et procedit, ita 55 spiritus oris et labiorum Filii, de Filii essentia sit et procedat? Puto enim quia nemo intelliget simpliciter, ubi dictum est: uerbo Domini celi firmati sunt, et spiritus oris eius omnis uirtus eorum : uerba transitoria, et spiritum qui de hoc ere assumptus per loquentis os emittitur. Sed quomodocunque hoc aliquis exponere conetur, sufficit quod in illa insufflatione Domini in discipulos,  cuius feci mentionem, factum est ad significandum quia de eiusdem persone secreto procedat ille [1617 1Kb] Spiritus quem dabat, de cuius occulto Spiritus ille procedebat, quem insufflabat. Denique, cum Scriptura diuina significat aliquid secretum [1618 1Kb] per sensibilium similitudines; non per omnia que significant et que significantur [1619 1Kb] , similia possunt esse: non enim hoc esset similitudo, sed identitas, nisi forte quis dicere uoluerit illam insufflationem ita simpliciter esse factam a sapientia Dei, sine omni spirituali significatione Dei. Sed neminem puto ita insensatum, ut hoc sentiat.



CAPUT XI [1620 1Kb]

Eadem processio arguitur ex uerbis Christi: Ille de meo accipiet

Item Filius dicit de Spiritu sancto: Non enim loquetur a semetipso; sed quecunque audiet, loquetur . Quid est, Non loquetur a semetipso nisi ab alio habebit quod loquetur? Et quid est, ab alio habebit quod loquetur, nisi: ab alio habebit [1621 1Kb] scientiam eorum que loquetur? Unde postquam dixit: Non loquetur a semetipso, addidit: Sed quecunque audiet, loquetur. Quid est audire Spiritui sancto [1622 1Kb] nisi quasi discere? Et quid est discere, nisi scientiam accipere? Si ergo scientia eius non est aliud nisi essentia eius, ab illo habet essentiam a quo audit ea que loquitur [1623 1Kb] et que docet; quoniam  idem est illi loqui quod docere. Non audit autem, neque habet essentiam ab alio nisi aut a Patre, aut a Filio [1624 1Kb] . uerum si habet esse a Patre, secundum supradictam rationem, habet etiam a Filio [1625 1Kb] . Unde et idem Filius dicit: Ille me clarificabit, quia de meo accipiet [1626 1Kb] et annuntiabit uobis . Quippe quid est aliud hoc dicere quam a me audiet, hoc est a me sciet quod annuntiabit uobis? Cum dixit: Quecunque audiet, loquetur, non determinauit a quo audiet. Cum uero ait: De meo accipiet, ne quis soli Patri attribuat quod ab alio audit; aperte se esse, a quo sicut a Patre, scientiam siue essentiam accipiat, demonstrat. Sicut enim, cum dicitur: Non loquetur a semetipso; sed [1627 1Kb] quecunque audiet, loquetur et annuntiabit uobis, significatur [1628 1Kb] ab eo esse et procedere,  a quo audit. Ita, cum profert Filius: De meo accipiet et annuntiabit uobis, palam [1629 1Kb] ostendit eum de suo, hoc, de essentia sua essentiam [1630 1Kb] habere et procedere. Quod enim diuina essentia non est, sub Spiritu sancto est; nec ipse accipit aliquid de hoc, quod sub se est. Quare cum Filius dicit: De meo accipiet, non aliud ibi suum significat quam suam essentiam.



CAPUT XII [1631 1Kb] .

Urgentur ad idem uerba alia Christi: Nemo nouit Filium nisi Pater, etc.

Illud forsitan, quod dixit [1632 1Kb] Filius: De meo accipiet, et annuntiabit uobis , aliter [1633 1Kb]  conabuntur intelligere quam ego exposuerim. Sed quid dicent, ubi ait: Nemo nouit Fillum nisi Pater; neque Patrem quis nouit, nisi Filius, aut cui uoluerit Filius reuelare?  Audimus quia [1634 1Kb] nemo nouit Patrem, aut Filium, nisi Pater, aut Filius, et cui [1635 1Kb] reuelat Filius. Non dicit autem, nemo quasi nullus homo, sed ac si diceret, nullus omnino. Quippe si hoc intelligerit, non adderet nisi Pater; quia Pater non est homo. Et cum ait: Neque Patrem quis nouit in hac monosyllaba dictione uidelicet, quis, non magis intelligitur humana, quam quelibet persona. Omnino igitur nullus habet hanc notitiam, nisi Pater et Filius, et cui Filius idem reuelat. Aut itaque Spiritus sanctus non cognoscit Patrem et Filium, quod impium est opinari; aut Filius  reuelat ei sui et Patris scientiam, que non est aliud quam eiusdem Spiritus sancti essentia. Quod si dicunt quia licet Filius, quantum ad pronuntiationem attinet, nullum ad hanc admittat notitiam [1636 1Kb] , nisi se et Patrem, et cui ipse reuelat; non tamen Spiritum sanctum aut ab illa separatum, aut illam a Filio [1637 1Kb] accipere fatendum est; quoniam Pater et Filius non se cognoscunt, nisi per hoc quod unum sunt cum Spiritu sancto. Et ideo, cum ait Patrem et Filium inuicem se nosse, intelligendus est simul Spiritus sanctus; et cum reuelat Filius, non Spiritui sancto, sed creature reuelat. Si inquam, hoc dicunt, nos statim constanter inferimus [1638 1Kb] . Ergo si ubi aperte ueritas, secundum quod uerba oris eius pronuntiant, negat Spiritum [1639 1Kb] sanctum nosse nisi reuelante  Filio Patrem et Filium: dicunt etiam non tantum nos [1640 1Kb] uerba attendere debere, quantum unitatem essentie, que una tribus et inseparabalis est; multo magis debemus huius unitatis seruare consequentiam, de qua supra locutus sum, cum eam nulla [1641 1Kb] aut scripto, aut sensu negat auctoritas; nec profert aliquid, quod contrarium sit, aut aliquo modo repugnet. Eligant itaque Greci unum de duobus, si aperte uolunt ueritati resistere: aut, scilicet Spiritum sanctum non nosse Patrem et Filium, nisi [1642 1Kb] reuelante Filio; aut propterea quia in hoc per quod se cognoscunt [1643 1Kb] Pater et Filius, unum sunt cum Spiritu sancto, quando ipsi [1644 1Kb] dicuntur se nosse consequi ex necessitate ut in eadem  notitia intelligatur Spiritus sanctis: nempe nichil est medium si nolunt hanc [1645 1Kb] notitiam a Spiritu saneto, aut ueritatem a uerbis ueritatis penitus [1646 1Kb] abdicare.  Que utraque exsecratur uera confessio. Sic enim ait ueritas [1647 1Kb] : Nemo nouit Filium nisi Pater; neque Patrem quis nouit nisi Filius, et cui uoluerit Filius reuelare?  Siquidem eligunt Spiritum sanctum nosse Patrem et Filium per reuelationem Filii; habet a Filio nosse, quod non est aliud illi quam esse. Est igitur et procedit a Filio; quoniam ab illo procedit a quo est. Si autem dicunt, cum Pater et Filius dicuntur nosse se, quia essentia, per quam se noscunt, eadem est Spiritui sancto, consequi Spiritum sanctum eiusdem esse consortem notitie: cum legunt [1648 1Kb] illum a Patre procedere, de quo ait Filius: Ego et Pater unum sumus, confiteantur nobiscum, propter essentialem identitatem Patris et Filii, illum a Filio quoque proculdubio  [1649 1Kb] procedere.



CAPUT XIII [1650 1Kb] .

Spiritus sanctus procedens a Filio non est eo posterior aut minor.

Si uero obiicitur [1651 1Kb] , cum dicimus [1652 1Kb] Filium a Patre nasci, et Spiritum sanctum a Patre et Filio procedere, quia quosdam gradus et quedam interualla constituimus quasi Spiritus sanctus esse non possit, nisi Filius prius nascatur a Patre, ut posterior Filio sit Spiritus sanctus: et ideo rectius dici quod pariter sint a Patre, Filius nascendo, et Spiritus sanctus procedendo, ita ut nec Filius a Spiritu sancto sit, nec Spiritus sanctus a Filio, sicut splendor et calor pariter sunt de uno sole, nec splendor a calore est, nec calor a splendore; si, inquam, hoc  aliquis nostre obiicit assertioni, respondemus: Nos nec gradus dignitatis ponimus in Deo, qui unus est; nec in existendo Filium de Patre, aut Spiritum sanctum procedere de Patre et Filio, interualla in eternitate, que est extra omne tempus, statuimus. Similiter enim omnes Christianam fidem tenentes confitemur nec minorem, nec posteriorem Filium esse Patre; quamuis nonnisi de illo 56 sit. Ita quoque nos qui dicimus Spiritum sanctum de Filio esse siue procedere nec minorem nec posteriorem eum Filio [1653 1Kb] fatemur. Nempe quamuis splendor et calor de sole procedant, nec possint esse nisi sit ille de quo sunt; nichil tamen prius aut posterius in tribus, in sole scilicet, et [1654 1Kb] splendore, et calore  intelligimus: multo itaque minus, cum hec in rebus temporalibus ita sint, in eternitate, que tempore non clauditur, predicte tres persone in existendo  susceptibiles interualli possunt intelligi [1655 1Kb] .



CAPUT XIu [1656 1Kb]

Disparitas inter Filii ac Spiritus sancti processionem de Patre, et splendoris ac caloris processionem de sole.

Quod autem dicitur quia Filius et Spiritus sanctus sic possunt esse de solo Patre ut nec Filius sit de Spiritu sancto, nec Spiritis sanctus de Filio; sicut splendor et calor simul procedunt de uno sole, ut alter non sit de altero: non recte hoc nobis opponitur. Cum enim dicimus Filium de Patre [1657 1Kb] esse, et Spiritum sanctum de Patre esse, Filium fatemur Deum, et Spiritum sanctum Deum esse de [1658 1Kb] Patre Deo, et has tres personas unum solum Deum esse, et idipsum esse de eodem ipso. In sole uero non  dicimus solem esse de sole, cum splendor aut calor est de sole; nec idipsum esse solem et quod est de [1659 1Kb] sole; nec illa tria unum esse solem. Nam si sol et splendor unus essent sol, aut si sol et calor similiter unus sol essent [1660 1Kb] , necesse esset aut splendorem esse de calore, cum esset de toto sole, qui idipsum esset quod calor; aut calorem de splendore esse, cum de sole haberet esse [1661 1Kb] , qui non a splendoris differret essentia. Ponamus tamen Filium et Spiritum sanctum ita pariter esse de solo Patre sicut calor et splendor sunt de uno sole. Sed, si ita est, unde habent, qui hoc dicunt, quod Spiritum sanctum confitentur esse Filii, et Filium negant esse Spiritus sancti? Nam, sicut nulla ratio admittit ut calor sit splendoris, aut splendor caloris; ita non  patitur ueritas ut Spiritus sanctus magis sit Filii, quam Filius Spiritus sancti. Quapropter si negare non audent Spiritum sanctum esse Filii, negent Filium et Spiritum sanctum ita esse pariter de solo Patre, sicut sunt splendor et calor de uno sole. Quare, si hoc nobis obiiciunt quod dixi de splendore et calore solis, nec cum illis nec contra nos est.



CAPUT Xu [1662 1Kb] .

Quod Greci non recte dicant Spiritum sanctum procedere de Patre per Filium per quem sunt omnia; sed ipse procedat ex Deitate, que una est Patris et Filii.

Sicut nobis dicitur, ne omnino separent Filium a Patris communione in hac Spiritus sancti processione, asserunt eum de Patre per Filium procedere.  Sed hoc quomodo intelligi possit, non uidetur; presertim cum nusquam legant, unde hoc aperte  probare queant. Nam, si hoc sibi suffragari existimant quod legimus de Deo: Quia ex ipso, et per ipsum, et in ipso sunt omnia , ut ex quo sunt omnia sit Pater et per quem Filius et in quo Spiritus sanctus: et inter omnia, que sunt per Filium Spiritus sanctus intelligatur [1663 1Kb] . Hoc quidem quod ex [1664 1Kb] Patre sint omnia, et per Filium, et in Spiritu sancto, sine scrupulo accipimus; illud uero quod Spiritus sanctus sit inter omnia, que sic esse dicit Apostolus, nimis est scrupulosum asserere. Impossibile namque est unam quamlibet de illis tribus personis inter illa omnia includere [1665 1Kb] , et duas alias excludere. Quod si Pater et Filius [1666 1Kb] et Spiritus sanctus sunt inter omnia, que sunt ex Patre, et per Filium, et in Spiritu sancto: et uideat mens  rationalis quanta sequatur confusio. Cum ergo dicit Apostolus: Ex ipso, et per ipsum, et in ipso sunt omnia, intelligere debemus sine dubio omnia creata a Deo, que ita sunt ex ipso, et per ipsum, et in ipso, sicut aliud ex alio, et per aliud, et in alio. Quidquid enim factum est, non est idem Deo, sed ab illo aliud. Spiritus autem sanctus non est aliud, sed idem ipsum quod est Pater et [1667 1Kb] Filius. Utique nichil aliud intelligi potest, quo ostendere possint [1668 1Kb] Spiritum sanctum per Filium de Patre  procedere. Cum enim Pater et Filius non differant in unitate deitatis nec Spiritus sanctus procedat de Patre nisi de deitate; si eadem deitas est Filii, nequit intelligi quomodo procedat de deitate Patris per deitatem Filii, et non de eiusdem Filii  deitate; nisi forte quis dicat Spiritum sanctum non procedere de deitate Patris, sed de paternitate; nec per deitatem Filii, sed per filiationem: que opinio sua se patenti fatuitate suffocat. Quod si dicit [1669 1Kb] aliquis quia cum dico illum procedere de deitate Patris et Filii, non possum deitatem [1670 1Kb] Spiritus sancti ab hac Patris et Filii deitate separare; quoniam una et eadem est deitas trium: et ideo sequi, si de deitate Patris et Filii procedit de sua quoque eum procedere: et ob hoc Spiritum sanctum de seipso procedere. Ad hoc iam supra me sufficienter memini respondisse quia nulla persona ex seipsa esse potest: nam, sicut Filius, cum est de Patris essentia, quamuis non sit alia sed eadem Filii essentia que est Patris, non tamen est de seipso, sed [1671 1Kb]  de Patre solo; ita Spiritus sanctus, cum est de essentia Patris et Filii, que est eadem illi, non tamen  est de seipso, sed tantummodo de Patre et Filio.



CAPUT XuI [al. Xu].

Quod Spiritus sanctus non procedat a Patre per Filium; sicut omnia a Patre per uerbum sunt facta.

Dicent: Cur non similiter [1672 1Kb] dicere possumus Spiritum sanctum de Patre per Filium procedere, sicut dicimus a Patre omnia facta per uerbum quod est [1673 1Kb] Filius? Sicut enim cum Pater facit per uerbum suum, non facit per aliud quam per hoc quod ipse est, hoc est per essentialem potestatem, que est eadem uerbi; et tamen dicitur facere per uerbum [1674 1Kb] : cur non similiter dicimus Spiritum sanctum a Patre procedere per uerbum cum non procedat  a Patre, nisi de hoc et per hoc quod idem est [1675 1Kb] illi cum Filio quamuis non ut creatura, sed ut idipsum de eodem ipso? uideamus quid sequatur, si hoc dicimus; et pax sit inter nos. Nempe que facta sunt a Patre per uerbum, facta sunt ab ipso uerbo: ipsum namque uerbum dicit: Quecunque enim Pater [1676 1Kb] fecerit, hec et Filius similiter facit . Dicamus igitur quia Spiritus sanctus, cum procedit a Patre per Filium, procedit et a Filio similiter; sicut que facta sunt a Patre per uerbum, facta sunt similiter ab ipso uerbo, nisi forte intelligunt Spiritum sanctum procedere de Patre per Filium quemadmodum cum fons fluit in riuum, et riuus colligitur in lacum, dicitur lacus esse de fonte per riuum. Sed ibi non est riuus in fonte, sed extra  fontem sicut est Filius in Patre, et non extra Patrem. Quare non sic est [1677 1Kb] Spiritus sanctus de Patre per Filium, sicut est lacus de fonte per riuum. Si tamen sic est, negari nequit esse de Filio quamuis sit de Patre per Filium; sicut fatendum est lacum esse de riuo quamuis sit de fonte per riuum. Qui enim negat lacum esse de riuo [1678 1Kb] quoniam prius est de fonte riuus: dicat se non esse de Patre suo, sed de Adam, quoniam per Patrem suum est de Adam. Dicat etiam Filium uirginis non esse de Maria, nec de Dauid, nec de Abraham; quoniam isti prius fuerunt de Adam: et dicat falsum esse quod dictum est Abrahe: In semine tuo benedicentur omnes gentes . Et ad Dauid: De fructu uentris tui ponam super sedem tuam . Et ad  Mariam: Benedictus fructus uentris tui . Dicatque Christum non esse semen horum, uel fructum 57 sed Ade; quoniam isti ab illo descenderunt [1679 1Kb] . Sed neque de Adam est Filius uirginis, secundum hunc sensum; sed de limo, de quo factus  est Adam. At inferent [1680 1Kb] : Bene dicimus Spiritum sanctum non procedere de Filio, sed de Patre per Filium, quamuis sit de Patre et de Filio, sicut dicis lacum esse de fonte et de riuo. De processionis namque uerbo questio est inter nos, quam uos asseritis esse de Filio, et nos negamus [1681 1Kb] : ecce enim uidetis riuum de fonte procedere, quasi de originali principio; lacus autem non procedit, sed colligitur de riuo, quamuis habeat esse de illo. Ita igitur etsi Spiritus sanctus habeat esse de Filio, non tamen procedere proprie dicitur de Filio, sed de Patre quasi de principio. Hoc forsitan diceretur recte, si Filius nascens de Patre procederet extra Patrem, et medio quodam spatio interueniente, prius intelligeretur esse Spiritus sanctus de Patre quam de Filio;  sicut riuus de fonte fluens extra fontem procedit, et quodam interuallo in lacum colligitur, et prius est lacus de fonte quam de riuo: et ideo est de fonte per riuum, non de riuo per fontem. uerum cum Filius nascens de Patre non exeat extra Patrem; sed in ipso manens, nec loco, nec tempore, nec essentia diuisus sit [1682 1Kb] a Patre; et cum unum sit idemque Patri et Filio id unde procedit Spiritus sanctus, nec intelligi potest, nec dici debet Spiritum sanctum procedere de Patre, et non de Filio. Non ergo uidetur qua ratione dicatur Spiritus sanctus non procedere de Filio, sed de Patre per Filium, cum etiamsi per Filium nequeat, non de Filio. Si quis tamen uult dicere Filium de Patre procedere magis proprie quam Spiritum sanctum de Filio, quamuis  Spiritus sanctus de illo; sicut riuus magis illi uidetur procedere de fonte quam lacus de riuo: ne concedat Spiritum sanctum [1683 1Kb] procedere de Filio, de quo habet esse, sicut lacus de riuo, nos non negamus nascentem aliquo modo procedere de illo, de quo nascitur; et Spiritum sanctum asserimus suo modo, non quasi de duobus fontibus, sed uere de uno fonte procedere; ita tamen ut nomen natiuitatis nec processio Filii amittat, nec Spiritus sancti processio recipiat. Non est igitur cur magis dici debeat Filius procedere de Patre quam Spiritus sanctus de Filio.



CAPUT XuII [al. XuII] [1684 1Kb] .

Quod sicut lacus est de riuo et fonte, ita Spiritus sanctus procedat de Patre et Filio.

Diligentius consideremus quomodo lacus sit de  fonte, pariter et de riuo: ut per hoc, sicut per temporale et locale aliquid potest intelligi quod eternum est, cognoscamus Spiritum sanctum esse de Patre et Filio. Multa enim in horum consideratione, sicut in epistola ad uenerabilis memorie Urbanum  papam de [1685 1Kb] incarnatione uerbi scripsi, inueniuntur que uni Deo et tribus personis per quamdam similitudinem aptantur. Constat quia una [1686 1Kb] eademque aqua est, que et fons, et riuus, et lacus dicitur, non tres aque, quamuis tres sint, fons, riuus et lacus. Discernamus itaque inter fontem, riuum et lacum; et uideamus quid singula [1687 1Kb] hec, cum tria sint, in una intelligantur aqua. In fonte quidem aqua de abysso ascendens ebullit; in riuo de fonte descendens fluit; in lacu colligitur [1688 1Kb] et manet. Per fontem ergo intelligitur aqua de abysso ebuliens; per riuum, quia de fonte fluit; per lacum [1689 1Kb] , quia simul ibi coadunatur. uidemus autem quia riuus non est de hoc unde aqua fons dicitur; sed de hoc quod est, id est de aqua; nec lacus est de hoc  unde aqua dicitur fons aut riuus, sed de ipsa aqua, que una et eadem est in fonte et riuo. Non ergo de hoc, unde differunt fons et riuus; sed de hoc in quo unum sunt, lacus existit. Si ergo non magis fons est hoc unde lacus est quam riuus, nequit intelligi lacus magis esse de fonte quam de riuo. Sic itaque cum [1690 1Kb] dicitur Deus Pater, aut Filius, aut Spiritus sanctus; una in tribus intelligitur essentia, et unus Deus, quod nomen est ipsius significatiuum essentie; sed in Patre intelligitur gignens, in Filio genitus, et in Spiritu sancto singulari quodam et ineffabili modo procedens. Quemadmodum igitur lacus non est de hoc, unde diuersi sunt ab inuicem fons et riuus; sed de aqua in qua unum sunt [1691 1Kb] ; ita Spiritus sanctus non est de hoc, unde alii sunt ab inuicem  Pater et Filius; sed de diuina essentia, in qua unum sunt. Si ergo non magis est Pater hoc unde Spiritus sanctus est quam Filius, intelligi nequit cur magis sit de Patre quam de Filio.



CAPUT XuIII [al. XuII] [1692 1Kb] .

Pater et Filius sunt unum principium Spiritus sancti.

Quod si dicunt non eum esse posse de duabus causis, siue ex duobus principiis, respondemus: Quoniam sicut non credimus Spiritum sanctum esse de hoc unde duo sunt Pater et Filius, sed de hoc in quo unum sunt, ita non dicimus duo esse eius [1693 1Kb] principia, sed unum principium. Quippe cum dicimus Deum principium creature, intelligimus Patrem et Filium et Spiritum sanctum unum principium, non tria principia; sicut unum Creatorem, non tres creatores,  quamuis tres sint Pater et Filius et Spiritus sanctus; quoniam per hoc in quo unum sunt, non per hoc quod tres sunt [1694 1Kb] est Pater aut Filius aut  Spiritus sanctus principium siue creator. Si igitur quamuis Pater sit principium, et Filius sit principium, et Spiritus sanctus sit principium, non tamen sunt tria principia, sed unum: ita, cum Spiritus sanctus dicitur esse de Patre et de Filio, non est de duobus principiis, sed de uno, quod est Pater et Filius, sicut est de uno Deo qui est Pater et Filius; si tamen [1695 1Kb] dici debet Deus habere principium aut causam. Principium namque uidetur nonnisi rei incipientis esse [1696 1Kb] et causa nonnisi effectus alicuius; et Spiritus sanctus nunquam incepit esse, nec est effectus alicuius [1697 1Kb] . Quod enim incipit esse, proficit de non esse ad esse: et nomen effectus, rei que fit aptari uidetur proprie. Quoniam tamen [1698 1Kb] uerum est Filium esse de Patre, et Spiritum sanctum de  Patre et Filio, si suo ineffabili quodam modo [1699 1Kb] intelligitur, quoniam aliter proferri nequit, dici non incongrue potest Pater quodammodo principium Filii, et Pater et Filius principium Spiritus sancti. Nec tamen duo confitemur principia; unum, Patrem ad Filium [1700 1Kb] ; alterum, Patrem et Filium ad Spiritum sanctum. Sicut non credimus alium Deum Patrem de quo est Filius, et alium Deum Patrem et Filium de quo est Spiritus sanctus, quamuis de eodem Deo, siue de eodem principio suo quisque modo sit, alter scilicet nascendo, alter procedendo; si quodam [1701 1Kb] singulari et ineffabili modo [1699 1Kb] intelligitur ista processio. Processio namque multis modis dicitur, de quibus iste solitarius intelligitur, sicut natiuitas Filii singularis cognoscitur. Idipsum intelligitur  [1702 1Kb] , si dicimus Patrem esse causam [1703 1Kb] Filii, et Patrem et Filium causam Spiritus sancti. Non enim duas possumus dicere causas, aliam uidelicet Filii, aliam Spiritus sancti, sed unam: quemadmodum non duo dii sunt, sed unus Deus, de quo est Filius et Spiritus sanctus.



CAPUT XIX [al. XuIII] [1704 1Kb] .

Infringitur argumentum ductum ex eo quod Christus expresserit solam Spiritus sancti processionem a Patre.

Si autem queritur, cum Dominus dixit: Cum uenerit Paraclitus, quem ego mittam uobis a Patre, Spiritum, Spiritus ueritatis, qui a Patre procedit : cur non addidit, et a Filio, uel a me si sic uoluit intelligi? Non est hoc inusitatum in dictis  illius, ut cum attribuit aliquid 58 Patri quasi soli, uel sibi, uel Spiritui sancto; uelit in aliis intelligi quod in uno loquitur [1705 1Kb] . Nam cum dicit: Beatus es,  Simon Bariona, quia caro et sanguis non reuelauit tibi, sed Pater meus qui in celis est . Nonne ipse Filius et Spiritus sanctus intelligendus est reuelasse cum Patre? Quoniam enim Pater non reuelat per hoc, quia Pater est [1706 1Kb] ; sed per hoc, quod Deus est, et idem Deus est Filius [1707 1Kb] et Spiritus sanctus; sequitur ut, quod reuelat Pater, reuelet Filius, et Spiritus sanctus. Item cum dicit: Nemo nouit Filium, nisi Pater; neque Patrem quis nouit, nisi Filius, et cui uoluerit Filius reuelare , quasi solus Filius cognoscat [1708 1Kb] et reuelet Patrem, et se; et solus Pater [1709 1Kb] cognoscat Filium: intelligendum est ibi reuelare et nosse, tribus personis esse commune; quoniam non per hoc, quod alii sunt ab inuicem; sed per hoc, quod unum sunt Pater  et Filius et Spiritus sanctus [1710 1Kb] , cognoscunt et reuelant. Cum etiam dicit [1711 1Kb] Patrem nosse Filium, et Filium nosse Patrem, et reuelare se et Patrem, aperte uult intelligi quia Pater cognoscit Spiritum sanctum, et Filius noscit et reuelat Spiritum sanctum; quoniam idipsum quod est Pater et Filius, est etiam Spiritus [1712 1Kb] sanctus. Similiter cum dicit: Qui me uidet, uidet et Patrem , non est separandus Spiritus sanctus; quoniam qui uidet hoc in quo unum sunt [1713 1Kb] Pater et Filius et Spiritus sanctus, non potest uidere unum de his tribus sine aliis duobus. De Spiritu sancto quoque dicit ad apostolos: Cum autem uenerit ille Spiritus ueritatis, docebit uos omnem ueritatem , quasi solus Spiritus sanctus doceat omnem ueritatem; cum  nec sine Patre, nec sine Filio doceat omnem ueritatem. Non enim per hoc, quia est Spiritus alicuius, scilicet Patris et Filii et Spiritus; sed per hoc, quod unum est cum Patre et Filio, id est per hoc quod Deus est, docet omnem ueritatem. uidetis igitur quomodo in his que proposui [1714 1Kb] , quod uni quasi soli attribuit [1715 1Kb] , ab aliis duabus personis non possit [1716 1Kb] separari. Multa huiusmodi in sacra Scriptura legimus: ut quod de una persona singulariter dicitur, indifferenter de tribus intelligatur. Quidquid enim de una persona pronuntiatur, de aliis pariter oportet intelligi; nisi cum hoc [1717 1Kb] , unde alie sunt, ut dixi, ab inuicem obuiare cognoscitur. Quapropter cum credimus Spiritum sanctum de Patre procedere; quoniam Deus de Deo, id est essentia Spiritus  sancti de essentia Patris, que una est in tribus [1718 1Kb] , esse intelligitur: necesse est ut de Filio eum similiter esse confiteamur, si Filius non est de illo; de  hoc enim est Spiritus sanctus, quod est Filius et quod est Pater



CAPUT XX [al. XIX] [1719 1Kb] .

Eiusdem argumenti confirmatio refutatur.

Sed dicet aliquis: Ideo intelligimus Filium et Spiritum sanctum reuelare, quod solus Pater reuelare dicitur; et Patrem et Spiritum sanctum reuelare et nosse, quod solus Filius facere dicitur; et Patrem et Filium docere, quod solus spiritus sanctus doctum ire promittitur, quia quod de uno solo in uno loco legitur, de aliis alibi aperte significatur [1720 1Kb] . Cum uero dicit Spiritum sanctum de Patre procedere, non legimus alicubi cum de Filio procedere. Per quod monemur [1721 1Kb] non nostro sensu, quod nusquam dictum est, asserere. Ad quod respondemus quia  potius docemur per hec que sic dicta sunt, ea, que in similibus dictis tacentur, similiter intelligere; presertim cum ex his que dicuntur, nulla ratione contradicente, ea, que non dicuntur, rationabili necessitate consequi apertissime uiderimus [1722 1Kb] . Cum enim dicit Dominus ad Patrem: Hec est autem uita eterna, ut cognoscant te solum uerum Deum, et quem misisti Iesum Christum ; an ideo debemus separare ab hac salubri et uitali cognitione Spiritum sanctum, quia nusquam legitur: Hec est autem uita eterna, ut cognoscant Patrem solum uerum Deum, et Spiritum sanctum. Aut: Hec est uita eterna, ut cognoscant Filium solum uerum Deum et Spiritum sanctum? Aut cum legimus: Quia sicut Pater habet uitam in semetipso; sic dedit et Filio uitam  habere in semetipso , dicemus Spiritum sanctum non habere a Patre, a quo est, ut habeat in semetipso uitam, sicut habet Pater et Filius; quoniam hoc nusquam dicit Filius de Spiritu sancto, sicut de seipso. Item cum dicit: Pater in me est, et ego in Patre. Et: Qui uidet me, uidet et Patrem , an negabimus Spiritum sanctum esse in Patre et Filio, et Patrem et Filium esse in Spiritu sancto; aut eum, qui uidet Filium, uidere Spiritum sanctum, sicut uidet Patrem; si hec non eadem pronuntiatione leguntur, qua [1723 1Kb] de Patre et Filio proferuntur? Imo quoniam unus idemque Deus est, Pater, et Filius, et Spiritus sanctus: cum dicitur cognoscere solum uerum Deum Patrem et Filium esse uitam eternam, inseparabiliter intelligendus  est in illa cognitione Spiritus sanctus. Et cum legimus: Quia sicut Pater habet uitam in semetipso; sic dedit Filio habere uitam in semetipso, non debemus  uitam eamdem existimare alienam a Spiritu sancto, aut quod illam non in semetipso [1724 1Kb] habeat. Et cum audimus: Pater in me est, et ego in Patre. Et: Qui me uidet, uidet et Patrem, cognoscere debemus per hec que ita dicuntur, quia Spiritus sanctus non est extra Patrem et Filium, aut Pater et Filius extra Spiritum sanctum; et quia per uisionem [1725 1Kb] Filii uidetur Spiritus sanctus sicut Pater [1726 1Kb] . Sicut enim non est alius Deus Pater, alius Deus Filius, alius Deus Spiritus sanctus; sic non habet Deus aliud in seipso quam Deum; nec est Deus extra Deum; nec Deus est dissimilis Deo [1727 1Kb] . Denique, ubi legimus [1728 1Kb] in propheta, aut euangelista, aut Apostolo his uerbis Deum unum esse tres personas, aut unum Deum esse Trinitatem, aut Deum de Deo?  sed neque in illo Symbolo, in quo non est prolata processio Spiritus sancti de Filio, inuenimus nomen persone, uel Trinitatis [1729 1Kb] . Quoniam tamen ex his que legimus hec apertissime sequuntur, constanter ea et corde credimus, et ore confitemur. Quare non tantum suscipere cum certitudine debemus que in sacra Scriptura leguntur, sed etiam ea que ex his, nulla alia contradicente ratione, rationabili necessitate sequuntur.



CAPUT XXI [al. XX] [1730 1Kb] .

Processio Spiritus sancti de Filio exprimitur, cum Spiritus sanctus dicitur Spiritus Filii.

Quamuis que supra iam dicta sunt sufficere possint, adhuc tamen aliquid addam, unde Spiritus sanctus cognoscatur esse de Filio. Confitentur Greci nobiscum Spiritum sanctum esse Spiritum Dei, et Spiritum  Patris, et Spiritum Filii. Quero itaque si eodem modo intelligunt illum esse [1731 1Kb] Spiritum Dei, et Spiritum Patris, et Spiritum Filii; aut dissimiliter? Certum est autem quia non dicitur Spiritus Dei, sicut possessio; ut cum dicitur equus alicuius, uel domus. Maior enim est qui possidet, quam quod possidetur. Deus autem non est maior Spiritu sancto; quia Spiritus sanctus est Deus, nec Deus est maior Deo. Neque dicitur Spiritus Dei, ut membrum Dei, sicut manus uel pes hominis: nos enim Deus habet membrum, aut partem ullam. Quomodo ergo intelligendus est Spiritus esse Dei, nisi quia hoc, quod est [1732 1Kb] , ex Deo? Non autem significat aliud nomen Patris, quam Deum, qui est Pater; aut relationem eius ad Filium, ex qua nomen Patris  habet. Similiter dicendum est de Filio. Quid namque  intelligitur in nomine Filii, nisi Deus qui Filius est, aut relatio qua refertur ad Patrem [1733 1Kb] , per quam Filius appellatur? Sed nullus sensus capit Spiritum sanctum esse Spiritum Patris, aut Filii, secundum quod alter est Pater, alter Filius; sed secundum quod uterque unus idemque Deus est. Quare idem est intellectus, cum dicitur Spiritus Dei [1734 1Kb] , et Spiritus Patris, et Spiritus Filii; sed Spiritus Dei, et Spiritus Patris dicitur, quia est et 59 procedit de Deo, et de Patre. Itaque est et procedit etiam de Filio [1735 1Kb] , quia eodem sensu spiritus Filii dicitur. Nam, cum Spiritus sanctus dicitur spiritus Dei [1734 1Kb] spiritus Domini, si non intelligimus ibi spiritum Filii eo sensu quo spiritum Patris, aut separabimus Filium a nomine Dei uel Domini, aut bifariam intelligetur Spiritus Dei, siue spiritus Domini.  Sed unde hunc habent sensum, aut ubi legitur in sacra Scriptura quod similiter non intelligatur de Patre et de Filio, cum legimus spiritum Dei aut spiritum Domini [1736 1Kb] , aut quid inuenitur, unde hoc sequatur [1737 1Kb] ? Nam si dicunt: Cum dicitur spiritus Patris, duobus modis intelligitur: Est enim spiritus Patris, quia est de Patre, et quia datur a Patre; Filii uero spiritus non [1738 1Kb] est, nisi quia datur a Filio. Hoc est quod quero, unde habeant. Et si dicunt quod in nulla authentica dictum est pagina; nec sequitur ex eo quod ibi scriptum [1739 1Kb] sit: cur nos reprehendunt, cum dicimus Spiritum sanctum procedere de Filio, ideo quia hec uerba non legunt; cum ex his, que legunt et credunt, hoc ex necessitate sequi intelligamus [1740 1Kb] ? Iudicent quoque ipsi quid potius suscipiendum sit, quamuis in sacra  pagina utrumque taceatur; an hoc, quod nos dicimus, Spiritum sanctum procedere de Filio, quod ostendimus ex his consequi que ueraciter credimus; an quod ipsi dicunt, Spiritum sanctum aliter esse Spiritum Patris [1741 1Kb] , aliter esse Filii: quod nec auctoritate, nec ratione, nec ex his que certa sunt, possunt ostendere. Utique aut debent cessare ab hac sua sententia, si tamen hoc dicunt, ut audio, quod Spiritus [1742 1Kb] sanctus aliter est Filii spiritus, quam spiritus Patris; cum nusquam hoc legant, uel unde hoc probent; aut saltem nos reprehendere non debent, qui dicimus [1743 1Kb] Spiritum sanctum procedere de Filio; quamuis his uerbis hoc non legamus [1744 1Kb] , quoniam ex his, que pariter credimus, hoc  consequi monstramus. Sed si cessant ab hac sua  assertione, credant pariter nobiscum Spiritum sanctum similiter esse Patris et Filii spiritum, et intelligant eum [1745 1Kb] a Filio, sicut a Patre procedere. Et si nos reprehendere desinunt, fateantur nobiscum hoc, unde cognoscunt nos reprehendi non debere.



CAPUT XXII [al. XXI] [1746 1Kb] .

Cur in Symbolo non sit expressa processio Spiritus sancti a Filio: et cur a Latinis fuerit adiecta, Grecis inconsultis.

Ad hoc autem, quod nos reprehendunt in Symbolo illo, quod pariter nos et illi suscipimus et tenemus addidisse Spiritum sanctum a Filio procedere; et querunt cur hoc factum sit, et quare hoc prius eorum Ecclesie monstratum non est, ut communiter consideraretur, et communi consensu adderetur  quod addendum erat: ad hoc, inquam, responsum sufficiens habemus. Nam si queritur cur factum sit, dicimus quia necesse erat propter quosdam minus intelligentes, qui non animaduertebant in illis, que uniuersa credit Ecclesia, contineri, et ex his sequi Spiritum sanctum de Filio procedere; ne forte hoc credere dubitarent. Quod quam necessarium fuerit, per illos qui hoc negant, quia in illo Symbolo positum non est, cognoscimus. Quoniam igitur et necessitas cogebat, et nulla ratio prohibebat, et uera fides hoc admittebat; fiducialiter asseruit Latinitas, quod credendum et confitendum esse cognoscebat. Scimus enim quod non omnia, que credere et confiteri debemus, ibi dicta sunt; nec illi qui Symbolum illud dictauere, uoluerunt  fidem Christianam esse contentam ea tantummodo credere et confiteri, que ubi posuerunt. Ut enim alia taceam [1747 1Kb] , non ibi dicitur Dominus ad infernum descendisse; quod tamen pariter et nos et Greci credimus. Si autem dicunt nullo modo debuisse corrumpi Symbolum tanta auctoritate taxatum [1748 1Kb] , nos non iudicamus esse corruptionem, ubi nichil addimus [1749 1Kb] quod his, que ibi dicta sunt, aduersetur. Et quamuis defendere possemus [1750 1Kb] hanc adiectionem non esse corruptionem, si quis tamen hoc contentiose uoluerit asserere, respondemus nos illud non corrupisse, sed aliud nouum edidisse: illud enim secundum [1751 1Kb] proprietatem Greci dictaminis translatum, cum illis integrum seruamus et ueneramur;  istud autem, quo [1752 1Kb] frequentius in populi audientia utimur, Latino more dictatum cum addimento supradicto edidimus. Quod autem queritur, quare hoc Grecorum ecclesie consensu factum  non est. Respondemus quia et nimis erat difficile Latinis, eorum episcopos ad consulendum de hac re colligere; nec erat necesse unde non dubitant hoc in questionem [1753 1Kb] adducere. Que est enim Ecclesia que uel per amplitudinem unius regni dilatatur [1754 1Kb] , cui non liceat aliquid secundum rectam fidem constituere, quod in conuentu populi utiliter legatur aut cantetur? Quanto ergo magis licuit Latinis hoc constanter proferre, in quo omnes gentes et omnia regna, que Latinis utuntur litteris, pariter concordant.



CAPUT XXIII [al. XXII] [1755 1Kb]

Summa doctrine et probationum processionis Spiritus sancti de Filio.

Colligamus breuiter quod supra pluribus rationibus  effectum est. Constat inexpugnabili ratione Spiritum sanctum esse de Filio, sicuti est de Patre; nec tamen esse quasi de duobus diuersis, sed quasi de uno [1756 1Kb] . Ex eo enim, quod Pater et Filius unum sunt, id est ex Deo, est Spiritus sanctus; non ex eo, unde alii sunt ab inuicem, sed quoniam Deus, de quo est Spiritus sanctus, est Pater et Filius; idcirco uere dicitur esse de Patre et Filio, qui duo sunt. Et quoniam Pater non est prior aut posterior Filio, aut maior aut minor, nec alter magis aut minus est Deus quam alter: non est Spiritus sanctus prius de Patre, quam de Filio; nec de Filio, quam de Patre; nec maior nec minor est existens de Patre, quam existens de Filio; nec magis nec minus est de uno, quam de altero. Nam si prius aut  post, uel [1757 1Kb] maior uel minor, aut magis aut minus de uno esset quam de altero, ex necessitate sequeretur ut aut Spiritus sanctus non esset de hoc, in quo unum sunt Pater et Filius; aut ipsum unum non esset perfecte et simpliciter unum, sed esset ibi aliqua diuersitas, de qua illa, quam dixi, in existendo de eodem uno Spiritum sanctum [1758 1Kb] , esset uarietas. Sed dici non potest quod Spiritus sanctus non sit de hoc, in quo unum sunt Pater et Filius; alioquin non esset de Deo. Nec credi debet quod in ipso uno [1759 1Kb] sit, secundum quod est, aliqua diuersitas. Quare nec prius nec post, nec maior aut minor, nec magis aut minus est Spiritus sanctus de Patre, quam de Filio; aut de Filio, quam de Patre. Non  enim unus idemque Spiritus sanctus, qui semel totus est de Deo toto, magis [1760 1Kb] aut minus [1761 1Kb] potest esse de uno et summe simplici [1762 1Kb] Deo.



CAPUT XXIu [al. XXIII].

Quod Spiritus sanctus non sit principaliter de Patre.

Quod si dicitur quia [1763 1Kb] Spiritus sanctus principaliter est de Patre, quasi magis sit de Patre quam de Filio, non ita dicendum est ut intelligatur ulla predictarum uarietatum inesse; sed quoniam Filius hoc quod est, de Patre habet, idcirco hoc ipsum quod Spiritus sanctus est de Filio, habere de Patre, de quo habet esse, non inconuenienter asseritur. Quoniam tamen sic habet esse de Patre Filius, ut omnino [1764 1Kb] idipsum sit quod Pater, et unus idemque Deus: sicut solus et simplex Deus non potest esse maior uel minor seipso, nec prior nec posterior, nec aliquid in se habet diuersum; sic 60 Filius nec prior nec posterior, nec maior nec minor est Patre,  nec habet aliquid in se diuersum ab eo; sed sicut habet ab illo perfecte esse, ita habet per omnia ab eodem equalem illi et similem [1765 1Kb] , imo idipsum esse. Quapropter sicut Pater non est magis Deus quam Filius, quamuis Filius habeat esse de [1766 1Kb] Patre; ita non est magis Spiritus sanctus de Patre quam de Filio, licet Filius a Patre habeat, ut de illo sit Spiritus sanctus. In eo enim in quo est unus idemque cum Patre, id est in eo quod Deus est, non est alius [1767 1Kb] ille, et alius Pater; neque dissimiliter habet aliquid [1768 1Kb] , quia non est alius Deus Pater, et alius Deus Filius; neque dissimiliter sunt id quod sunt, sed in eo quod ille est Pater, iste Filius; est alius ille, et alius iste [1769 1Kb] . Et sicut Filius non est alius Deus quam Pater; ita secundum quod Deus  est, non habet aliquid ab alio [1770 1Kb] quam a seipso. Nam cum dicimus Deum de Deo, Filium de Patre [1771 1Kb] , non alium intelligimus Deum de Deo alio; sed eumdem ipsum Deum de eodem ipso Deo, quamuis dicamus alium de alio, Filium scilicet de Patre. Sicut enim supra dictum est, quemadmodum Deus, secundum nomen significans unitatem, nullam recipit diuersitatem; ita secundum nomina significantia Deum esse de Deo, necessario admittit pluralitatem. Si ergo dicitur quod Spiritus sanctus principaliter a Patre sit; non aliud significatur quam quia ipse Filius, de quo est Spiritus sanctus, a Patre habet hoc [1772 1Kb] ipsum, ut Spiritus sanctus sit de illo; quoniam [1773 1Kb] id quod est, habet a Patre. Non quemadmodum  in rebus creatis, dum aliquid asserimus esse  principaliter, uolumus significare quod magis sit hoc quod dicitur esse principaliter, quam illud ad quod refertur: ut cum dispensator alicuius domini eius precepto pascit familiam domus, dominus principaliter et magis eam pascere recte dicitur, quam dispensator. Nam non omnia que sunt [1774 1Kb] domini, sunt dispensatoris equaliter; sicut ea que sunt Patris, Filii quoque sunt non inequaliter.



CAPUT XXu [1775 1Kb] .

Processio hec nullam intra Deum prioritatem inducit, nisi originis.

Queret forsitan aliquis et mirabitur dicens: Quomodo potest intelligi ut aliquid habeat esse de [1776 1Kb] aliquo; et non sit aliquo modo id, de quo est,  principalius et dignius; et hoc, quod ex eo est, quodammodo minus et quasi secundarium: presertim cum id quod est de aliquo, uideatur indigere; ut sit, eo de quo [1777 1Kb] est; illud uero, de quo est, nequaquam egeat eo quod de se est? Ad quod respondendum quia sicut essentia Dei ualde diuersa et aliena est a creata essentia, ita, cum dicimus Deum de Deo existere nascendo uel procedendo, longe aliter intelligenda est ista natiuitas siue processio, quam cum dicimus in aliis rebus aliquid nasci uel procedere. Ibi enim nichil est aut natura [1778 1Kb] , aut tempore, aut in aliquo prius [1779 1Kb] aut posterius, magis aut minus, aut ulla ratione [1780 1Kb] aliquo indigens: sed totum quod est non tam equale [1781 1Kb] uel simile sibi et ceternum, quam idem sibi ipsi, et per se  sibi ipsi omnino sufficiens; nec nascitur uel procedit ibi aliquid, quasi de non esse proficiens ad esse. Sicut igitur intellectus noster non potest transire ultra eternitatem, ut quasi de principio eius iudicet; sic non potest de hac natiuitate uel processione nec debet ad similitudinem creature sentire uel iudicare. Sed quoniam et quod nascitur et quod procedit, non est aliud quam id [1782 1Kb] de quo est nascens uel procedens, quod est solus et unus Deus: sicut idem Deus non est seipso maior uel minor; ita in tribus, hoc est in Patre et Filio et Spiritu sancto, non est aliquid maius uel minus, nec est alius alio hoc, quod est maius uel minus; quamuis uerum sit  quia Deus est [1783 1Kb] de Deo, nascendo et procedendo.



CAPUT XXuI [1784 1Kb] .

ueritas processionis Spiritus sancti a Filio, ideo maxime firmatur; quia fide certa sunt, ex quibus necessario sequitur.

Ecce uidimus de quanta [1785 1Kb] ueritate et quanta [1786 1Kb] necessitate sequatur Spiritum sanctum de Filio procedere. Quod si uerum non est aut aliquid eorum, ex quibus hoc diximus consequi, falsum est: quod est contra Christianam [1787 1Kb] fidem, quam cum Grecis tenemus; aut non consequenter conclusimus; quod ostendi nequit. Quare si uerum non est, fides Christiana destruitur. Palam etiam est intelligenti, si falsum esse ponitur, quia nulla inde ueritas nascitur. Consideremus quoque quid eueniat, cum pro uero asseritur. Utique si uerum est Spiritum sanctum  procedere a Filio sicut a Patre, sequitur quia Filii spiritus est sicut Patris, et mittitur et datur a Filio sicut a Patre; quod diuina docet auctoritas, et nulla penitus sequitur falsitas. Cum autem processio Spiritus sancti a Filio negata tantam inducat falsitatem, ut illa ex quibus eam consequi monstrauimus, destruat contra fidem Christianam, nec ullam generet ueritatem, et asserta tantam probet ueritatem, sicut ostendimus, nec aliquam ullatenus [1788 1Kb] secum trahat falsitatem, cogitet cor rationale qua ratione illam excludat a fide Christiana. Denique si error est hanc credere de Filio Spiritus sancti processionem, ipsa diuina auctoritas nos in errorem inducit, cum et illa ex quibus hec sequitur processio et que illam sequuntur, nos docet;  nec alicubi aut illam negat, aut quod ille repugnet aliquo modo pronuntiat. Si [1789 1Kb] ergo opponitur, quia nusquam eam profert diuina auctoritas, ideo non esse dicendam [1790 1Kb] . Dicatur similiter, quia nusquam illam negat, nec aliquid dicit quod repugnet, non esse negandam. Dicimus etiam quia satis illam affirmat, cum illa asserit, unde probatur; et nullo modo aliquid significat [1791 1Kb] , unde negetur.



CAPUT XXuII [1792 1Kb] .

Si Spiritus sanctus a Filio non procederet, non esset cur Filius non procederet de Spiritu sancto.

Patet ergo, sicut supra premisi [1793 1Kb] , preter hoc quia Filius existit nascendo, et Spiritus sanctus procedendo; hac quoque causa, quia scilicet Spiritus sanctus est de Filio, eos de inuicem non posse  dici, et propter hoc solum, Filium non posse esse de Spiritu sancto. Nam, quoniam, ut dictum est, aut Filius est de Spiritu sancto, aut Spiritus sanctus de Filio; si non esset Spiritus sanctus de Filio,  sequoretur de Spiritu sancto Filium esse. Apparet itaque per supradictas rationes, quia Pater est Deus de quo Deus est, et non est Deus de Deo; et Filius est Deus de Deo, et Deus de quo est Deus; et Spiritus sanctus est Deus de [1794 1Kb] Deo, nec est Deus de quo est Deus. Et quamuis de Patre sint duo, id est Filius et Spiritus sanctus, non tamen duo dii sunt de Patre, sed unus est Deus qui est Filius et Spiritus sanctus. Et licet duo sint, de quo est Filius et qui est de Filio; id est Pater et Spiritus sanctus, non tamen sunt duo dii, sed unus Deus, qui est Pater et Spiritus sanctus. Et quanquam Spiritus [1795 1Kb] sanctus sit de duobus, id est de Patre et Filio, non tamen de duobus est diis, sed de uno Deo, qui est Pater et Filius. Si autem Pater et Filius et Spiritus sanctus  bini considerentur, liquet ex his que dicta sunt, quia necesse est alterum ex altero aut esse, quia ille non ex se est: aut non esse quia ille est ex se. Nam si conferamus [1796 1Kb] Patrem et Filium, uidemus Filium esse de Patre, quia Pater non est de illo; et Patrem non esse de Filio, quia Filius est de Patre. Et similiter si consideramus Patrem [1797 1Kb] et Spiritum sanctum, inuenimus [1798 1Kb] Spiritum sanctum esse de Patre; quia non est de illo Pater; et Patrem non esse de Spiritu 61 sancto, quia Spiritus sanctus est de illo. Ita quoque si Filius et Spiritus sanctus quomodo sint [1799 1Kb] ad inuicem, speculamur; intelligimus [1800 1Kb] Spiritum sanctum esse de Filio, quia Filius non est de illo; et Filium non esse de Spiritu sancto, quia Spiritus sanctus est de Filio.  Apparet igitur, quod supra dixi, quia relationes predicte licet sint in uno, non possunt unitati immittere pluralitatem suam; nec unitas relationibus singularitatem suam.



CAPUT XXuIII [1801 1Kb] .

Communia et propria Patri, ac Filio, et Spiritui sancto

Porro sex sunt differentie Patris et Filii et Spiritus sancti, ex his nascentes nominibus, id est habere Patrem et non habere Patrem; habere Filium, et non habere Filium; habere Spiritum sanctum de se procedentem, et non habere Spiritum sanctum de se procedentem. Harum differentiarum singulus quisque habet unam propriam, qua differt ab aliis duobus;  et duas ita communes et proprias, ut qua communicat [1802 1Kb] uni, ea differat ab altero. Pater namque habet Filium solus, quo differt ab aliis duobus; habet Spiritum sanctum procedentem de se, quod  commune est illi cum Filio, et quo differt a Spiritu sancto; Patrem autem non habet, sicut nec Spiritus sanctus, et in hoc [1803 1Kb] differt a Filio. Filius solus habet Patrem, in quo differt a Patre et Spiritu sancto: et est illi commune cum Patre, sicut dictum est, quia procedit de illo Spiritus sanctus, unde ab eodem Spiritu sancto diuisus est; caret autem Filio, sicut Spiritus sanctus unde discrepat a Patre. Spiritus sanctus solus est de quo alius non procedit: commune est illi cum Patre [1804 1Kb] , ut dixi, non habere Patrem, in quo dissimilis est Filio; cum Filio quoque est illi commune, ut iam monstratum est, non habere Filium unde Patri non concordat. Solus itaque Pater est qui est de nullo, et de quo sunt alii duo. Solus e contra Spiritus sanctus est qui de  duobus, et de quo nullus. Solus Filius qui de uno, et de quo unus. Est autem tribus commune, ad duos habere relationem: Pater enim ad Filium et Spiritum sanctum refertur, sicut ad illos qui de se sunt: Filius ad Patrem et ad Spiritum sanctum, quia est de Patre, et Spiritus sanctus de illo; Spiritus sanctus ad Patrem et Filium, quia est de utroque. Possidet ergo unusquisque suas proprietates, quarum collectio in alio non est eadem, ad similitudinem diuersarum hominum personarum. Per hoc enim hominum persone diuerse sunt ab inuicem, quia uniuscuiusque [1805 1Kb] proprietatum collectio non est in alia eadem [1806 1Kb] . Interest tamen aliquid: nam in personis hominum si una est persona, unus est homo; et si unus est homo, una est persona: item, si plures  sunt persone, plures quoque sunt homines; et si isti plures [1807 1Kb] sunt, ille et pluralitatem non effugiunt. In Deo uero quamuis tres persone sint, unus tamen est Deus: et licet sit unus Deus, nequaquam tamen persone pluralitatem amittunt. In hoc itaque quod relatiue Deus ad Deum dicitur, sicut plures homines, personarum admittit pluralitatem [1808 1Kb] et diuersitatem; in hoc uero quod per se est, id est, in [1809 1Kb] Deo, inseparabilem, ad similitudinem unius hominis, seruat singularitatem: pluralitas namque humanarum personarum non est nisi in pluribus hominibus, nec unus homo pluralitatem accipit personarum; Deus uero unus est tres persone, et  persone tres unus Deus. Hoc itaque modo nec unius  nec diuersarum integre seruat aliarum personarum proprietatem.



CAPUT XXIX [1810 1Kb] .

In Deo per ea propria est personarum pluralitas; per communia uero, essentie unitas.

Cur autem ita sit, quamuis in prefata epistola de incarnatione uerbi, de hoc aliquantulum dixerim [1811 1Kb] , breuiter tamen hic repetam. Sepe fit ut plura conueniant in unum sub eodem nomine et eadem quantitate [1812 1Kb] , quam habebant singula antequam unum fierint. Quippe si puncto punctum addimus sine interuallo aut equalem lineam in equali linea [1813 1Kb] , aut superficiem equalem in equali superficie [1814 1Kb] collocamus, non fit nisi unus punctus [1815 1Kb] , una linea, una superficies. In multis si quis uoluerit querere  inueniet similia [1816 1Kb] . Hoc itaque modo, quamuis non sint plures eternitates, si tamen dicitur eternitas in eternitate, non est nisi una eternitas; et lumen in lumine, unum tantum lumen est. Eodem modo quecunque de Dei dicuntur essentia, si in se replicentur, nec quantitatem augent, nec pluralitatem admittunt. Quoniam autem Deus est eternitas, sicut extra eternitatem nichil est omnino, ita extra Deum penitus non est aliquid: atque sicut eternitas in eternitate non est nisi una eternitas, sic Deus [1817 1Kb] in Deo, unus est solus Deus. Habemus autem ex uera fide Deum esse de Deo, nascendo, et Deum de Deo, procedendo. Sed quoniam non est aliquid extra Deum, cum nascitur Deus de Deo uel cum procedit Deus de Deo non exit nascens uel procedens [1818 1Kb]  extra Deum, sed manet in Deo. Quoniam ergo Deus in Deo non est nisi unus Deus, cum nascitur Deus de Deo, unus solus est Deus gignens et genitus: et cum procedit Deus [1819 1Kb] de Deo, unus tantummodo Deus est procedens [1820 1Kb] et de quo procedit [1821 1Kb] . Unde ineuitabiliter sequitur: quoniam Deus nullas habet partes, sed totus est quidquid est; unum eumdemque, et non alium Deum, totum esse Patrem [1822 1Kb] , totum esse Filium, totum esse Spiritum sanctum, Quare Pater et Filius et Spiritus sanctus, per hoc quia cum est Deus de Deo et Deus in Deo, non est [1823 1Kb] nisi unus Deus; seruant in Deitate ad similitudinem unius hominis, singularitatem: per hoc uero,  quia cum Deus est de Deo aut nascendo aut procedendo,  non potest unus idemque esse qui est de aliquo, et de quo est; secundum nomina has relationes significantia, tenent, sicut diuerse hominum persone, pluralitatem. Notandum tamen quia nec Deus est sine persona, nec persona sine Deo; et quia singulis personis attribuimus aliquando propria singularum aliquando uni quasi proprium, quod commune est aliis. Nam cum dicimus: solus Pater est in tribus personis, qui a nullo est [1824 1Kb] [1825 1Kb] , solus Filius est qui de uno et de quo unus est; solus Spiritus sanctus est, de quo [1826 1Kb] nullus est; singulas personas nominantes, singulis propria attribuimus. Cum uero legimus: Nemo nouit Filium, nisi Pater; neque Patrem quis nouit nisi Filius . Et que sunt Dei, nemo cognouit nisi Spiritus Dei, . Quamuis uideatur Scriptura quod de una dicit persona, negare de aliis; commune tamen est omnibus,  quod singulis quasi proprium attribuit. Non enim ignorat Pater aut Filius seipsum et que Dei sunt, neque Spiritus sanctus Patrem aut Filium. Cur autem et quando quod de uno quasi de solo dicitur, de aliis intelligatur, satis supra dictum est.



Operis clausula.

Hec de processione Spiritus sancti, aliis cogentibus, non de me, sed de eodem Spiritu sancto confidens, pro Latinis contra Grecos scribere; et ea occasione de unitate Deitatis et de Trinitate personarum aliquid addere presumpsi quamuis inumerabiles sint inter illos qui Latinis utuntur litteris, qui hoc melius quam ego facere possint. Quidquid ergo dixi quod suscipiendum sit, non mihi attribuatur, sed Spiritui ueritatis. Si autem aliquid protuli quod aliquatenus  corrigendum sit, mihi imputetur, non sensui Latinitatis [Ecclesie Latine] [1827 1Kb] .





SANCTI ANSELMI DIALOGUS DE CASU DIABOLI



62 CAPUT PRIMUM [1828 1Kb] . Quod etiam ad angelos dicatur: Quid habes, quod non accepisti? et a Deo non sit nisi bonum, et esse: et omne bonum sit essentia, et omnis essentia bonum  .

DISCIPULUS. Illud Apostoli: Quid habes, quod non accepisti?  dicitur hominibus tantum, an et angelis? MAGISTER. Nulla creatura habet aliquid a se. Quod enim seipsum a se non habet, quomodo habet a se aliquid? Denique si non est aliquid, nisi unus qui fecit et que facta sunt ab [1829 1Kb] uno: clarum est quia nullatenus [1830 1Kb] potest haberi aliquid [1831 1Kb] , nisi qui fecit, aut quod fecit. DISC. uere clarum [1832 1Kb] est. MAG. Sed neque ipse factor, neque quod factum est, potest haberi nisi ab ipso factore. DISC. Nec hoc minus clarum. MAG. Ille igitur solus a se  habet quidquid habet; et omnia alia nonnisi ab illo habent aliquid: et, sicut a se nonnisi nichil habent;  ita ab illo nonnisi aliquid habent. DISC. Non plane uideo quod ait, quod a Deo non habent alia nisi aliquid. Nam quis facit alius [1833 1Kb] , ut multa, que uidemus transire de esse ad non esse, non sint quod erant; etiamsi omnino in nichilum non transeant? Aut quis facit non esse, quidquid non est; nisi ille qui facit esse, omne quod est? Item si non est aliquid, nisi ideo quia Deus facit [1834 1Kb] ; necesse est ut quod non est idcirco non sit, quia ipse non facit. Sicut ergo illa que sunt, ab illo habent esse aliquid; ita que non sunt, uel que de esse transeunt ad non esse, uidentur ab eodem ipso habere esse nichil [1835 1Kb] . MAG. Non solum illi dicitur facere aliquid esse, aut aliquid non esse [1836 1Kb] , qui facit ut sit, quod non est; aut ut non sit [1837 1Kb] , quod est: sed etiam ille, qui potest  facere ut non sit aliquid [1838 1Kb] , et non facit, dicitur facere esse; et qui potest facere ut aliquid sit,  nec facit, dicitur facere non esse. Quippe [1839 1Kb] non ille tantum dicitur facere aliquem nudum esse, aut non esse indutum, qui eum despoliat; sed et qui spoliantem, cum prohibere possit, non prohibet: sed ille proprie dicitur hoc facere [1840 1Kb] , iste uero improprie [1841 1Kb] . Cum enim iste dicitur quia fecit esse [1842 1Kb] nudum, aut non esse indutum, non aliud intelligitur nisi quia, cum posset, non fecit ut non esset nudus, aut ut maneret [1843 1Kb] indutus. Hoc modo Deus dicitur multa facere que non facit: ut, cum dicitur inducere in tentationem; quoniam non defendit a tentatione, cum possit: et facere non esse, quod non est; quoniam, cum possit, non facit esse. At si consideres ea que sunt, cum transeunt ad non esse, ipse facit ea non esse. Quoniam namque non solum  non est aliqua alia essentia [1844 1Kb] , nisi illo faciente; sed nec aliquatenus manere potest, quod facta est [1845 1Kb] , nisi eodem ipso seruante. Cum [1846 1Kb] ipse desinit seruare quod fecit; non ideo id, quod erat, redit in non esse, quia ipse facit non esse; sed quia cessat facere esse. Nam et cum quasi iratus destruendo aliquid aufert esse, non est ab illo non esse; sed illo tollente, uelut suum, quod prestiterat, quod ab eo factum seruabatur ut esset, redit in non esse, quod non ab illo, sed a se, antequam fieret, habebat. Si enim ab aliquo tunicam repetas, quam illi nudo sponte ad tempus prestiteras [1847 1Kb] , non habet a te nuditatem; sed, te quod tuum erat tollente, redit in id quod erat antequam indueretur a te. Nempe sicut a summo bono non est nisi bonum, et omne  bonum est a summo bono, ita a summa essentia non est nisi essentia, et omnis essentia est a summa essentia: unde, quoniam summum bonum est summa essentia, consequens est ut omne bonum sit essentia, et omnis essentia bonum. Nihil ergo et non esse, sicut non est essentia, ita non est bonum [1848 1Kb] . Nihil itaque et non esse, non est ab illo, a quo non est nisi bonum et essentia. DISC. Aperte nunc uideo quia sicut bonum et esse, non est nisi a Deo; ita non est a Deo, nisi bonum et esse. MAG. uide ne ullatenus putes, cum in diuinis libris legimus, aut cum secundum illos dicimus Deum facere malum, aut facere non esse, quia negem [1849 1Kb] propter quod dicitur; aut reprehendam, quia ita dicitur: sed non tantum debemus inherere improprietati uerborum  ueritatem tegenti, quantum inhiare proprietate ueriatis sub multimodo genere locutionum [1850 1Kb] latenti.  DISC. Ista nonnisi non intelligenti aut calumnioso habes opus dicere. MAG. Redi ad id quod [1851 1Kb] incepisti, et uide si non solum homini, sed et angelo potest dici quia non habet quod non accepit



CAPUT II.

Cur uideatur diabolus ideo non accepisse perseuerantiam, quia Deus non dedit.

DISC. Satis patet non minus angelo quam homini conuenire. Constat ergo quia ille angelus, qui stetit in ueritate, sicut ideo perseuerauit, quia perseuerantiam habuit; ita ideo perseuerantiam habuit, quia accepit; et ideo accepit quia Deus dedit. Consequens est [1852 1Kb] igitur quia ille, qui in ueritate non stetit, quemadmodum ideo non perseuerauit, quia perseuerantiam non habuit; sic ideo non habuit perseuerantiam,  quia non accepit; et ideo non accepit, quia Deus non dedit. Si ergo potes, uolo ut ostendas mihi culpam eius; cum ideo non perseuerauerit [1853 1Kb] , quia ille non dedit, quo non dante nichil habere potuit. Certus sum enim, etiamsi non uideam, non 63 illum nisi iuste a summe iusto [1854 1Kb] damnatum, nec sine culpa iuste illum potuisse damnari. MAG. Unde putas consequi, si bonus angelus ideo accepit perseuerantiam quia Deus dedit, malum ideo non accepisse, quia Deus non dedit? DISC. Quia si bono angelo datio est causa acceptionis, puto non dationem esse malo angelo causam non acceptionis: et si ponitur non datio, uideo necessariam [1855 1Kb] esse causam ut sequatur non acceptio: et omnes scimus [1856 1Kb] quia cum non accipimus [1857 1Kb] quod uolumus, non ideo non datur,  quia non accipimus; sed ideo non accipimus, quia non datur. Denique quoscunque legi aut audiui facere questionem hanc: hac ratione eam, in quantum memini constituunt; quia si bonus angelus ideo accepit, quia Deus dedit, malus angelus ideo [1858 1Kb] non accepit, quia Deus non dedit: nec memini me adhuc huius consequentie solutionem uidisse.



CAPUT III.

Quod ideo Deus non dedit, quia ille non accepit.

MAG. Nulla est tibi consequentia: potest enim non dare, non esse causa non accipiendi, etiamsi dare semper esset causa accipiendi. DISC. Ergo si ponatur non dare, non necesse est sequi non accipere. Quare potest esse accipere, etiamsi non sit dare. MAG. Non est ita. DISC. Exemplo uolo mihi  ostendas quod dicis. MAG. Si ego porrigo tibi aliquid, et tu accipis; non ideo do quia accipis; sed  ideo accipis, quia do; et est datio causa acceptionis. DISC. Ita est. MAG. Quid si id ipsum [1859 1Kb] porrigo alii, et non accipit [1860 1Kb] ; illene ideo non accipit, quia non do? DISC. Potius uidetur quia tu ideo non das, quia ille non accepit. MAG. Hic igitur non [1861 1Kb] dare, non est causa non accipiendi; et tamen si pono me non dedisse [1862 1Kb] , causa est consequendi illum non accepisse. Aliud namque est rem causam esse alterius rei: aliud positionem rei esse causam ut sequatur aliud [1863 1Kb] . Cum enim incendium non sit causa ignis, sed ignis incendii, positio tamen incendii semper causa est ut sequatur esse ignem. Si enim est incendium, necesse est ignem esse. DISC. Necesse est me sic esse fateri. MAG. uides ergo, ut puto, si tu ideo accepisti, quia ego dedi, non tamen idcirco consequi illum, qui  non accepit, ideo non accepisse, quia ego non dedi; et tamen consequi quia si ego non dedi, ille non accepit. DISC. uideo, et placet mihi quia uideo. MAG. An amplius dubitas quia sicut angelus, qui stetit, ideo accepit perseuerantiam, quia Deus dedit, ita non stanti [1864 1Kb] idcirco Deus non dedit, quia ille non accepit? DISC. Nondum mihi hoc ostendisti; sed illud tantum sufficienter demonstrasti [1865 1Kb] , scilicet non esse consequens ex eo quia bonus angelus ideo accepit, quia Deus dedit [1866 1Kb] ; malum ideo non accepisse, quia Deus non dedit. Si enim uis asserere Deum illi ideo non dedisse, quia non accepit, quero cur non accepit? Aut quia non potuit, aut quia non uoluit. Nam si non habuit potestatem aut uoluntatem accipiendi, Deus non dedit. Si enim Deus dedisset,  pro certo habuisset. Quare, si non potuit habere potestatem aut uoluntatem accipiendi perseuerantiam, nisi ante Deo, quid peccauit, si non accepit quod Deus illi non dedit posse aut uelle accipere? MAG. Deus dedit illi potestatem et uoluntatem accipiendi perseuerantiam. DISC. Accepit igitur quod Deus dedit, et habuit quod accepit. MAG. uere habuit, et accepit. DISC. Accepit ergo, et habuit perseuerantiam. MAG. Non accepit, et ideo non habuit. DISC. Nonne dixisti Deum illi dedisse, et illum accepisse potestatem et uoluntatem accipiendi perseuerantiam? MAG. Dixi; sed non dixi Deum illi dedisse accipere perseuerantiam, sed tantum uelle et posse perseuerantiam accipere. DISC. Ergo, si uoluit et potuit, accepit perseuerantiam. MAG. Non est necessarium  consequens. DISC. Non uideo cur non, nisi [1867 1Kb]  mihi ostendas. MAG. Incepisti unquam aliquid cum uoluntate et potestate perficiendi, quod tamen uoluntate ante finem rei mutata non perfecisti? DISC. Sepe. MAG. uoluisti igitur et potuisti perseuerare, in quo non perseuerasti. DISC. uolui utique; sed non perseueraui in uoluntate, et ideo non perseueraui in actione. MAG. Quare non perseuerasti in uoluntate? DISC. Quia non uolui. MAG. Nonne quandiu uoluisti perseuerare in actione, uoluisti perseuerare in ipsa uoluntate? DISC. Non possum negare. MAG. Cur ergo dicis te non uoluisse [1868 1Kb] perseuerare in illa? DISC. Iterum responderem: Quia perseuerare uolui; sed non perseueraui in hac uoluntate, nisi rem uiderem in infinitum procedere, te semper idipsum [1869 1Kb] interrogante, et me eadem respondente. MAG. Non  ergo debes dicere: Ideo non uolui perseuerare in uoluntate, quia non uolui perseuerare in uoluntate huius uoluntatis [1870 1Kb] : sed cum queritur: Quare non perseuerasti in actione, in qua uoluisti et potuisti perseuerare? respondere potes [1871 1Kb] : quia non perseueraui in uoluntate. Quod si queritur iterum quare non perseuerasti in uoluntate: alia causa reddenda est, unde scilicet contigerit defectus illius uoluntatis, quam quia non perseuerasti [1872 1Kb] uelle uoluntatem. Non enim respondendo aliud ostendis quam idipsum quod queritur; id est non perseuerasti in uoluntate perseuerandi in actione. DISC. uideo quia non uidebam quid dicerem. MAG. Dic ergo uno uerbo quid sit perseuerare, quantum res exigit, in faciendo aliquid. DISC. Perficere: nam perseuerare in scribendo  aliquid, dicimus perscribere; in ducendo, perducere. MAG. Dicamus igitur similiter, etiamsi non sit in usu, quod perseuerare in uoluntate, sit peruelle [1873 1Kb] . DISC. Ita fiat. MAG. Cum ergo non [1874 1Kb] perfecisti quod uoluisti, et potuisti, cur non perfecisti? DISC. Quia non peruolui [1875 1Kb] . MAG. Ita ergo dic quia diabolus, qui accepit uelle, et posse accipere perseuerantiam, et uelle et posse perseuerare, ideo non accepit, nec perseuerauerit, quia non peruoluit [1876 1Kb] . DISC. Item quero quare non peruoluit [1877 1Kb] ? Cum enim dicis quia quod uoluit, non peruoluit, tale est [1878 1Kb] ac si dicas: Quod uoluit prius, postea non uoluit. Quando ergo [1879 1Kb] non uoluit quod prius uoluit, quare non uoluit, nisi quia non habuit uoluntatem? Non dico uoluntatem quam prius habuit, cum uoluit [1880 1Kb] ;  sed quam non habuit, cum non uoluit. Hanc autem  uoluntatem quare non habuit, nisi quia non accepit? Quare autem non accepit, nisi quia Deus non dedit [1881 1Kb] ? MAG. Iterum dico quia non ideo non accepit, quia Deus non dedit; sed ideo Deus non dedit quia ille non accepit. DISC. Hoc ostende. MAG. Sponte dimisit uoluntatem, quam habebat [1882 1Kb] : et sicut accepit habere [1883 1Kb] quousque habuit; ita potuit accipere semper [1884 1Kb] tenere, quod deseruit [1885 1Kb] : sed quia deseruit, non accepit. Quod ergo ideo non accepit tenere, quia deseruit [1885 1Kb] , non ideo non accepit [1886 1Kb] , quia Deus non dedit; sed ideo Deus non [1887 1Kb] dedit, quia ille non accepit [1888 1Kb] . DISC. Quis non uideat quia non ideo non uoluit [1889 1Kb] tenere, quia deseruit, sed ideo deseruit, quia non uoluit tenere? Semper enim tenenti prius est non uelle tenere, quam uelle deserere.  Ideo enim uult aliquis deserere quod tenet, quia non uult tenere. Quero [1890 1Kb] igitur quare tenere non uoluit quod tenebat, nisi quia Deus non dedit uelle? MAG. Non semper prius est non uelle tenere, quam uelle deserere. DISC. Quando non sit ostende mihi. MAG. Quando aliquam rem [1891 1Kb] propter se non uis tenere, sed deserere, ut carbonem ignitum in manu nuda positum: tunc forsitan prius est non uelle tenere, quam uelle deserere; et ideo uis deserere, quia non uis tenere. Prius enim quam teneas, non uis tenere; uelle autem deserere non potes nisi cum tenes. Cum autem tenes quod nonnisi propter aliud non uis [1892 1Kb] tenere, nec nisi propter aliud [1893 1Kb] deserere uis; et magis uis aliud [1894 1Kb] , quod non potes habere, 64 nisi deseras quod tenes:  tunc uelle deserere prius est, quam non uelle tenere. Auarus namque, cum uult tenere nummum, et mauult panem quem nequit habere, nisi nummum det, prius uult dare, id est deserere nummum, quam non uelit tenere: non enim illum ideo uult, ideo non uult tenere dare quia non uult tenere; sed ideo non uult tenere, quia ut [1895 1Kb] panem habeat necesse habet dare. Nam et antequam habeat, uult tenere et habere; et cum habet, nequaquam non uult tenere, quandiu non habet necesse deserere. DISC. uerum est. MAG. Non ergo semper est prius non uelle tenere,  quam uelle deserere; sed aliquando prius est, uellere deserere. DISC. Non possum negare. MAG. Dico ergo [1896 1Kb] quia non ideo non uoluit, cum debuit, et quod debuit quia uoluntas defecit [1897 1Kb] , Deo dare deficiente; sed quia ipse uolendo quod non debuit, bonam uoluntatem expulit mala superueniente. Quapropter non ideo non habuit bonam uoluntatem perseuerantem, aut non accepit, quia Deus non dedit; sed ideo Deus non dedit, quia ille uolendo quod non debuit, eam deseruit, et eam deserendo non tenuit [1898 2Kb] . DISC. Intelligo quod dicis.



CAPUT Iu.

Quomodo ille peccauit, et uoluit similis esse Deo.

MAG. Dubitas adhuc diabolum non ideo uoluisse deserere quod habebat, quia non uoluit tenere; sed  ideo non uoluisse tenere, quia uoluit deserere? DISC. Non dubito sic esse posse; sed nondum fecisti me certum sic esse. Prius ergo ostende quid uoluit habere quod non habebat, ut uellet deserere quod tenebat, sicut in auaro monstrasti. Deinde, si nichil contradici poterit ita esse, me non dubitare fatebor. MAG. Peccasse illum non dubitas; quoniam a iusto Deo non potuit iniuste damnari; sed queris quomodo peccauit. DISC. Ita est. MAG. Si iustitiam perseueranter seruasset, non peccasset unquam, nec miser esset. DISC. Ita credimus. MAG. Iustitiam uero nullus seruat, nisi uolendo quod debet; neque deserit, nisi uolendo quod non debet. DISC. Nulli dubium. MAG. uolendo aliquid igitur, quod uelle tunc non debebat, deseruit iustitiam; et sic peccauit.  DISC. Ita sequitur. Sed quero quid aliud uoluit, quam quod habebat. MAG. Quidquid habebat [1899 1Kb] , debebat uelle. DISC. Debebat uere uelle quod a Deo acceperat; nec hoc uolendo peccauit. MAG. uoluit igitur aliquid quod non habebat, nec tunc uelle debebat, sicut Eua similis uoluit esse diis prius quam Deus hoc uellet. DISC. Nec hoc ita sequi negare queo. MAG. Nihil autem uelle poterat nisi iustitiam, aut commodum: ex commodis enim constat beatitudo, quam uult omnis rationalis natura. DISC. In nobis possumus hoc cognoscere, qui nichil uolumus,  nisi quod iustum aut commodum [1900 1Kb] putamus. MAG. Iustitiam uero uolendo, peccare non potuit. DISC. uerum est. MAG. Peccauit ergo uolendo aliquod commodum, quod nec habebat, nec tunc uelle debuit, quod tamen ad augmentum beatitudinis esse illi poterat. DISC. Palam est quoniam aliter non potuit. MAG. Cernis, ut puto, quia plus aliquid quam acceperat, inordinate [1901 1Kb] uolendo, uoluntatem suam extra iustitiam extendit [1902 1Kb] . DISC. Aperte nunc uideo quia peccauit, et uolendo quod non debuit, et non uolendo quod [1903 1Kb] debuit: et palam est quia non ideo uoluit [1904 1Kb] plusquam debuit, quia noluit tenere iustitiam; sed ideo iustitiam non tenuit, quia aliud uoluit [1905 1Kb] , quod uolendo illam deseruit, sicut in auaro, de nummo et pane monstrasti. MAG. At  cum hoc uoluit, quod Deus illum uelle nolebat, uoluit inordinate similis esse Deo. DISC. Si Deus cogitari non potest, nisi ita solus ut nichil illi simile cogitari possit, quomodo potuit diabolus uelle quod non potuit cogitare? Non enim ita obtuse mentis erat, ut nichil aliud simile Deo cogitari posse nesciret. MAG. Etiamsi noluit omnino par esse Deo, sed aliquid minus Deo [1906 1Kb] , contra uoluntatem Dei, hoc ipso uoluit inordinate [1907 1Kb] similis esse Deo, quia propria uoluntate, que nulli subdita fuit, uoluit aliquid. Solius enim Dei esse debet, sic uoluntate propria uelle aliquid, ut superiorem non sequatur uoluntatem. DISC. Ita est. MAG. Non solum autem uoluit esse equalis Deo, quia presumpsit habere propriam uoluntatem; sed etiam maior uoluit esse,  uolendo quod Deus illum uelle nolebat, quoniam uoluntatem suam supra uoluntatem Dei posuit. DISC. Satis liquet. MAG. Iam igitur tibi [1908 1Kb] manifestum esse puto ex rationibus suprapositis diabolum sponte dimisisse uelle quod debebat, et iuste amisisse quod habebat; quia sponte et iuste uoluit quod non habebat, et uelle non debebat [1909 1Kb] . DISC. Nihil puto manifestius. MAG. Quamuis igitur bonus angelus ideo accepit perseuerantiam, quia Deus dedit, non ideo tamen malus non accepit, quia Deus [1910 1Kb] non dedit: sed Deus ideo non dedit, quia ille non accepit; et ideo non accepit, quia accipere noluit. DISC. Mihi quidem ita satisfacis ad [1911 1Kb] ea que quero, ut nec in his que proponis, nec in ipsa consequentia conclusionum tuarum ullam uideam,  sensu meo, titubare ueritatem.



CAPUT u.

Quod boni angeli ante casum malorum pecccare potuerunt.

MAG. Putasne bonos angelos similiter potuisse peccare, antequam mali caderent? DISC. Puto; sed ratione comprehendere uellem. MAG. Hoc certum habes quia si non potuerunt peccare, non potestate sed necessitate seruauerunt iustitiam. Quare non magis meruerunt gratiam a Deo, quia steterunt, aliis cadentibus, quam quia seruauerunt rationalitatem [1912 1Kb] , quam perdere nequiuerunt. Sed nec iusti recte, si bene consideres, dicerentur. DISC. Sic monstrat ratio. MAG. Illi ergo qui ceciderunt, si non peccassent cum possent, tanto meliores essent quam isti [1913 1Kb] , quanto et uere essent iusti et  gratiam a Deo mererentur. Unde sequitur quia aut electi homines maiores et meliores erunt angelis bonis, aut reprobi angeli perfecte non restaurabuntur, quoniam non tales erunt homines, qui pro illis assumentur [1914 1Kb] , quales illi futuri erant. DISC. Hec duo penitus neganda existimo. MAG. Potuerunt igitur [1915 1Kb] boni angeli peccare, ante casum malorum [1916 1Kb] nec aliter, quam sicut ostensum est de illis qui peccauerunt. DISC. Aliter esse posse non uideo.



CAPUT uI.

Quomodo boni confirmati sunt in suo statu, et mali in casu suo.

MAG. Illi itaque angeli, qui magis uoluerunt iustitiam quam habebant, quam illud plus quod non [1917 1Kb] habebant, bonum quod quasi propter iustitiam,  quantum ad uoluntatem pertinuit, perdiderunt; iustitia retribuente, acceperunt et de illo, quod habebant, in uera securitate permanserunt. Quapropter adeo sunt prouecti [1918 1Kb] , ut sint adepti [1919 1Kb] quidquid potuerunt uelle; nec iam uideant quid plus uelle [1920 1Kb] possint [1921 1Kb] : et propter hoc peccare nequeunt. Illi uero angeli qui maluerunt illud plus, quod nondum Deus illis dare uolebat, quam stare in iustitia, in qua facti erant, eadem iustitia iudicante, et illud propter quod illam contempserunt nequaquam obtinuerunt; et quod tenebant bonum amiserunt. Sic ergo distincti sunt angeli, ut adherentes iustitie nullum uelle bonum possint, quo non 65 gaudeant; et deserentes illam, nullum uelle queant, quo non careant. DISC. Nihil pulchrius, aut iustius hac distinctione.  Sed si posses dicere, uellem audire cuiusmodi  commodum illud fuit, quod et boni angeli iuste uolendo sic profecerunt [1922 1Kb] , et mali iniuste concupiscendo sic defecerunt. MAG. Quid illud fuerit non uideo; sed quidquid fuerit, sufficit scire quia fuit aliquid, ad quod crescere potuerunt; quod non acceperunt, quando creati sunt, ut ad aliud suo merito proficerent.



CAPUT uII.

Questio, an uoluntas, et eius conuersio ad quod non debet, sit ipsum malum quod malos facit; et cur non possit rationalis creatura per se de malo conuerti ad bonum, sicut potest de bono ad malum.

DISC. Et nobis nunc sufficiat hucusque de hoc inuestigasse [1923 1Kb] . Sed nescio quid sit [1924 1Kb] , ut cum me spero [1925 1Kb] ad finem questionis iam pertingere [1926 1Kb] , tunc magis uideam uelut de radicibus succisarum  questionum alias pullulantes consurgere. Ecce enim cum manifestissime uideam peruersum angelum nulla ratione deuenire potuisse in immoderatam boni indigentiam, nisi propter immoderatam concupiscentiam; non parum me mouet, unde ipsam inordinatam habuit uoluntatem. Si enim bona fuit, propter bonam uoluntatem, de tanto bono cecidit in tantum malum. Item: Si bona fuit, Deus illam illi dedit; quia nonnisi nichil habuit a se. Si ergo uoluit quod Deus dedit uelle, quid peccauit? Aut si a se habuit hanc uoluntatem, habuit aliquod [1927 1Kb] bonum, quod non accepit. Quod si mala est, et aliquid est; iterum occurrit quia nonnisi a Deo est, a quo est omne quod aliquid est [1928 1Kb] . Et similiter queri potest quid peccauit habendo uoluntatem  quam Deus dedit; aut quomodo potuit Deus dare malam uoluntatem. Si uero hec mala [1929 1Kb] uoluntas ab ipso diabolo fuit, et aliquid est, habuit aliquid a se, et non est omnis essentia bona, nec malum erit nichil, sicut solemus dicere; siquidem mala uoluntas essentia est; aut si mala uoluntas nichil est, propter nichil et ideo sine causa, tam grauiter damnatus est. Quod autem dico de uoluntate, hoc ipsum dici [1930 1Kb] potest de concupiscentia, siue desiderio, quoniam et concupiscentia, et desiderium uoluntas est: et sicut est bona et mala uoluntas, ita est bona [1931 1Kb] et mala concupiscentia, et bonum et malum desiderium. Quod si dicitur quia uoluntas est aliqua essentia, et ideo bonum est aliquid; sed conuersa ad hoc, quod debet uelle, fit bona uoluntas;  ad id uero, quod non debet, conuersa, dicitur uoluntas mala: quidquid dixi de uoluntate, uideo posse dici de ipsa conuersione uoluntatis. Mouet enim  multum me, unde ipsam peruersam habuit diabolus uoluntatis conuersionem, et cetera que de uoluntate modo dixi [1932 1Kb] . Est adhuc aliud [1933 1Kb] , quod ualde miror, cum considero hanc uoluntatis conuersionem: cur, uidelicet Deus talem fecerit illam naturam, quam tanta excellentia sublimauerat; ut eo quod debuit uelle, posset conuertere [1934 1Kb] uoluntatem suam ad id quod non debuit; sed de eo quod non debet, non possit ad id quod debet: cum multo magis uideatur [1935 1Kb] , potestatem debuisse talis creatura a tali factore accipere faciendi bonum, ad quod facta est [1936 1Kb] ; quam faciendi malum, ad quod uitandam facta est. Quod etiam in nostra natura queri potest, quoniam credimus nullum hominem posse bonam uoluntatem habere, nisi dante Deo;  malam uero semper habere posse, sola permissione Dei.



CAPUT uIII.

Questio proposita resoluitur. Quod uoluntas, et eius conuersio non sit ipsum [1937 1Kb] malum.

MAG. Nec uoluntatem, nec uoluntatis conuersionem puto negari posse aliquid esse. Nam etsi non sunt substantie, non tamen probari potest eas non esse essentias, quoniam multe sunt essentie preter illam, que proprie dicitur substantia. Denique bona uoluntas non magis [1938 1Kb] est aliquid, quam mala uoluntas; nec est ista magis malum quam illa bonum. Non enim magis est aliquid uoluntas, que uult dare misericorditer, quam illa que uult rapere uiolenter; nec magis hec malum quam illa bonum  est. Ergo si mala uoluntas est ipsum malum, quod malus aliquis dicitur, erit et bona uoluntas ipsum bonum, quo fit aliquis bonus: sed mala uoluntas erit nichil, si est ipsum malum quod credimus esse nichil. Bona igitur uoluntas nichil erit, quoniam ipsa non magis est aliquid, quam mala uoluntas. Quare ipsum bonum quod bonos facit non poterimus negare nichil esse, quoniam ipsum est bona uoluntas que nichil erit. Sed falsum esse nullus ambigit, bonam uoluntatem siue bonum ipsum esse nichil. Itaque mala uoluntas non est ipsum malum quod malos facit; sicut nec bona uoluntas est ipsum bonum quod bonos facit. Hoc ipsum, quod dixi de uoluntate, potest etiam considerari [1939 1Kb] in conuersione uoluntatis. Non enim magis est aliquid conuersio  illa que conuertit uoluntatem de rapina ad tribuendum, quam est illa que [1940 1Kb] conuertit eamdem uoluntatem de largitate ad auaritiam; et cetera, que  de uoluntate paulo ante dixi. DISC. Mihi quoque hoc ipsum uidetur [1941 1Kb] quod asseris [1942 1Kb] . MAG. Neque ergo uoluntas mala, neque praua uoluntatis conuersio, est ipsum malum, quo angelus uel homo fit malus, et quod nichil esse dicimus: nunc bona uoluntas aut bona uoluntatis [1943 1Kb] conuersio est bonum quo boni fiunt



CAPUT IX.

Quod iniustitia sit ipsum malum, et sit nichil.

DISC. Quid ergo dicemus ipsum malum quod malos facit: et quid ipsum bonum quod bonos facit? MAG. Iustitiam credere debemus esse ipsum bonum quo sunt boni [1944 1Kb] , id est iusti, et angeli, et homines; et quo ipsa uoluntas bona siue iusta dicitur,  iniustitiam uero ipsum malum esse [1945 1Kb] , quod nichil aliud dicimus esse quam boni priuationem, quod malos et malam uoluntatem facit: et ideo eamdem iniustitiam non aliud esse asserimus quam priuationem iniustitie. Quandiu enim uoluntas primum data rationali nature, et simul in ipsa datione ab ipso datore conuersa, imo non conuersa, sed facta recta ad hoc quod uelle debuit, stetit in ipsa rectitudine, quam dicimus ueritatem siue iniustitiam, in qua facta est, iusta [1946 1Kb] fuit. Cum uero auertit se ab eo quod debuit, et conuertit se ad id [1947 1Kb] quod non debuit, non stetit in originali  rectitudine, in qua facta est? Quam cum deseruit, magnum aliquid perdidit; et nichil pro ea, nisi priuationem eius, que nullam habet essentiam, et quam iniustitiam nominamus, suscepit.



66 CAPUT X.

Quomodo malum uideatur esse aliquid.

DISC. Quod dicis malum esse priuationem boni, concedo; sed nichilominus uideo bonum priuationem esse mali. Et, sicut percipio in priuatione mali aliquid aliud fieri, quod bonum dicimus, ita animaduerto in priuatione boni aliquid aliud fieri, quod malum nominamus [1948 1Kb] . Quapropter licet quibusdam argumentis malum nichil esse probetur; quoniam malum nonnisi uitium aut corruptio est, que nullo modo sunt nisi in aliqua essentia, et quanto magis ibi sunt, tanto magis illam redigunt in nichilum; et si eadem essentia omnino deueniat ad nichil, uitium quoque et corruptio inueniuntur  nichil: licet, inquam, sic aut alio modo probetur nichil esse malum; non potest animus meus [1949 1Kb] nisi sola fide acquiescere; si non illud mihi auferatur, quod mihi econtra probat [1950 1Kb] malum nonnisi aliquid esse. Nam cum auditur nomen mali, frustra horrent corda nostra quod in huius nominis significatione intelligunt, si nichil significatur hoc [1951 1Kb] nomine. Item: Si uox hec, scilicet [1952 1Kb] malum nomen est; utique significatiuum [1953 1Kb] est. Si autem significatiuum [1954 1Kb] est, significat; sed, nonnisi aliquid significat. Quomodo ergo malum est nichil; si quod significat nomen eius [1955 1Kb] , est aliquid? Denique, cum manente iustitia, tanta uideatur tranquillitas, tanta quies ut in multis nichil aliud uideatur iustitia quam quiescere a malo; sicut est castitas,  patientia: recedente autem iustitia, tam diuersus, tam laboriosus tamque multiplex occupet animum [1956 1Kb] affectus, qui uelut crudelis Dominus miserum homunculum cogat tot turpium et laboriosorum operum cura sollicitum [1957 1Kb] esse, et ipsis operibus tam grauiter laborare: mirum est, si poterit ostendi nichil hec omnia operari.



CAPUT XI [al. X].

Quod malum et nichil non possint per nomen suum probari aliquid esse, sed quasi aliquid.

MAG. Puto quia non ita es insanus [1958 1Kb] ut dicas nichil esse aliquid, cum tamen non possis negare nichil esse nomen. Quapropter si nichil non potest probare [1959 1Kb] aliquid esse, per nomen nichil, quomodo estimas te probare malum esse aliquid, per  nomen mali. DISC. Nihil agit exemplum, quod litem lite resoluit. Nam et hoc ipsum, nichil, nescio quid sit. Quapropter quoniam in manibus questio est de malo [1960 1Kb] , quod dicis esse nichil si uis me docere, quid intelligam esse malum [1961 1Kb] , doce me prius quid intelligam esse nichil [1962 1Kb] : deinde, ad alia quibus propter nomen mali dixi me moueri de eo, ut aliquid esse uideatur, respondebis. MAG. Cum nequaquam differant nichil esse et non aliquid esse, quomodo dici potest quid sit quod non est aliquid [1963 1Kb] ? DISC. Si non est aliquid, quod hoc nomine significatur, non significat aliquid. Si uero non significat aliquid, non est nomen: sed utique nomen est, quanquam igitur nullus dicat nichil esse aliquid;  sed semper nichil esse nichil cogamur fateri [1964 1Kb] , nemo tamen potest [1965 1Kb] nomen nichili significatiuum esse [1966 1Kb] diffiteri. uerum, si hoc ipsum nomen non significat nichil, sed aliquid, id quod significatur, uidetur non posse esse nichil, sed magis aliquid. Si ergo quod significatur non est nichil, sed aliquid, qualiter uerum erit ut nichil significetur [1967 1Kb] per hoc nomen, quod est nichil? Quippe si uere nichil dicitur, uere nichil est; et idcirco non est aliquid. Quare, si quod significatur hoc nomine, non est nichil, sed aliquid , falso et incongrue [1968 1Kb] uocatur hoc nomine. At econtra, si secundum iudicium omnium [1969 1Kb] , id quod nominatur nichil uere est nichil, nequaquam est aliquid; usquamne uidetur aliquid consequentius, quam ut hoc ipsum nomen nichil significet,  id est non significet [1970 1Kb] aliquid? Quid itaque est quia hoc nomen, uidelicet nichil non significat [1971 1Kb] nichil, sed aliquid; et non significat aliquid, sed nichil? MAG. Forsitan non repugnant, significare nichil et aliquid. DISC. Si non repugnant: aut ista uox diuersa consideratione significat nichil et aliquid; aut [1972 1Kb] inuenienda res est aliqua, que sit aliquid, et nichil. MAG. Quid si utrumque inueniri potest, et diuersa, scilicet significationis consideratio in hoc nomine, et eamdem rem esse aliquid, et nichil? DISC. Utrumque uellem cognoscere. MAG. Constat quoniam hec uox, scilicet nichil, quantum ad significationem, nullatenus differt ab eo quod dico, non aliquid [1973 1Kb] . Nihil quoque hoc apertius, quam quod hec uox, scilicet non aliquid, omnem  rem penitus et omne quod est aliquid, intellectu remouendum; nec omnino ullam rem, aut penitus quod aliquid sit in intellectu retinendum [1974 1Kb] , sua significatione constituit. Sed quoniam remotio alicuius rei significari nullatenus potest nisi cum significatione eius ipsius, cuius significatur remotio: nullus enim intelligit quid significet non homo, nisi intelligendo quid sit homo: necesse est ut hec [1975 1Kb] uox que est, non aliquid, destruendo id quod est aliquid, significet aliquid. Quoniam uero auferendo omne quod est aliquid, nullam significat essentiam, quam in audientis intellectu retinendam constituat: idcirco uox, non aliquid, nullam rem, aut quod sit aliquid, significat. Igitur hec uox, non aliquid, his  diuersis rationibus aliquatenus significat rem, et aliquid; et nullatenus significat rem, aut aliquid: significat enim remouendo, et non significat constituendo. Hac ratione nomen, nichil, quod perimit omne quod est aliquid, et destruendo non significat nichil, sed aliquid; et constituendo non significat aliquid, sed nichil. Quapropter non est necesse, nichil esse aliquid, ideo quia nomen eius significat aliquid [1976 1Kb] , quolibet modo; sed potius necesse est nichil esse nichil, quia nomen eius significat hoc modo aliquid. Hoc itaque modo non repugnat malum nichil esse et mali nomen esse significatiuum; si sic [1977 1Kb] aliquid perimendo significat, ut nullius rei sit constitutiuum [1978 1Kb] . DISC. Nequeo negare nomen nichili, secundum predictam a te rationem, aliquo modo significare aliquid; sed satis notum est quia illud  aliquid, quod isto modo hoc nomine significatur, non nominatur nichil; nec cum audimus hoc nomen, accipimus illud pro illa re [1979 1Kb] , quam ita significat. Illud igitur [1980 1Kb] quero, pro quo hoc nomen ponitur; et quod intelligimus [1981 1Kb] , cum ipsum audimus [1982 1Kb] : illud, inquam, quero, quid sit. Illud enim hoc nomen proprie [1983 1Kb] significat; et idcirco nomen est, quia eius significatiuum est [1984 1Kb] , non quia supra dicto modo negando significat aliquid: eius quippe nomen est, pro cuius significatione inter nomina computatur, et illud uocatur nichil. Illud quero, quomodo sit aliquid, si proprie uocatur nichil; aut qualiter sit nichil, si nomen significatiuum eius significat aliquid [1985 1Kb] , aut quomodo idem sit aliquid, et nichil? Illud idem quero de nomine mali; et de eo quod  significat, et quod malum nominatur. MAG. Recte queris; quia licet, supraposita ratione, malum et nichil significent aliquid, tamen quod significatur non est malum aut nichil [1986 1Kb] : sed est alia ratio [1987 1Kb] qua significant aliquid, et quod significatur est aliquid; sed non uere aliquid [1988 1Kb] , sed quasi aliquid. Multa quippe esse dicuntur [1989 1Kb] secundum formam, que non sunt secundum rem: ut, timere, secundum formam uocis, dicitur actiuum, cum sit 67 passiuum, secundum rem. Ita quoque cecitas dicitur aliquid, secundum formam loquendi, cum non sit aliquid, secundum rem. Sicut enim de aliquo dicimus quia uisum habet, et uisus est in eo; ita dicimus quia habet cecitatem, et cecitas est in  eo: cum hec non sit [1990 1Kb] aliquid, sed potius non aliquid; et hanc habere, non sit habere aliquid, imo carere eo, quod est aliquid. Cecitas namque non est aliud quam non uisus, aut absentia uisus ubi uisus debet esse; non uisus uero uel [1991 1Kb] absentia uisus non magis est aliquid, ubi uisus debet esse quam ubi non debet esse. Quare cecitas non magis est in oculo aliquid quia ibi debet esse uisus, quam non uisus uel absentia uisus in lapide, ubi non debet esse uisus. Multa quoque alia similiter dicuntur aliquid, secundum formam loquendi, que non sunt aliquid, quoniam sic loquimur de illis, sicut de rebus existentibus. Hoc ergo modo malum et nichil significant aliquid; et quod significatur, est [1992 1Kb] aliquid, non secundum rem, sed secundum formam loquendi.  Nihil enim non aliud significat, quam non aliquid, aut absentiam eorum que sunt aliquid; et malum non est aliud, quam non bonum, aut absentia boni, ubi debet et expedit esse bonum. Quod autem non est aliud, quam absentia eius quod est aliquid, utique non est aliquid. Malum igitur uere est nichil, et nichil non est aliquid, et tamen quodammodo sunt aliquid, quia sic loquimur de his, quasi sint aliquid, cum dicimus: Nihil, uel malum fecit, aut, nichil aut malum est, quod fecit: sicut dicimus: Aliquid, uel bonum fecit, aut, aliquid uel bonum est quod fecit. Hinc est quod cum negamus omnino esse aliquid quod dicit aliquis, ita dicimus: Hoc quod dicis, nichil est. Nam hoc et quod proprie non dicuntur nisi de eo [1993 1Kb] quod est aliquid: et cum ita dicuntur,  sicut modo dixi, non dicuntur de eo quod sit aliquid, sed quod quasi aliquid dicitur [1994 1Kb] . DISC. De ratione nominis mali, qua me putabam posse probare malum esse aliquid, satisfecisti.



CAPUT XII.

Quod angelus a se non potuit habere uoluntatem primam; et quod multa dicuntur posse aliena potestate, et non posse aliena impotentia.

Restat nunc ut me ad alia, que mihi malum esse aliquid persuadere nituntur, quid respondere ualeam edoceas. MAG. Ut ueritatem rei enodare [1995 1Kb] possimus, longius [1996 1Kb] aliquantulum exordiri nos oportet; sed et opus est ut tu ea, que dicam, non sis contentus singula tantum intelligere, sed omnia simul memoria quasi sub uno intuitu [1997 1Kb] colligere.  DISC. Ego quidem intentus ero quantum potero: uerumtamen si in aliquo tardior quam uelis exstitero, non te me exspectare pigeat, prout uideris tarditatem meam expetere. MAG. Ponamus ergo Deum nunc facere angelum, quem uelit facere beatum; et  non simul totum, sed per partes et hactenus iam esse factum, ut iam sit aptus ad habendam uoluntatem, sed nondum uelit aliquid. DISC. Pone quod uis, et expone quod quero. MAG. An ergo putas quod iste angelus per se possit uelle aliquid? DISC. Non bene uideo quod dicis per se. Quod enim  nichil habet, quod non accepit, nichil potest per se. MAG. Per se dico, per hoc quod iam habet: ut qui habet pedes et que sufficiunt [1998 1Kb] ad potentiam ambulandi, potest ambulare per se; qui autem habet pedes, et non habet incolumitatem pedum non potest ambulare per se. Hoc itaque modo quero an ille angelus, qui iam aptus est ad uolendum, et nondum quidquam uult, possit per se uelle aliquid? DISC. Puto quia potest,  si aliquando uult. MAG. Non respondes ad interrogationem meam. DISC. Quomodo? MAG. Ego quero de nichil uolente, et de potestate que precedit rem: et tu respondes de uolente [1999 1Kb] et de potestate que fit cum re. Nam omne quod est, eo ipso quia est [2000 1Kb] , potest esse; non autem omne quod est, potuit esse, antequam esset [2001 1Kb] . Cum ergo quero utrum ille qui nichil uult, possit uelle, quero potestatem ante uoluntatem, qua se possit mouere ad uoluntatem. Tu uero, cum respondes quia si uult potest, dicis potestatem que fit cum ipsa uoluntate. Necesse enim est si uult, ut possit uelle. DISC. Scio duas esse potestates: unam, que nondum est in re; alteram, que iam est in re. Sed et hoc non possum nescire, quia quidquid ita potest esse ut iam sit, si  aliquando non fuit, potuit prius esse. Si enim non potuisset, nunquam esset. Bene ergo estimo me respondisse, quia qui ideo potest uelle, quia iam uult, necesse est eum prius potuisse, quam uellet. MAG. Putas quia quod nichil est, omnino nichil habet; et ideo nullam habet potestatem, et sine potestate omnino nichil potest. DISC. Hoc non possum negare. MAG. Aestimo quia mundus, antequam fieret, nichil erat. DISC. uerum dicis. MAG. Ergo omnino nichil potuit, antequam esset. DISC. Ita sequitur. MAG. Non ergo potuit esse, antequam esset. DISC. Et ego dico: Si non potuit esse, impossibile fuit ut esset aliquando. MAG. Et possibile, et impossibile erat, antequam esset: et quidem in cuius potestate non erat ut esset, erat impossibile; sed Deo, in cuius  potestate erat ut fieret possibile erat; quia ergo Deus prius mundum potuit facere [2002 1Kb] quam fieret, ideo est mundus; non quia ipse mundus prius potuit esse. DISC. Rationi non possum contradicere; sed usus loquendi non consentit. MAG. Non est mirum.  Multa namque in communi locutione dicuntur improprie; sed cum oportet [2003 1Kb] medullam ueritatis inquirere, necesse est improprietatem perturbantem, quantum res expetit et possibile est, secernere. Ex qua improprietate loquendi fit ut sepissime dicamus rem posse, non quod illa possit, sed quoniam alia res potest; et rem, que potest, non posse, quoniam alia res non potest: ut, si dico: Liber potest a me scrib., utique liber nichil potest, sed ego possum scribere librum. Et cum dicimus: Iste non potest uinci ab illo, non aliud intelligimus quam ille non potest uincere istum. Hinc est quod dicimus Deum non posse aliquid sibi aduersum, aut peruersum; quoniam sic est potens in beatitudine et iustitia, imo quoniam beatitudo et iustitia non sunt illo diuersa,  sed unum bonum, sic est omnipotens in simplici bono ut nulla res possit quod noceat [2004 1Kb] summo bono: ideo namque non potest [2005 1Kb] corrumpi uel mentiri. Ita ergo quidquid non est, antequam sit sua potestate esse non potest; sed, si potest alia res facere ut sit, hoc modo aliena potestate potest esse. Quamuis autem pluribus modis diuidi possit potentia uel impotentia, hoc tantum nunc tibi sufficiat quia multa dicuntur posse non sua, sed aliena potestate; et multa non posse non sua, sed [2006 1Kb] aliena impotentia. De propria igitur potestate loquor, cum quero de angelo, quem nouum posuimus fieri, et hactenus iam esse factum, ut iam aptus [2007 1Kb] sit ad habendam uoluntatem, sed nichil adhuc uelit; an ipse possit per se uelle aliquid et de ipsa mihi responde. DISC. Si iam sic aptus [2008 1Kb] est ad uoluntatem  ut nichil illi aliud desit quam uelle, non uideo cur per se non possit: quicunque enim aptus est ad uidendum, et clausis oculis in luce positus nichil uidet, potest tamen uidere [2009 1Kb] per se: quare ergo non uolens similiter [2010 1Kb] non uelit per se, sicut non uidens potest per se uidere? MAG. Quia ille non uidens habet uisum et uoluntatem, qua potest mouere uisum; nunc uero de [2011 1Kb] illo, qui nullam habet uoluntatem, loquimur. Quare, responde mihi, si qua res seipsam mouet de non uelle ad uelle, utrum sic ipsa [2012 1Kb] uelit mouere. 68 DISC. Si dixero quia moueatur non uolens, consequens erit ut non a se sed ab alio moueatur, nisi forte si quis subito claudit oculos ad ictum uenientem, aut si cogitur quis aliquo incommodo, ut uelit quod prius non uolebat.  Nescio enim an tunc [2013 1Kb] prius se uelit mouere ad hanc uoluntatem. MAG. Nullus cogitur uel timore uel sensu alicuius incommodi, nec attrahitur amore alicuius  commodi ad uolendum aliquid, nisi qui prius habet naturalem uoluntatem uitandi incommodum aut habendi commodum; quia uoluntate se mouet ad alias uoluntates. DISC. Negare nequeo. MAG. Dic ergo quia quidquid se mouet ad uolendum, prius se uult ita mouere. DISC. Ita est. MAG. Quod ergo nichil uult, nullo modo potest se mouere ad uolendum. DISC. Non possum contradicere. MAG. Restat igitur ut ille angelus, qui iam aptus factus est ad habendam uoluntatem, sed tamen nichil uult, non possit habere primam uoluntatem a se. DISC. Necesse est fateri me quia nichil potest per se uelle, qui nichil uult. MAG. Beatus autem non potest esse, si non uult beatitudinem. Dico autem nunc [2014 1Kb] beatitudinem, non beatitudinem cum iustitia, sed quam uolunt omnes,  etiam iniusti. Omnes quippe uolunt bene sibi esse. Excepto namque hoc, quod omnis natura bona dicitur; duo bona et duo his [2015 1Kb] contraria mala usu dicuntur: unum bonum est, quod [2016 1Kb] dicitur iustitia, cui contrarium malum [2017 1Kb] est, iniustitia; alterum bonum est, quod mihi uidetur posse dici commodum; et huic malum opponitur incommodum. Sed iustitiam quidem non omnes uolunt, neque omnes fugiunt iniustitiam; commodum uero non solum omnis rationalis natura, sed et omne [2018 1Kb] quod sentire potest, uult; et uitat incommodum. Nam nullus uult, nisi quod aliquo modo putat sibi commodum. Hoc igitur modo, bene sibi esse omnes uolunt, et male sibi esse nolunt. De hac beatitudine nunc dico, quia [2019 1Kb] nullus potest esse beatus qui non uult beatitudinem. Nullus namque beatus, potest esse aut  habendo quod non uult, aut non habendo quod uult. DISC. Non est negandum. MAG. Nec beatus esse debet [2020 1Kb] qui non uult iustitiam. DISC. Nec hoc minus concedendum.



CAPUT XIII.

Quod accepta sola uoluntate beatitudinis, nec aliud posset uelle, nec illam non uelle; et quidquid uellet [2021 1Kb] , non esset iusta uel iniusta uoluntas.

MAG. Dicamus ergo Deum illi dare primum solam beatitudinis uoluntatem, et uideamus an idcirco quia accepit aliquam uoluntatem, iam ipse se possit mouere ad uolendum aliud quam quod accepit uelle. DISC. Prosequere quod incepisti: ego enim paratus sum intelligere. MAG. Constat quia nondum  uult aliud quam beatitudinem; quia non aliud accepit uelle. DISC. uerum est [2022 1Kb] . MAG. Quero ergo a te an possit se mouere ad aliud uolendum. DISC.  Nequeo uidere quomodo se moueat ad uolendum aliud quam beatitudinem, qui aliud non [2023 1Kb] uult. Nam si uult se mouere ad aliud uolendum, uult utique aliud [2024 1Kb] . MAG. Sicut ergo, nulla uoluntate adhuc data, nichil poterat per se uelle [2025 1Kb] , ita, sola uoluntate beatitudinis accepta, nullam aliam a se potest habere uoluntatem. DISC. Ita est. MAG. Nonne si putat prodesse aliquid ad adipiscendam beatitudinem, potest se mouere ad uolendum illud? DISC. Dubito quid respondeam, nam si non potest, non uideo quomodo uelit [2026 1Kb] beatitudinem qui non potest uelle quo se adipisci posse beatitudinem putat; si uero potest, non intelligo quomodo non possit uelle aliud. MAG. Qui uult aliquid non propter rem quam uidetur uelle, sed propter aliud, quid proprie iudicandus  est uelle? an aliud quod dicitur uelle, an illud propter quod uult? DISC. Illud utique [2027 1Kb] , propter quod uult, uidetur [2028 1Kb] uelle. MAG. Qui ergo uult aliquid propter beatitudinem, non aliud uult quam beatitudinem: quare potest et quod putat prodesse ad beatitudinem, et solam beatitudinem uelle. DISC. Satis est planum. MAG. Quero adhuc an accepta hac sola uoluntate possit non uelle beatitudinem. DISC. Non potest utrumque simul et uelle, et non uelle. MAG. uerum est. Sed non hoc quero, sed quero an possit deserere hanc uoluntatem, et mouere se de uelle ad non uelle beatitudinem? DISC. Siquidem hoc facit nolens, non ipse facit; si uero uolens [2029 1Kb] , aliud uult quam beatitudinem; sed non uult aliud; quare manifestum puto quia nullatenus  potest per se non uelle id quod solum [2030 1Kb] accepit uelle. MAG. Bene intelligis. Sed responde mihi adhuc: Si potest non uelle [2031 1Kb] beatitudinem, quanto maiorem eam intelliget qui nichil nisi beatitudinem uult et non potest non uelle [2032 1Kb] beatitudinem? DISC. Si non tanto magis uellet beatitudinem quanto meliorem ac maiorem illam putaret, aut omnino non uellet beatitudinem [2033 1Kb] , aut uellet aliquid aliud propter quod meliorem nollet; sed dicimus quia illam uult, et non aliud. MAG. uult ergo esse beatus quanto altius hoc esse posse cognoscit. DISC. Procul dubio uult. MAG. Ergo uult similis esse Deo. DISC. Nihil apertius. MAG. Quid tibi uidetur? an esset iniusta [2034 1Kb] uoluntas, si hoc modo similis uellet esse Deo? DISC. Nec iustam uolo dicere, quia uellet quod non  conueniret; nec iniustam, quia ex necessitate uellet. MAG. At eum qui uult beatitudinem solam, commoda  tantum uelle posuimus. DISC. Ita est. MAG. Si ergo ille [2035 1Kb] , qui nichil uellet nisi commoda, non posset habere maiora et ueriora, uelletne minora quibuscunque uti posset? DISC. Imo non posset non uelle quamlibet infima, si maiora [2036 1Kb] non posset. MAG. Nonne, cum uellet commoda infima et immunda, quibus irrationabilia animalia delectantur, esset eadem uoluntas iniusta et uituperabilis? DISC. Quomodo iniusta aut reprehendenda uoluntas esset; quia uellet, quod non posse non uelle accepisset [2037 1Kb] ? MAG. uoluntatem tamen ipsam, siue cum uult summa commoda, siue cum uult infima, constat esse opus et donum Dei, sicut est uita aut sensibilitas, et non esse in ea [2038 1Kb] iustitiam siue iniustitiam. DISC. Non est dubium. MAG. Ergo in quantum essentia est bonum,  aliquid est; quantum uero ad iustitiam pertinet siue iniustitiam, nec bona nec mala est. DISC. Nihil clarius. MAG. Sed non debet esse beatus, si non habet iustam uoluntatem; imo non potest perfecte nec laudabiliter esse beatus, qui uult quod nec potest, nec debet esse. DISC. Multum patet.



CAPUT XIu.

Quod similiter sit, si sola accepta est uoluntas rectitudinis: et idcirco utramque uoluntatem accepit simul ut et iustus [2039 1Kb] , et ut beatus esset.

MAG. Consideremus ergo de iustitie uoluntate. Si daretur eidem angelo uelle solum quod eum uelle conueniret, an posset aliud uelle; aut si posset [2040 1Kb] non uelle per se, quod accepisset uelle? DISC. Omnino quod uidimus in uoluntate beatitudinis, necesse  est in hac quoque uoluntate euenire. MAG. Ergo nec iustam, nec iniustam haberet uoluntatem. Sicut enim ibi non esset uoluntas iniusta, si uellet inconuenientia. Quoniam hoc non posset non uelle; ita hic si uellet inconuenientia, non idcirco [2041 1Kb] esset iusta uoluntas; quoniam sic hoc accepisset, ut non posset aliter uelle. DISC. Ita est. MAG. Quoniam ergo nec solummodo [2042 1Kb] uolendo beatitudinem, nec solummodo uolendo 69 quod conuenit, cum ex necessitate sic uelit, iustus uel iniustus potest appellari : nec potest nec debet esse beatus nisi uelit, et nisi iuste uelit: necesse est ut sic faciat Deus utramque uoluntatem in illo conuenire, ut et beatus esse uelit, et iuste uelit: quatenus [2043 1Kb] addita iustitia sic temperet uoluntatem beatitudinis, et resecet uoluntatis  excessum, et excedendi non amputet potestatem, ut, cum per hoc quia uolet [2044 1Kb] beatus esse, modum possit  excedere; per hoc quia iuste uolet [2045 1Kb] , non uelit excedere: et sic iustam habens beatitudinis uoluntatem, possit et debeat esse beatus: qui non uolendo quod non debet uelle, cum tamen possit, mereatur ut quod uelle non debet, nunquam uelle possit; et semper tenendo iustitiam per moderatam uoluntatem nullo modo indigeat; aut si deseruerit iustitiam per immoderatam uoluntatem, omni modo indigeat [2046 1Kb] . DISC. Nihil conuenientius cogitari potest. MAG. Memento quia, cum superius considerabamus solam beatitudinis uoluntatem sine hac meta, quam addidimus, ut sub Deo se cerceat, dicebamus in ea non esse iustitiam uel iniustitiam, quidquid uellet. DISC. Bene memini.



CAPUT Xu [al., XIu].

 Quod iustitia sit aliquid.

MAG. An putas aliquid [2047 1Kb] esse quod additum eidem uoluntati temperat illam [2048 1Kb] , ne plus uelit [2049 1Kb] quam uelle oportet, et expedit? DISC. Nullus intelligens, nichil hoc esse putabit. MAG. Hoc, satis credo, animaduertis non aliud esse quam iustitiam. DISC. Nihil aliud cogitari potest. MAG. Certum est igitur iustitiam esse aliquid. DISC. Imo ualde aliquid bonum. MAG. Antequam acciperet iustitiam hanc, uoluntas illa debebat uelle et non uelle secundum iustitiam? DISC. Non debebat quod ideo non habebat [2050 1Kb] , quia non acceperat. MAG. Postquam autem accepit [2051 1Kb] : non dubitas debere, nisi aliqua uiolentia amittat? DISC. Semper eam huic debito alligatam puto, siue teneat quod accepit siue  sponte deserat. MAG. Recte iudicas [2052 1Kb] . Sed quid, si uoluntas eadem iustitiam tam utiliter et tam sapienter additam sibi, nulla indigentia et nulla uiolentia cogente, deserat, utendo sponte sua potestate, id est plus uolendo quam debeat? An remanebit aliquid aliud cum ipsa uoluntate, quam quod prius considerabamus ante additamentum iustitie? DISC. Quoniam [2053 1Kb] nichil aliud est additum quam iustitia, separata iustitia nichil aliud certum est remanere quam quod prius erat, nisi quia debitricem fecit eam accepta iustitia, et quasi quedam pulchra uestigia sui reliquit derelicta eadem iustitia. Eo enim ipso, quo debitrix iustitie permanet, monstratur honestate iustitie fuisse decorata. Sed et hoc satis iustum est, ut quod semel accepit iustitiam,  eam semper debeat [2054 1Kb] , nisi uiolenter amiserit. Et certe multum dignior natura probatur, que uel aliquando  habuisse et semper habere ut habeat tam honestum bonum conuincitur [2055 1Kb] , quam que hoc [2056 1Kb] ipsum non habere nec debere aliquando cognoscitur. MAG. Bene consideras: sed adde huic tue sententie, quia quanto natura, que hoc habuit [2057 1Kb] et debet, monstratur laudabilior, tanto persona, que non habet quod debet, conuincitur uituperabilior. DISC. uehementer assentio. MAG. Discernere mihi bene, quid ibi monstret [2058 1Kb] naturam laudabilem, et quid faciat personam uituperabilem. DISC. Habuisse uel debere monstrat naturalem dignitatem, et non habere facit personalem inhonestatem. Debere enim [2059 1Kb] , factum est ab eo qui dedit; non habere uero, factum est ab ipso [2060 1Kb] qui deseruit. Ideo namque debet, qui accepit; ideo uero non habet,  quia deseruit [2061 1Kb] . MAG. Non ergo reprehendis [2062 1Kb] in ipsa uoluntate, que non stetit in iustitia, debere iustitiam; sed non habere iustitiam. DISC. Omnino nichil aliud ibi reprehendo quam absentiam iustitie, siue non habere iustitiam. Nam, sicut iam dixi, debere, decorat [2063 1Kb] ; non habere uero, deturpat; et quo magis illud decet, eo magis istud dedecet: imo, non ob aliud uoluntatem illam deturpat ex propria culpa non habere, quam quia illam decorat ex bonitate dantis debere habere [2064 1Kb] . MAG. Nonne iam uoluntatem ipsam, que non habet iustitiam, quam debet habere, iudicas iniustam, et in illa esse iniustitiam? DISC. Quis non ita iudicet? MAG. Si non esset iniusta, nec esset in illa iniustitia; puto quia nichil in ea reprehenderes. DISC. Nihil omnino. MAG.  Ergo nichil aliud in ea reprehendis quam iniustitiam, et quia iniusta est. DISC. Non possum aliud quidquam in ea reprehendere. MAG. Si ergo nichil aliud ibi reprehendis quam absentiam iniustitie, et illam non habere iustitiam, sicut paulo ante dixisti; et iterum uerum est quia nichil aliud reprehendis in ea, quam in illa esse iniustitiam, siue illam esse iniustam; palam est quia non aliud in illa est iniustitia aut esse iniustam, quam absentia iustitie aut non habere iustitiam. DISC. Nullo modo possunt hec esse diuersa. MAG. Sicut igitur absentia iustitie et non habere iustitiam, nullam essentiam habet [2065 1Kb] , ita iniustitia, et esse iniustum, nullum habet esse [2066 1Kb] , et idcirco non est aliquid, sed nichil. DISC. Non est consequentius aliquid. MAG. Memento etiam iam  constare quia recedente iustitia, excepto debito iustitie, nichil aliud illi remansit [2067 1Kb] quam quod habebat  ante susceptam iustitiam. DISC. Constat utique. MAG. At iniusta non erat, nec iniustitiam habebat, antequam haberet iustitiam. DISC. Non. MAG. Ergo, aut recedente iustitia [2068 1Kb] , non est in illa iniustitia, nec est iniusta; aut nichil est iniustitia, uel esse iniustum. DISC. Non potest uideri aliquid magis necessarium. MAG. At iniustitiam illam habere, et esse iniustam, post desertam iustitiam concessisti. DISC. Imo non possum non uidere. MAG. Nihil igitur est iniustitia, uel esse iniustum. DISC. Credentem me fecisti scire quod nesciens credebam.



CAPUT XuI.

Quod iniustitia non sit [2069 1Kb] , nisi absentia debite iustitie.

MAG. Aestimo te iam cognoscere, cum [2070 1Kb] iniustitia  non sit aliud quam absentia iustitie, nec iniustum esse aliud quam non habere iustitiam, cur non ante datam, sed post derelictam iustitiam, eadem absentia iustitie uocetur iniustitia, et non habere iustitiam, sit iniustum esse, et sit utrumque reprehensibile: non enim propter aliud, nisi quia non dedecet abesse iustitiam, nisi ubi debet esse. Sicut enim uirum, qui nondum debet habere barbam, non dedecet non habere, cum uero iam debet habere, indecorum est non habere, ita naturam, que non debet habere iustitiam, non deformat non habere; illam uero, que habere debet, dehonestat non habere: et quanto magis debere habere [2071 1Kb] , uirilem ostendit naturam [2072 1Kb] , tanto magis non habere, fedat uirilem figuram. DISC. Sufficienter uideo iniustitiam non esse,  nisi absentiam iustitie, ubi debet esse iustitia.



CAPUT XuII [al., XuI].

Cur desertor angelus non possit redire ad iustitiam.

MAG. Cum posuimus [2073 1Kb] solam uoluntatem beatitudinis prefato angelo dari [2074 1Kb] , uidimus eum nichil potuisse 70 uelle aliud. DISC. Aperte uidimus quod dicis. MAG. An modo, derelicta iustitia et remanente illa sola [2075 1Kb] uoluntate, que prius fuerat, beatitudinis, potest idem desertor ad uoluntatem iustitie redire per se ad quam non potuit, antequam daretur, uenire? DISC. Sed modo multo minus: tunc enim conditione nature non poterat habere; nunc uero merito quoque culpe non debet habere. MAG. Nullo ergo modo potest habere iustitiam a se, cum non habet iustitiam; quia nec antequam  eam accipiat [2076 1Kb] , nec postquam eam deseruit [2077 1Kb] . DISC. Non debet aliquid habere a se.



CAPUT XuIII [al., XuII]

Quomodo malus angelus se fecit iniustum, et bonus se iustum: et quod malus sic debet Deo gratias pro bonis, que accepit, et deseruit; sicut bonus, qui seruauit accepta.

MAG. Nonne aliquo modo [2078 1Kb] , uel cum haberet [2079 1Kb] , potuit ipse sibi dare iustitiam? DISC. Quomodo potuisset? MAG. Pluribus modis dicimur facere: dicimur enim facere aliquid, cum esse facimus rem; et cum facere possumus ut non sit, et non facimus. Hoc itaque modo potuit ipse sibi dare iustitiam, quia potuit sibi auferre eam, et potuit non auferre: quomodo ille, qui stetit in ueritate in qua factus est, non fecit, cum potuit, ut eam non haberet; et ita eam ipse sibi dedit, et totum hoc a Deo accepit: ab eo  enim acceperunt ambo [2080 1Kb] habere, et posse tenere, et posse deserere. Hoc ultimum ideo Deus dedit ut possent sibi dare aliquo modo iustitiam. Si enim nullo modo eam sibi possent auferre, nullo modo possent sibi dare. Qui ergo hoc modo sibi dedit eam, hoc ipsum a Deo accipit ut sibi eam daret [2081 1Kb] . DISC. uideo quia non auferendo potuerunt sibi dare iustitiam; sed alter sibi dedit, alter sibi abstulit. MAG. uides ergo Deo parem eos debere gratiam [2082 1Kb] , quantum ad [2083 1Kb] bonitatem ipsius, nec diabolum ideo minus debere Deo reddere, quod Dei est; quia sibi abstulit quod Deus dedit, et noluit accipere quod Deus obtulit. DISC. uideo. MAG. Semper igitur debet Deo gratias agere malus angelus pro beatitudine quam sibi abstulit; sicut bonus pro ea quam sibi ipse  dedit. DISC. uerissimum est. MAG. Aestimo quia animaduertis Deum nullo modo posse facere iniustum, nisi iniustum non faciendo iustum, cum possit [2084 1Kb] . Nam ante acceptam iustitiam nullus est iustus, uel iniustus; et nullus post acceptam iustitiam sit iniustus, nisi sponte deserta iustitia. Sicut ergo bonus angelus fecit se iustum, non auferendo sibi iustitiam, cum potuit, ita Deus malum angelum facit iniustum [2085 1Kb] , non reddendo ei iustitiam, cum possit. DISC. Facile cognoscitur.



CAPUT XIX.

Quod uoluntas, in quantum est, bonum sit; et nulla res malum sit [2086 1Kb] .

MAG. Redeamus ad considerationem uoluntatis;  et reminiscamur quod consideramus, uoluntatem scilicet beatitudinis, quidquid uelit, non esse malum, sed esse bonum aliquod [2087 1Kb] , antequam accipiat  iustitiam. Unde consequitur quia cum deserit acceptam iustitiam  bonum est aliquod [2088 1Kb] , quantum ad hoc quod est; quantum uero ad hoc quia iustitia que fuit in illa, non est, dicitur mala et iniusta. Nam si uelle Deo similem esse malum esset, Filius Dei non uellet similis esse Patri: aut uelle quaslibet infimas uoluptates, esset malum; mala diceretur uoluntas brutorum animalium. Sed nec uoluntas Filii Dei est mala, quia est iusta; nec uoluntas irrationalis mala dicitur, quia non est iniusta. Unde sequitur nullam uoluntatem esse malum, sed esse bonum in quantum est, quia opus Dei est; nec nisi in quantum est iniusta, malam esse [2089 1Kb] : et quoniam nulla res mala dicitur, nisi mala uoluntas, aut propter malam uoluntatem,  ut malus homo, et mala actio: nichil est apertius quam nullam rem esse malum [2090 1Kb] , nec aliud esse malum quam absentiam iustitie derelicte in uoluntate, aut in aliqua re propter malam uoluntatem.



CAPUT XX.

Quomodo Deus faciat malas et uoluntates [2091 1Kb] et actiones: et quomodo accipiantur ab eo.

DISC. Sic tua disputatio ueris, et necessariis apertisque rationibus concatenatur ut nulla ratione, quod dicis, dissolui posse uideam: nisi quia uideo aliquid [2092 1Kb] consequi, quod nec dici debere [2093 1Kb] credo, nec quomodo non sit [2094 1Kb] si uera sunt que dicis, non uideo. Nam si uelle esse similem Deo, non nichil, nec malum, sed quoddam bonum est; nonnisi ab eo, a quo est omne quod est [2095 1Kb] , haberi potuit. Si ergo  angelus non habuit quod non accepit, quod habuit, ab illo accepit a quo habuit. Quid autem ab illo accepit, quod ille non dedit? Quare se habuit uelle esse similem Deo, ideo habuit, quia Deus dedit. MAG. Quid mirum, si quemadmodum Deus dicitur inducere [2096 1Kb] in tentationem, quando non liberat ab ea [2097 1Kb] , ita fatemur eum dare uoluntatem malam, non prohibendo eam cum potest: presertim, cum potestas uolendi quidlibet [2098 1Kb] nonnisi ab illo sit? DISC. Hoc modo non uidetur esse inconueniens. MAG. Si ergo datio non est sine acceptione: quemadmodum non inusitate dicitur dare, et qui sponte concedit, et qui non approbando permittit, ita non incongrue accipere dicitur, et qui concessa suscipit, et qui illicita presumit. DISC. Nec incongruum, nec inusitatum  mihi uidetur quod dicis. MAG. Quid ergo dicimus contra ueritatem, si dicimus cum diabolus uoluit quod non debuit, hoc illum et a Deo accepisse, quia Deus permisit; et non accepisse, quia ille non  consensit? DISC. Nihil hic repugnare [2099 1Kb] uidetur ueritati. MAG. Cum igitur diabolus conuertit uoluntatem ad quod non debuit, et ipsum uelle, et ipsa conuersio fuit aliquid; et tamen nonnisi a Deo et de Dei uoluntate aliquid habuit, quoniam nec uelle aliquid, nec mouere potuit uoluntatem, nisi illo permittente, qui fecit omnes [2100 1Kb] naturas substantiales et accidentales, uniuersales et indiuiduas [2101 1Kb] . In quantum enim uoluntas, et conuersio, siue motus uoluntatis est aliquid, bonum est, et Dei est; in quantum uero iustitia caret, sine qua esse non debet, non simpliciter malum, sed aliquid malum est: et quod malum est, non Dei, sed uolentis, siue mouentis uoluntatem [2102 1Kb] est. Simplex quippe malum, est iniustitia; quoniam non est aliud quam malum, quod  nichil est. Aliquid uero [2103 1Kb] malum est natura, in qua est iniustitia, quia est aliquid et aliud quam iniustitia, que malum et nichil est. Quare quod aliquid est, a Deo fit, et Dei est; quod uero nichil est, id est malum, ab iniusto fit, et eius est. DISC. Quod quidem Deus naturas rerum omnium faciat, fatendum est; quod uero singulas actiones peruersarum uoluntatum, uelut ipsum prauum motum uoluntatis, quo ipsa mala uoluntas se mouet, faciat, quis concedat? MAG. Quid mirum, si dicimus Deum facere singulas actiones, que fiunt mala uoluntate, cum fateamur [2104 1Kb] eum facere singulas substantias, que fiunt iniusta uoluntate et inhonesta actione? DISC. Non habeo quid contradicam: quippe nec negare possum uere aliquid esse [2105 1Kb] quamlibet actionem; nec fateri  uolo non fieri a Deo, quod uere aliquam habet essentiam. Neque ista tua ratio ullo modo accusat Deum, aut excusat diabolum? sed omnino Deum 71 excusat, et diabolum accusat. Sed uellem scire utrum idem desertor angelus ista de se presciuerit.



CAPUT XXI.

Quod malus angelus non potuit prescire se casurum esse.

MAG. Cum queris utrum ille angelus, qui non stetit in ueritate, presciuerit se esse casurum [2106 1Kb] , discernendum est de qua scientia dicas. Nam si de illa scientia queritur, que non est nisi [2107 1Kb] cum certa ratione aliquid intelligitur, omnino respondeo non posse sciri [2108 1Kb] quod potest non esse. Quod enim non esse potest esse nequaquam certa potest colligi  ratione. Quapropter constat illum nullatenus potuisse prescire casum suum, quem necesse non erat esse futurum [2109 1Kb] . Ponamus enim non fuisse futurum casum illum; an itaque putas presciri potuisse, si futurus  non erat? DISC. uidetur non posse presciri, quod potest futurum non esse; nec posse non esse futurum, quod prescitur. Sed reminiscor nunc illius famosissime questionis de prescientia diuina et libero arbitrio, quamuis enim tanta auctoritate asseratur, et tanta teneatur utilitate ut nullatenus propter ullam humanam [2110 1Kb] rationem dubitandum sit diuinam prescientiam et liberum arbitrium sibi inuicem consentire, tamen quantum ad rationis considerationem que uidetur, spectat [2111 1Kb] , insociabiliter uidentur dissentire: unde uidemus [2112 1Kb] in hac questione nonnullos sic in unam partem uergentes, ut alteram omnino deserant [2113 1Kb] , unda infidelitatis submergente [2114 1Kb] , perire; multos uero, uelut contrariis uentis hinc inde contra inuicem sustentando quassantibus, periclitari. Cum uero diuinam constet  [2115 1Kb] prescientiam esse omnium, que fiunt libero arbitrio, nec aliquid horum [2116 1Kb] sit ex necessitate, nichilominus uidetur posse non esse futurum, quod prescitur. MAG. Breuiter interim hoc respondeo [2117 1Kb] . Prescientia Dei non proprie dicitur prescientia: cui enim omnia semper sunt presentia, non habet futurorum prescientiam, sed presentium scientiam. Cum ergo alia sit ratio de prescientia future, quam de presentis rei scientia; non est necesse diuinam prescientiam, et illam, de qua querimus, eamdem habere consequentiam. DISC. Assentio. MAG. Redeamus ad illam, que erat in manibus, questionem. DISC. Placet quod dicis. Sed eo pacto, ut cum de illa, cuius mentionem feci [2118 1Kb] , quesiero, mihi respondere quod inde Deus tibi dignabitur ostendere, non renuas. ualde namque necessaria est eius solutio,  si iam ab aliquo facta est, aut si fiat: fateor enim nondum alicubi, excepta diuina auctoritate, cui indubitanter credo, me legisse rationem, que mihi sufficeret ad eiusdem solutionis intellectum. MAG. Cum ad illam ueniemus, si forte uenerimus, erit sicut Deus dabit. Nunc autem, quoniam supra posita ratione patet apostatam angelum non potuisse prescire ruinam suam, ea prescientia, quam rei necessitas sequitur: accipe adhuc aliam rationem, que non solum prescientia, sed et estimatione aut qualibet suspicione suum eum presensisse casum excludit. DISC. Hoc exspecto [2119 1Kb] . MAG. Si adhuc in bona uoluntate stans presciebat se casurum, aut uolebat ut ita fieret, aut non uolebat [2120 1Kb] . DISC. Unum horum necesse est uerum esse. MAG. Sed si  cum prescientia uoluntatem habebat aliquando cadendi; iam ipsa mala uoluntate ceciderat. DISC. Patet quod dicis. MAG. Non itaque uolendo cadere, prius sciuit se casurum quam cecidit [2121 1Kb] . DISC. Non potest aliquid obiici [2122 1Kb] conclusioni tue. MAG. At si [2123 1Kb] presciebat se casurum, et nolebat, tantum miser erat dolendo quantum stare uolebat. DISC. Negari non potest. MAG. At tanto iustior erat quanto magis uolebat stare, et quo erat iustior, eo debebat esse felicior. DISC. Non [2124 1Kb] potest negari. MAG. Ergo si nolendo presciebat se casurum, tanto erat miserior, quanto debebat esse felicior: quod non conuenit. DISC. Ita quidem consequi negare nequeo; sed hoc sepe non solum sine inconuenientia, sed et laudabiliter et superna gratia fieri cognoscitur: multoties enim ut pauca de incommodis iustorum  commemorem, quanto quis iustior est, tanto maiore doloris compassione de alieno casu afficitur. Sepe etiam [2125 1Kb] eum, qui maiorem habet iniustitia constantiam, uidemus ab iniustis immaniorem pati [2126 1Kb] , persecutionis instantiam. MAG. Non est eadem ratio in hominibus, et in illo angelo. Hominum enim [2127 1Kb] natura, propter peccatum primi parentis, iam innumerabilium incommodorum facta est passibilis: ex qua passibilitate multis modis gratia nobis operatur incorruptibilitatem. Ille uero, adhuc nullo peccato precedente, alicuius mali non meruerat [2128 1Kb] , passionem. DISC. Satisfecisti obiectioni mee. Patet enim [2129 1Kb] quia hec ipsa ratio sicut separat ab ipso malo angelo sui casus prescientiam ita nichilominus omnem segregat opinionem. MAG. Est et aliud quod  mihi satis uidetur ostendere nullo modo eum suam ante putauisse futuram preuaricationem. Nempe [2130 1Kb] aut coactam putauisset, aut spontaneam; sed nec ullatenus erat unde se aliquando cogi suspicaretur, nec quandiu uoluit in ueritate perseuerare ullo modo putare potuit se sola uoluntate illam deserturum. Supra namque iam monstratum est eum, quandiu rectam uoluntatem habuit, in hac ipsa uoluntate uoluisse perseuerare. Quapropter uolendo tenere perseueranter, quod tenebat; nullo modo uideo unde potuisset uel suspicari, nulla alia accedente causa sola se illud deserturum uoluntate. Non nego illum sciuisse quia posset mutare uoluntatem, quam tenebat; sed dico illum non potuisse putare quia aliquando, omni alia cessante causa, sponte mutaret uoluntatem, quam perseueranter tenere uolebat.  DISC. Qui diligenter intelligit quod dicis, patenter uidet quia nullo modo scire uel putare potuit angelus malus se facturum quod male fecit.



CAPUT XXII.

Quod sciuit se non debere uelle hoc quod uolendo peccauit; et debere puniri si peccaret.

Sed et hoc uolo ut pariter ostendas, si sciuit se non debere uelle quod preuaricando uoluit. MAG. In hoc dubitare non debes, si supra dicta consideras. Si enim nescisset se non debere uelle quod iniuste uoluit, ignorasset se debere uoluntatem tenere quam deseruit. Quapropter nec iustus esset tenendo, nec iniustus deserendo iustitiam, quam nesciisset: imo nec poterat non uelle plus quam habebat, si nesciebat se debere esse contentum eo quod acceperat.  Denique, quia [2131 1Kb] ita rationalis erat ut nulla re prohiberetur uti ratione, non ignorabat quid deberet uel non deberet uelle. DISC. Rationem tuam non uideo posse infirmari; sed tamen inde mihi uidetur quedam oriri questio. Si enim sciebat se non debere deserere quod acceperat, utique sciebat nichilominus se debere puniri, si desereret. Quomodo igitur sponte potuit uelle unde miser esset, qui acceperat inseparabiliter uelle ut beatus esset [2132 1Kb] .



CAPUT XXIII.

Quod non debuit scire quia si peccaret, puniretur.

MAG. Sicut certum est quia debere se puniri, si peccaret, ignorare non potuit; ita quia puniretur, si peccaret, scire non debuit. DISC. Quomodo hoc  ignorauit, si ita rationalis erat, ut eius rationalitas non impediretur ueritatem cognoscere, sicut sepe nostra impeditur, 72 grauante [2133 1Kb] corruptibili corpore? MAG. Quia rationalis erat, potuit intelligere quia iuste, si peccaret, puniretur. Sed, quoniam iudicia Dei abyssus multa [2134 1Kb] , et inuestigabiles uie eius , nequiuit comprehendere an Deus faceret quod iuste facere posset. Sed et si quis dicat quia nullatenus credere potuit Deum creaturam suam propter eius culpam damnaturum, quam tanta sua bonitate fecerat: presertim, cum nullum exemplum iustitie ulciscentis iniustitiam precessisset, et certus esset numerum, in quo illi facti erant [2135 1Kb] , qui Deo frui deberent, tanta sapientia esse prestitutum: ut, sicut nichil habebat  superfluum, ita si minueretur imperfectus esset; nec tam preclarum opus Dei ex aliqua parte permansurum imperfectum; nec ulla ratione scire posset si homo iam factus erat, Deum humanam naturam pro angelica, aut angelicam pro humana, si caderet, substituturum: sed potius unamquamque in id, ad quod facta erat, pro se, non pro alia restituturum  [2136 1Kb] , aut si factus nondum homo erat, multo minus putare posset ad subtitutionem alterius nature illum esse faciendum. Si, inquam, aliquis hoc dicat, que inconuenientia inest? DISC. Mihi quidem uidetur magis conuenientia quam inconuenientia. MAG. Redeamus [2137 1Kb] ad hoc quod dixeram, illum scilicet, hanc non debuisse habere scientiam. Si enim sciuisset, non posset uolens et habens beatitudinem sponte uelle unde miser esset: quare non esset iustus, non uolendo quod non deberet, quoniam non posset uelle. Sed et hac ratione considera utrum scire, quod queris, debuerit: nam si sciisset, aut peccasset, aut non? DISC. Unum horum esset. MAG. Si preuisa tanta pena, nulla indigentia et nulla re cogente peccasset; tanto magis  puniendus esset. DISC. Ita est. MAG. Non ergo hec prescientia illi expediebat. DISC. uere peccaturo non expediebat prescire penam. MAG. Quod si non peccasset, aut sola bona uoluntate non peccasset, aut timore pene. DISC. Nihil aliud dici potest. MAG. Sed quoniam non cauisset peccatum solo amore iustitie, ipso opere monstrauit. DISC. Non est dubium. MAG. Si uero timore cauisset, non esset iustus.



CAPUT XXIu [al. XXIII].

Quod etiam bonus angelus hoc scire non debuit.

DISC. Palam est [2138 1Kb] nullo modo eum debuisse scire indictam sibi [2139 1Kb] penam suum secuturam peccatum. Sed quoniam et eum [2140 1Kb] angelum qui stetit, et eum qui non stetit in ueritate, pari scientia preditos  in prima conditione credimus, non uideo cur illi negata sit scientia ista, cui tam tenax erit bona uoluntas ut sufficeret ad cauendum peccatum. MAG. Non tamen posset, nec deberet contemnere penam, quam presciisset. DISC. Sic uidetur. MAG. Sicut ergo solus amor iustitie; ita solum odium pene sufficeret ad non peccandum. DISC. Nihil planius. MAG. Duas igitur habuisset causas non peccandi: unam honestam et utilem; alteram non honestam [2141 1Kb] et inutilem, id est amorem iustitie et odium pene. Nam non est honestum [2142 1Kb] solo odio pene non peccare; et ad non peccandum inutile est odium pene, ubi solus amor iustitie sufficit. DISC. Non est quod possim obiicere. MAG. Quid ergo? Nonne multo nitidius  placet eius perseuerantia, cum illa sola perseuerandi causa uidetur in illo, que utilis est et honesta quia spontanea, quam si simul sese illa ostenderet, que inutilis et inhonesta, quia necessaria intelligitur? [2143 1Kb] DISC. Sic patet quod dicis, ut quod paulo ante uolebam eum sciuisse, nunc gaudeam eum nesciuisse; quia nunc eamdem eum negare non possumus habere  scientiam, quam ipso angeli peccantis exemplo ignorare non potest. MAG. Quod nunc uterque scilicet bonus angelus et malus, certus est quia talem culpam talis sequitur pena; sicut scientia est ambobus diuersa, ita est scientie causa non eadem, et finis dissimilis. Nam quod ille scit ipso sui experimento, hoc iste didicit solo alterius exemplo: sed ille illo modo [2144 1Kb] , quia non perseuerauit; iste alio modo, quia perseuerauit.. Quapropter, sicut illi quoniam uituperabiliter non perseuerauit, scientia sua est ad contumeliam [2145 1Kb] ; ita isti quoniam [2146 1Kb] perseuerauit, scientia sua est [2147 1Kb] ad gloriam. Si ergo isti [2148 1Kb] dicitur hoc solo, quia hanc habet scientiam, iam peccare non posse; satis patet quia, sicut gloriosa est scientia que ex laudabili perseuerantia est  comparata; sic ad gloriam est impotentia peccandi, que ex gloriosa scientia est nata. Quemadmodum ergo malus angelus uituperandus est, quia non potest ad iustitiam redire; ita iste laudandus est, quia non potest abire. Sicut enim ille iam redire non potest, quia sola mala uoluntate abiit; sic iste iam abire non potest, quia sola bona uoluntate permansit. Palam igitur est quia sicut illi non posse recuperare, quod deseruit, est pena peccati, ita huic non posse deserere quod tenuit, est premium iustitie.



CAPUT XXu.

Quod ille etiamsi hoc solo dicitur iam non posse peccare, quia nunc habet hanc scientiam [2149 1Kb] ex casu diaboli, tamen illi sit ad gloriam.

ualde pulchra esset huius scientie atque impotentie  tua ista contemplatio, si quemadmodum asseris, ideo bono angelo eadem scientia et impotentia, quia perseuerauit, contigissent. Non enim eas adeptus esse uidetur, quia ipse perseuerauit [2150 1Kb] ; sed quia desertor non perseuerauit. MAG. Si ita est ut dicis, gaudere potest bonus angelus de casu apostate angeli, utpote cui expediebat ut ille caderet; quoniam adeptus est hanc scientiam, qua nec peccare, nec miser esse amplius possit; non quia ipse bene meruit, sed quia alius male meruit: que omnia sunt nimia absurditate plena. DISC. Quanto absurdius uidetur, sicut tu monstras, stanti angelo profuisse casum peccantis; tanto magis necessarium [2151 1Kb] est ut ostendas istum non ideo adeptum esse scientiam, de qua agitur, quia ille peccauit. MAG. Non debes dicere  ideo bonum angelum ad scientiam profecisse hanc, quia malus peccauit; sed bonum angelum ideo profecisse ad hanc scientiam exemplo cadentis, quia ille peccauit [2152 1Kb] . Si enim neuter peccasset, utrique  daturus erat Deus eamdem scientiam merito perseuerantie, alio modo sine alicuius cadentis exemplo. Nullus enim dicet [2153 1Kb] Deum non alio modo potuisse angelis suis hanc dare scientiam. Cum ergo ille peccauit, exemplo eius istum docuit quod docturus erat; non impotentia, quia alio modo non potuit; sed maiore potentia, qua de malo bonum facere potuit, ut nec malum inordinatum in regno omnipotentis sapientie permaneret. DISC. Placet mihi ualde quod dicis. MAG. Patet itaque si bonus angelus hoc solo iam peccare non posset, quia scit peccatum mali angeli penam secutam esse; quo tamen hec impotentia non illi esset addimminutionem laudis [2154 1Kb] ; sed ad premium seruate iustitie. Sed scis quia supra claruit eum idcirco peccare non posse,  quoniam merito perseuerantie adeo prouectus [2155 1Kb] est, ut iam non uideat quid plus uelle queat. DISC. Nihil excidit eorum que supra, ratione inuestigante, comperimus, a memoria mea.



73 CAPUT XXuI.

Quid horremus [2156 1Kb] audito nomine mali: et quid facit [2157 1Kb] opera, que dicitur [2158 1Kb] iniustitia facere, cum ipsa et malum nichil sit.

Sed cum omnibus questionibus meis satisfeceris, illud adhuc exspecto aperiri quid sit quod [2159 1Kb] horremus audito nomine mali; et quid faciat opera, que in iustitia, que malum est, uidetur facere, ut, in raptore, in libidinoso cum malum nichil sit. MAG. Breuiter tibi respondeo [2160 1Kb] . Malum, quod est iustitia, semper nichil est; malum uero, quod est incommoditas,  aliquando sine dubio est nichil, ut cecitas; aliquando est aliquid, ut tristitia et dolor. Et hanc incommoditatem, que est aliquid, semper odio habemus. Cum itaque audimus nomen mali; non malum quod nichil est, timemus; sed malum quod aliquid est, quod absentiam boni sequitur. Nam iniustitiam et cecitatem, que malum et nichil sunt, sequuntur multa incommoda, que malum et aliquid sunt: et hec sunt que horremus audito nomine mali. Cum autem dicimus quia iniustitia facit rapinam, aut cecitas facit hominem cadere in foueam, nequaquam intelligendum est quod iniustitia aut cecitas faciant aliquid; sed quod si iustitia [2161 1Kb] esset in uoluntate, et uisus in oculo, nec rapina fieret, nec casus in foueam. Tale est, cum dicimus: Absentia  gubernaculi impellit nauem in scopulos, aut absentia freni facit equum discurrere: quod non est aliud quam si gubernaculum adesset naui [2162 1Kb] et frenum equo, nec uenti nauem impellerent, nec equus discurreret.  Sicut namque gubernaculo nauis, et freno regitur equus; sic iustitia gubernatur uoluntas hominis, et uisu pedes.



CAPUT XXuII.

Unde uenit [2163 1Kb] malum in angelum, qui bonus erat.

DISC. Sic mihi de malo, quod est [2164 1Kb] iniustitia, satisfecisti, ut iam omnis in corde meo, que de illo inesse solebat, questio sit decisa [2165 1Kb] . De hoc enim malo questio nasci uidetur, quoniam si esset aliqua essentia, esset a Deo, a quo necesse est esse omne, quod aliquid est, et impossibile est, esse [2166 1Kb] peccatum siue iniustitiam. De malo uero, quod est incommoditas, si aliquando est aliquid [2167 1Kb] , nichil uideo recte fidei obuiare. Sed, ne tedeat te breuiter respondere fatue interrogationi mee, ut sciam qualiter  hoc ipsum querentibus respondeam: quippe non semper facile est insipienti insipienter [2168 1Kb] querenti, sapienter respondere. Quero igitur unde primum uenit malum, quod dicitur iniustitia, siue peccatum in angelum, qui factus est iustus? MAG. Dic tu mihi unde uenit nichil in aliquid? DISC. Nihil nec uenit, nec recedit. MAG. Cur ergo queris unde uenit iniustitia, que nichil est? DISC. Quia quando iustitia recedit inde [2169 1Kb] ubi erat, dicimus accedere iniustitiam. MAG. Dic ergo quod magis proprie et apertius dicitur; et quere de [2170 1Kb] abscessu iustitie. Siquidem sepe apta interrogatio expedit responsionem, et inepta reddit impeditiorem. DISC. Cur ergo recessit ab angelo iusto iustitia? MAG. Si proprie uis loqui, non recessit ab eo; sed ipse deseruit eam, uolendo  quod non debuit. DISC. Cur deseruit eam? MAG. Cum dico quia uolendo quod non debuit, eam deseruit,  aperte ostendo cur et quomodo illam [2171 1Kb] deseruit. Nam ideo illam deseruit, quia uoluit quod uelle non debuit; et hoc modo id uolendo quod non debuit illam deseruit. DISC. Cur uoluit quod non debuit? MAG. Nulla causa precessit hanc uoluntatem, nisi quia uelle potuit. DISC. An ideo uoluit, quia potuit? MAG. Non; quia similiter potuit bonus [2172 1Kb] angelus uelle; nec tamen uoluit. Nam nullus uult, quod uelle potest, ideo quia potest. DISC. Cur ergo uoluit? MAG. Nonnisi quia uoluit. Nam hec uoluntas nullam aliam habuit causam, qua impelleretur aliquatenus, aut attraheretur; sed ipsa sibi [2173 1Kb] efficiens causa fuit, si dici potest, et effectus [2174 1Kb]



CAPUT XXuIII.

Quod potestas uolendi quod non debuit, bona fuit  semper, et ipsum uelle, bonum, quantum ad esse.

DISC. Si potestas ipsa uolendi et ipsum uelle, fuit aliquid, bonum fuit et a Deo [2175 1Kb] . MAG. Utrumque fuit aliquid: et potestas quidem nonnisi bonum aliquid, et spontaneum donum Dei; uelle autem, secundum essentiam, bonum: sed quoniam iniuste [2176 1Kb] factum est malum, et tamen a Deo fuit, a quo est omne quod aliquid est. Nempe non solum hoc habet aliquis a Deo, quod Deus sponte dat; sed etiam quod iniuste rapit, Deo permittente. Et sicut dicitur Deus facere, quod permittit fieri; ita dicitur dare, quod permittit rapi. Quoniam igitur, permittente Deo, angelus malus per rapinam usus est potestate a Deo sponte data, a Deo habuit ipsum uti [2177 1Kb] , quod non est aliud quam ipsum uelle. Non est enim aliud  uelle quam uti potestate uolendi; sicut idem est loqui, et uti potestate loquendi.





SANCTI ANSELMI LIBRI DUO CUR DEUS HOMO



PRAEFATIO

74 [2178 1Kb] [2179 1Kb] Opus subditum propter [2180 1Kb] quosdam, qui antequam perfectum et exquisitum esset, primas partes eius, me nesciente, sibi transcribebant, festinantius quam mihi opportunum esset, ac ideo breuius  quam uellem sum coactus, ut potui, consummare. Nam plura, que tacui, inseruissem et addidissem, si in quiete et congruo spatio illud mihi edere licuisset. In magna enim cordis tribulatione, quam unde et cur passus sim nouit Deus, illud in Anglia [2181 1Kb] rogatus incepi, et in Capuana prouincia peregrinus perfeci. Quod secundum materiam, de qua editum est, Cur Deus homo nominaui, et in duos libellos distinxi. Quorum prior quidem infidelium respuentium Christianam fidem, quia rationi putant illam repugnare, continet obiectiones et fidelium responsiones: ac tandem remoto Christo  probat rationibus necessariis esse impossibile ullum hominem saluari  sine illo. In secundo autem libro similiter, quasi nichil sciatur de Christo, monstratur non minus aperta ratione et ueritate naturam humanam ad hoc institutam esse, ut aliquando immortalitate beata totus homo, id est in corpore et in anima [2182 1Kb] frueretur: ac necesse esse ut hoc fiat de homine, propter quod factus est; sed nonnisi per hominem Deum, atque ex necessitate omnia, que de Christo credimus, fieri oportere. Hanc prefatiunculam cum capitulis totius operis, omnes, qui librum hunc transcribere uolent, ante eius principium, ut prefigant, postulo: quatenus in cuiuscunque manus uenerit, quasi in eius fronte aspiciat si quid in toto corpore sit quod non despiciat.



LIBER PRIMUS.



CAPUT PRIMUM.

Questio de qua totum opus pendet.

Sepe et studiosissime [2183 1Kb] a multis rogatus sum et uerbis, et litteris, quatenus cuiusdam questionis de fide nostra rationes, quas soleo respondere querentibus, memorie scribendo commendarem [2184 1Kb] : dicunt enim sibi placere eas, et arbitrantur satisfacere. Quod petunt [2185 1Kb] , non ut per rationem ad fidem accedant, sed ut eorum, que credunt, intellectu et contemplatione delectentur [2186 1Kb] , et ut sint quantum possunt [2187 1Kb] , parati semper ad satisfactionem omni poscenti se rationem de ea, que in nobis est, spe. Quam questionem solent et infideles [2188 1Kb] nobis, simplicitatem Christianam quasi fatuam deridentes, obiicere, et fideles multi in corde uersare:  qua scilicet ratione uel necessitate Deus homo factus sit, et morte sua, sicut nos credimus [2189 1Kb] et confitemur, mundo uitam reddiderit. Cum hoc aut per aliam personam, siue angelicam, siue humanam [2190 1Kb] , aut sola uoluntate facere potuerit, de qua questione non solum litterati, sed etiam illitterati multi querunt et rationem eius desiderant, Quoniam ergo multi de hac tractari postulant [2191 1Kb] , et licet in querendo [2192 1Kb] ualde uideatur difficilis, in soluendo tamen omnibus est intelligibilis, et propter utilitatem rationisque pulchritudinem [2193 1Kb] amabilis. Quamuis a sanctis Patribus inde, quod sufficere debeat, dictum  sit, tamen de illa 75 curabo, quod mihi Deus  dignabitur aperire, petentibus ostendere. Et quoniam ea [2194 1Kb] , que per interrogationem et responsionem inuestigantur, multis et maxime tardioribus ingeniis magis patent, et ideo plus placent: unum [2195 1Kb] ex illis qui hoc flagitant, qui inter alios instantius ad hoc me sollicitat [2196 1Kb] , accipiam mecum disputantem: ut Boso querat, et Anselmus respondeat hoc modo.



CAPUT II.

Quomodo accipienda sunt ea que dicenda sunt.

BOS. Sicut rectus ordo exigit ut profunda Christiane fidei credamus, priusquam ea presumamus ratione discutere, ita negligentia mihi uidetur, si, postquam confirmati sumus in fide, non studemus quod credimus intelligere. Quapropter quoniam,  gratia Dei preueniente, fidem nostre redemptionis sic puto me tenere, ut etiam si nulla ratione quod credo possim comprehendere, nichil tamen sit quod me ab eius firmitate ualeat euellere: a te peto mihi aperiri quod, ut scis, plures mecum petunt: qua necessitate scilicet et ratione Deus, cum sit omnipotens, humilitatem et infirmitatem humane nature pro eius restauratione assumpserit. ANS. Quod queris a me, supra me est, et idcirco altiora me tractare timeo ne forte, cum putauerit, aut etiam uiderit aliquis me non sibi satisfacere, plus existimet rei ueritatem mihi deficere quam intellectum meum  ad eam capiendam non sufficere. BOS. Non hoc  tantum timere debes quantum et reminisci, quia sepe contingit in colloquendo de aliqua questione ut Deus aperiat quod prius latebat; et sperare de gratia Dei quia, si ea que gratis accepisti libenter impartiris, altiora, ad que [2197 1Kb] nondum attigisti, mereberis accipere. ANS. Est et aliud propter quod uideo aut uix aut nullatenus posse ad plenum inter nos de hac re nunc tractari; quoniam ad hoc est necessaria notitia potestatis et necessitatis, et uoluntatis [2198 1Kb] , et aliarum quarumdam rerum, que sic se habent ut earum nulla possit plene sine aliis considerari; et ideo tractatus earum suum opus postulat, non multum, ut puto, facile, nec omnino inutile: nam earum ignorantia quedam facit difficilia, que per earum notitiam fiunt facilia [2199 1Kb] . BOS. Sic breuiter  de his suis locis dicere poteris: ut et quod [2200 1Kb] sufficiat ad presens opus habeamus, et quod plus dicendum est, in aliud tempus differamus. ANS. Hoc quoque multum me retrahit [2201 1Kb] a petitione tua, quia materia non solum pretiosa, sed sicut est de specioso forma [2202 1Kb] pre filiis hominum , sic etiam est de speciosa ratione [2203 1Kb] super intellectus hominum: unde timeo ne, quemadmodum ego soleo indignari prauis pictoribus, cum ipsum Dominum nostrum informi [2204 1Kb] figura pingi uideo, ita mihi contingat, si tam decoram materiam incompto et contemptibili dictamine exarare presumo. BOS. Nec hoc te debet retrahere; quia sicut tu permittis ut qui potest melius dicat, sic nulli prestituis ut, cui dictamen tuum non placet, pulchrius non scribat:  uerum, ut omnes excusationes tuas excludam, quod postulo non facies doctis, sed mihi, et hoc ipsum mecum petentibus. ANS. Quoniam uideo importunitatem tuam et illorum, qui hoc tecum ex caritate et religioso studio petunt, tentabo pro mea possibilitate , quod queritis non tam ostendere, quam tecum querere; sed eo pacto quo omnia, que dico, accipi uolo: uidelicet, ut si quid dixero quod maior non confirmet auctoritas, quamuis illud ratione probare uidear; non alia certitudine accipiatur, nisi quia interim [2205 1Kb] mihi ita uidetur, donec mihi Deus melius aliquo modo reuelet [2206 1Kb] . Quod si aliquatenus questioni tue satisfacere potero, certum esse debebit  quia et sapientior me plenius hoc facere poterit:  imo sciendum est quidquid homo inde dicere uel scire possit [2207 1Kb] , altiores tante rei adhuc latere rationes. BOS. Patere igitur [2208 1Kb] ut uerbis utar infidelium: equum enim est ut, cum nostre fidei rationem studemus inquirere, ponamus obiectiones [2209 1Kb] eorum, qui nullatenus ad fidem eamdem sine ratione uolunt accedere. Quamuis enim illi ideo rationem querant, quia non credunt, nos uero, quia credimus, unum idemque tamen est quod querimus: et si quid responderis, cui auctoritas sacra obsistere uideatur [2210 1Kb] , liceat mihi [2211 1Kb] illam obtendere [2212 1Kb] , quatenus quomodo non obsistat, aperias. ANS. Dic quod tibi uidetur.



CAPUT III.

Obiectiones infidelium, et responsiones fidelium.


BOS. Obiiciunt nobis deridentes simplicitatem nostram infideles; quia Deo facimus iniuriam et contumeliam, cum eum asserimus in uterum mulieris [2213 1Kb] descendisse, natum esse de femina, lacte et alimentis humanis nutritum creuisse, et, ut multa alia taceam, que Deo non [2214 1Kb] uidentur conuenire, lassitudinem, famem, sitim, uerbera et inter latrones crucem mortemque subiisse [2215 1Kb] . ANS. Nos non facimus Deo iniuriam ullam aut contumeliam; sed toto corde gratias agentes, laudamus et predicamus ineffabilem altitudinem misericordie [2216 1Kb] illius; quia quanto nos [2217 1Kb] mirabilius, et preter opinionem de tantis et tam debitis malis in quibus eramus ad tanta et tam indebita bona que perdideramus [2218 1Kb] , restituit, tanto maiorem dilectionem erga nos et pietatem  monstrauit. Si enim diligenter considerarent quam conuenienter hoc modo procurata sit humana restauratio, non deriderent nostram simplicitatem; sed Dei nobiscum laudarent sapientem benignitatem. Oportebat namque ut sicut per hominis inobedientiam mors in humanum genus intrauerat, ita per hominis obedientiam uita restitueretur; et quemadmodum peccatum, quod fuit causa nostre damnationis, initium habuit a femina, sic nostre iustitie et salutis auctor [2219 1Kb] nasceretur de femina; et ut diabolus, qui per gustum ligni quem persuasit, hominem uicerat, ita [2220 1Kb] per passionem ligni, quam intulit, ab homine uinceretur. Sunt quoque alia multa que studiose considerata ineffabilem [2221 1Kb] quamdam nostre redemptionis, hoc modo procurate,  pulchritudinem ostendunt.



CAPUT Iu.

Quod he responsiones uideantur infidelibus sine necessitate, et quasi quedam picture.

BOS. Omnia hec pulchra et quasi quedam picture suscipienda sunt: sed si non sit aliquid solidum super quod sedeant, non uidentur infidelibus sufficere cur Deum ea, que dicimus, pati uoluisse credere debeamus. Nam qui picturam uult facere, aliquid eligit solidum super quod pingat ut maneat quod pingit. Nemo enim pingit in aqua uel in ere; quia ibi nulla manent picture uestigia. Quapropter cum has conuenientias, quas dicis, infidelibus quasi quasdam picturas rei geste obtendimus, quoniam non rem gestam, sed figmentum arbitrantur esse quod credimus,  quasi super nubem pingere nos existimant. Monstranda est ergo prius ueritatis rationabilis soliditas [2222 1Kb] , id est necessitas que probet [2223 1Kb] Deum ad ea, que predicamus, debuisse aut potuisse [2224 1Kb] humiliari. Deinde, ut ipsum quasi corpus ueritatis plus niteat [2225 1Kb] , iste conuenientie quasi picture corporis 76 sunt exponende. ANS. Nonne satis necessaria ratio uidetur cur Deus ea, que dicimus, facere debuerit; quia genus humanum, tam scilicet pretiosum [2226 1Kb] opus, eius omnino perierat; nec decebat ut quod Deus de homine proposuerat, penitus annichilaretur: nec idem eius propositum ad effectum duci poterat, nisi genus humanum ab ipso Creatore suo liberaretur?



CAPUT u.

 Quod redemptio hominis non potuit fieri per aliam quam per Dei personam.

BOS. Hec ipsa liberatio si per aliam quam per Dei personam  esse facta quolibet modo diceretur, mens humana [2227 1Kb] hoc multo tolerabilius acciperet. Potuit enim Deus hominem aliquem facere sine peccato, non de massa peccatrice, nec de aliquo homine [2228 1Kb] , sed sicut fecit Adam [2229 1Kb] per quem hoc ipsum opus fieri potuisse uidetur. ANS. An non intelligis quia quecunque alia persona hominem a morte eterna redimeret, eius seruus idem homo recte iudicaretur? Quod si esset, nullatenus restauratus esset in illam dignitatem quam habiturus erat, si non peccasset: cum ipse, qui nonnisi Dei seruus [2230 1Kb] et equalis  angelis bonis per omnia futurus erat, seruus esset eius, qui Deus non esset, et cuius [2231 1Kb] angeli serui non essent.



CAPUT uI.

Qualiter reprehendant infideles quod dicimus Deum morte sua nos redemisse, et sic dilectionem suam erga nos ostendisse, et pro nobis expugnare diabolum uenisse.

BOS. Hoc est quod ualde mirantur, quia liberationem hanc redemptionem uocamus. In qua namque [2232 1Kb] , aiunt nobis, captione, aut in quo carcere, aut in cuius potestate tenebamini, unde uos Deus non potuit liberare nisi uos tot laboribus et ad ultimum suo sanguine redimeret? Quibus cum dicimus: Redemit nos a peccatis, et ab ira sua, et de inferno et de potestate diaboli, quem quia nos non poteramus, ipse pro nobis uenit expugnare, et redemit nobis regnum celorum: et quia hec omnia hoc  modo fecit [2233 1Kb] , ostendit quantum nos diligeret. Respondent: Si dicitis quia Deus hec omnia facere non potuit solo iussu, quem cuncta iubendo creasse dicitis, repugnatis uobismetipsis, quia impotentem illum facitis. Aut si fatemini quia potuit, sed non uoluit [2234 1Kb] nisi hoc modo [2235 1Kb] , quomodo sapientem illum ostendere potestis [2236 1Kb] quem sine ulla ratione tam indecentia uelle pati asseritis? Omnia enim hec que obtenditis in eius uoluntate consistunt: ira namque Dei non est aliud quam uoluntas puniendi. Si ergo non uult punire peccata hominum, liber est homo a peccatis, et ab ira Dei, et ab inferno, et a potestate diaboli, que omnia propter peccata patitur, et recipit ea quibus propter eadem peccata priuatur. Nam in cuius potestate est infernus, aut diabolus,  aut cuius est regnum celorum, nisi eius qui fecit omnia? Quecunque itaque timetis aut desideratis, eius uoluntati subiacent cui nichil resistere potest. Quapropter si humanum genus saluare noluit, nisi eo quo dicitis modo [2237 1Kb] , cum sola uoluntate potuerit, ut mitius dicam [2238 1Kb] , uidete quomodo eius sapientie repugnatis. Nam si homo, quod facile posset, id cum graui labore sine ratione faceret, non utique sapiens ab ullo iudicaretur. Quippe quod dicitis Deum taliter ostendisse quantum uos diligeret, nulla ratione defenditur, si nullatenus hominem aliter potuisse saluare non monstratur. Nam si aliter non potuisset, tunc forsitan necesse esset ut hoc modo suam dilectionem ostenderet: nunc uero, cum aliter possit saluare hominem, que ratio est ut,  propter ostendendam dilectionem suam, ea que dicitis faciat et sustineat? An enim non ostendit angelis bonis quantum eos diligat, pro quibus talia non sustinet? Quod uero eum dicitis uenisse expugnare pro uobis diabolum, quo sensu audetis proferre.  Nonne Dei omnipotentia [2239 1Kb] regnat ubique? Quomodo ergo indigebat Deus, ut ad uincendum diabolum de celo descenderet? Hec nobis infideles obiicere posse uidentur.



CAPUT uII.

Quod nullam diabolus habebat iustitiam aduersus hominem: et quare uideatur habuisse [2240 1Kb] , et cur Deus hoc modo hominem liberauerit [2241 1Kb] .

Sed et illud quod dicere solemus, Deum scilicet, debuisse prius per iustitiam contra diabolum agere, ut liberaret hominem, quam per fortitudinem; ut, cum diabolus eum, in quo nulla mortis erat causa, et qui Deus erat, occideret, iuste potestatem, quam super peccatores habebat, amitteret; alioquin iniustam uiolentiam fecisset illi [2242 1Kb] , quoniam iuste possidebat hominem, quem non ipse uiolenter attraxerat,  sed idem homo se sponte ad illum contulerat, non uideo quam uim habebat. Nam, si diabolus [2243 1Kb] aut homo suus esset aut alterius quam Dei, aut in alia quam in Dei potestate maneret, forsitan hoc recte diceretur: cum autem diabolus aut homo non sit nisi Dei [2244 1Kb] , et extra potestatem Dei neuter consistat, quam causam debuit Deus agere cum suo, de suo, in suo, nisi ut seruum suum puniret, qui suo conseruo communem Dominum deserere, et ad se persuasisset transire, ac traditor fugitiuum, fur furem cum furto Domini sui suscepisset? Uterque namque fur erat; cum alter, altero persuadente, seipsum Domino suo furabatur. Quid enim iustius fieri posset, sic hoc Deus faceret? Aut si iudex omnium Deus hominem sic possessum, de potestate  tam iniuste possidentis, uel ad puniendum illum aliter quam per diabolum, uel ad parcendum illi eriperet: que hec iniustitia esset? Quamuis enim homo iuste a diabolo torqueretur; ipse tamen illum [2245 1Kb] iniuste torquebat. Homo namque meruerat ut puniretur, nec ab ullo conuenientius quam ab illo cui consenserat ut peccaret. Diaboli uero meritum nullum erat, ut puniret: imo hoc tanto faciebat iniustius, quanto non ad hoc amore iustitie trahebatur; sed instinctu malitie impellebatur. Nam hoc non faciebat, Deo iubente, sed incomprehensibili sapientia sua, qua mala etiam [2246 1Kb] bene ordinat, permittente. Et puto illos, qui diabolum aliquam opinantur habere in possidendo homine [2247 1Kb] iustitiam, ad  hoc inde adduci, quia uident hominem diaboli uexationi  subiacere iuste, et Deum hoc iuste permittere: et idcirco putant diabolum illam iuste inferre. Contingit enim idem aliquid diuersis considerationibus esse iustum et iniustum; et ob hoc a non [2248 1Kb] diligenter intuentibus totum iustum aut iniustum iudicari. Euenit enim ut aliquis innocentem percutiat iniuste, unde ipse iuste percuti mereatur; si tamen percussus uindicare se [2249 1Kb] non debet et percutit percutientem se, iniuste hoc facit. Hec igitur percussio ex parte repercutientis [2250 1Kb] iniusta est, quia non debuit se uindicare; ex parte uero percussi iusta, quia iniuste percutiens iuste percuti meruit. Diuerso igitur intuitu iusta et iniusta est eadem actio, quia contingere [2251 1Kb] potest ab alio iudicari iustam tantum, ab alio iniustam. Hoc itaque modo diabolus dicitur iuste uexare [2252 1Kb] hominem; quia  Deus hoc iuste permittit, et homo hoc 77 iuste patitur. Sed et hoc quod homo iuste [2253 1Kb] dicitur pati, non sua iustitia iuste dicitur pati, sed quia punitur iusto iudicio Dei. At si obtenditur chirographum illud decreti quod aduersum nos dicit Apostolus fuisse, et per mortem Christi deletum esse , et putat aliquis per illud significari quia diabolus, quasi sub cuiusdam pacti chirographo ab homine iuste ante passionem Christi peccatum, uelut usuram primi peccati quod persuasit homini, et penam peccati exigeret, ut per hoc iustitiam suam super hominem uideatur probare, nequaquam ita intelligendum puto. Quippe chirographum illud non est diaboli; quia chirographum dicitur decreti; decretum autem illud non erat  diaboli, sed Dei. Iusto namque iudicio Dei decretum erat, et quasi chirographo confirmatum [2254 1Kb] , ut homo qui sponte peccauerat, nec peccatum nec penam peccati per se uitare posset: est enim spiritus uadens, et non rediens ; et qui facit peccatum seruus est peccati ; nec qui peccat, impunitus debet dimitti, nisi misericordia peccatori parcat, et eum liberet ac reducat. Quamobrem per hoc chirographum nullam inueniri posse diaboli iustitiam in hominis uexatione credere debemus. Denique sicut in bono angelo nulla omnino est iniustitia; ita in malo [2255 1Kb] nulla est penitus iustitia. Nihil igitur erat in diabolo, cur Deus contra illum ad liberandum hominem sua uti fortitudine  non deberet.



CAPUT uIII.

Quomodo licet humilia, que dicimus de Christo, non pertineant ad diuinitatem, tamen [2256 1Kb] inconueniens uideatur infidelibus ea de illo dici secundum hominem: et unde illis uideatur [2257 1Kb] idem homo non sponte mortuus esse.

ANS. Sufficere nobis debet ad rationem uoluntas Dei, cum aliquid facit, licet non uideamus cur ita uelit [2258 1Kb] : uoluntas namque Dei nunquam est irrationabilis. BOS. uerum est, si constat Deum id uelle unde agitur: nequaquam enim acquiescunt multi Deum aliquid uelle, si rationi repugnare uidetur [2259 1Kb] . ANS. Quid tibi uidetur repugnare rationi, cum Deum ea uoluisse fatemur que de eius incarnatione credimus. BOS. Ut breuiter dicam: Altissimum  ad tam humilia inclinari, omnipotentem aliquid facere cum tanto labore. ANS. Qui hoc dicunt non intelligunt quod credimus. Diuinam enim naturam absque dubio asserimus impassibilem, nec ullatenus posse a sua celsitudine humiliari, nec in eo quod uult facere, labore. Sed Dominum Iesum Christum dicimus Deum uerum, et uerum hominem; unam personam in duabus naturis, et duas naturas in una persona. Quapropter, cum dicimus Deum aliquid humile aut infirmum pati, non hoc intelligimus secundum sublimitatem impassibilis nature; sed secundum infirmitatem humane substantie quam gerebat; et sic nostre fidei nulla ratio obuiare cognoscitur. Sic enim nullam diuine substantie significamus humilitatem; sed unam Dei et hominis  monstramus esse personam. Non ergo in incarnatione [2260 1Kb] Dei humilitas eius ulla intelligitur facta; sed natura hominis creditur exaltata. BOS. Ita sit: nichil imputetur diuine nature quod secundum infirmitatem hominis de Christo dicitur; uerum quomodo [2261 1Kb] iustum aut rationabile probari poterit quia Deus hominem illum, quem Pater Filium suum dilectum, in quo sibi bene complacuit , uocauit, et quem Filius seipsum fecit, sic tractauit aut tractari permisit? Que autem iustitia est hominem omnium iustissimum morti tradere pro [2262 1Kb] peccatore? Quis homo, si innocentem damnaret ut nocentem liberaret, damnandus non iudicaretur? Ad idem enim res [2263 1Kb] deduci uidetur inconueniens, quod supra dictum est. Nam si aliter  peccatores non potuit saluare quam iustum damnando, ubi est eius omnipotentia [2264 1Kb] ? Si uero potuit, sed noluit [2265 1Kb] , quomodo defendemus sapientiam  eius atque iustitiam? ANS. Deus Pater non quemadmodum uideris intelligere, hominem illum tractauit, aut innocentem pro nocente morti tradidit. Non enim eum inuitum ad mortem ille cegit, aut occidi permisit; sed idem ipse sponte sua [2266 1Kb] mortem sustinuit, ut homines saluaret. BOS. Etiamsi non inuitum, quoniam uoluntati Patris consensit [2267 1Kb] , quodammodo tamen illum cegisse uidetur precipiendo. Dicitur enim quia Christus humiliauit semetipsum, factus obediens Patri usque ad mortem, mortem autem crucis. Propter quod et Deus illum exaltauit ; et quia didicit obedientiam ex his que passus est , et quia proprio Filio suo non pepercit Pater, sed pro nobis omnibus tradidit [2268 1Kb] illum . Et idem Filius dicit: Non ueni uoluntatem  meam facere, sed uoluntatem eius qui misit me . Et iturus ad passionem dicit: Sicut mandatum dedit mihi Pater, sic facio . Item: Calicem quem dedit mihi Pater, non bibam illum?  Et alibi [2269 1Kb] : Pater, si possibile est, transeat a me calix iste; uerumtamen non sicut ego uolo, sed sicut tu . Et iterum: Pater, si non potest hic calix transire, nisi bibam illum, fiat uoluntas tua . In his omnibus [2270 1Kb] plus uidetur Christus obedientia cogente, quam spontanea uoluntate disponente mortem sustinuisse.



CAPUT IX.

Quod sponte mortuus sit; et quid sit, factus est obediens usque ad mortem; et, propter quod Deus illum exaltauit; et, non uenit facere uoluntatem  meam; et, proprio Filio suo non pepercit [2271 1Kb] ; et, non sicut ego uolo, sed sicut tu uis [2272 1Kb] .

ANS. Ut mihi uidetur, non bene discernis inter hoc quod fecit exigente obedientia; et quod sibi factum, quia seruauit obedientiam, sustinuit non exigente obedientia. BOS. Necesse habeo ut hoc apertius exponas. ANS. Cur persecuti sunt eum Iudei usque ad mortem? BOS. Non ob aliud nisi quia ueritatem et iustitiam uiuendo et loquendo indeclinabiliter tenebat. ANS. Hoc puto quia Deus ab omni rationali creatura exigit; et hoc illa per obedientiam Deo debet. BOS. Sic nos fateri oportet. ANS. Hanc igitur obedientiam debebat homo ille Deo Patri, et humanitas diuinitati; et hanc ab illo exigebat Pater. BOS. Hoc nulli dubium [2273 1Kb] est.  ANS. Ecce habes quid fecit exigente obedientia. BOS. uerum est; et iam uideo [2274 1Kb] qui sibi illatum, quia obediendo perseuerauit, sustinuit. Nam illata est  illi mors [2275 1Kb] , quia perstitit in obedientia et hanc sustinuit; sed quomodo hoc obedientia non exigat [2276 1Kb] non intelligo. ANS. Si homo nunquam peccasset, deberet pati mortem; aut deberet Deus hoc ab illo exigere? BOS. Quemadmodum credimus, nec homo moreretur, nec hoc exigeretur ab illo; sed huius rei a te audire uolo rationem. ANS. Rationalem creaturam iustam factam esse, et ad hoc, ut Deo fruendo beata esset, non negas. BOS. Non. ANS. Deo autem nequaquam estimabis conuenire ut, quam fecit iustam ad beatitudinem, cogat sine culpa esse miseram: hominem enim inuitum mori, miserum est. BOS. Patet quia si non peccasset homo, non deberet Deus ab eo mortem exigere. ANS. Non ergo cegit Deus Christum mori, in quo nullum  fuit peccatum; sed ipse sponte sustinuit mortem, non per obedientiam deserendi uitam, sed propter obedientiam seruandi iustitiam, in qua tam fortiter perseuerauit ut inde mortem incurreret. Potest etiam dici quia precepit illi mori Pater, cum hoc precepit unde incurrit [2277 1Kb] mortem. Ita ergo: Sicut mandatum dedit illi Pater, sic  fecit; et, calicem quem dedit  ei, bibit 78 [2278 1Kb] ; et factus est obediens Patri usque ad mortem; et sic didicit ex his que passus est obedientiam, id est quousque debeat seruari obedientia. uerbum autem quod positum est [2279 1Kb] , didicit, duobus modis intelligi potest. Aut enim didicit, dictum est pro, alios fecit discere [2280 1Kb] ; aut quia, quod per scientiam non ignorabat, experimento didicit. Quod autem Apostolus,  cum dixisset: Humiliauit semetipsum, factus obediens usque ad mortem, mortem autem crucis, subdidit: Propter quod et Deus illum exaltauit; et donauit illi [2281 1Kb] nomen, quod est super omne nomen . Cui simile est quod Dauid dixit: De torrente in uia bibet [2282 1Kb] , propterea exaltauit caput [2283 1Kb] : non ita dictum est, quasi nullatenus potuisset peruenire ad hanc exaltationem nisi per hanc mortis obedientiam; et hec exaltatio nonnisi in retributionem [2284 1Kb] huius obedientie collata sit. Priusquam enim pateretur, ipse dixit [2285 1Kb] omnia sibi esse tradita a Patre ; et omnia  [2286 1Kb] Patris esse sua . Sed quoniam  [2287 1Kb] ipse cum Patre sanctoque Spiritu disposuerat se non aliter, quam per mortem, celsitudinem omni potentie sue ostensurum mundo: quippe quod nonnisi per [2288 1Kb] illam mortem fieri dispositum est, cum per illam fit, non incongrue dicitur propter illam [2289 1Kb] fieri. Si enim intendimus aliquid facere, sed proponimus nos prius aliud facturos, per quod illud fiat: cum iam factum est quod uolumus precedere, si fit quod intendinus, recte dicitur propterea fieri quoniam factum est [2290 1Kb] propter quod differebatur; quia nonnisi per illud fieri dispositum erat. Nam si fluuium, quem equo uel naui transire possum, propono [2291 1Kb] me nonnisi naui transiturum; et idcirco differo transmeare [2292 1Kb] , quia nauis abest: cum iam presto est nauis, si transeo, recte de me  dicitur: Nauis parata fuit, propterea transiuit. Et non solum ita loquimur quando per illud, quod precedere uolumus, sed etiam quando non per illud, sed tantummodo post illud, facere aliud aliquid statuimus. Si quis enim differt cibum sumere propterea quia nondum ea die misse celebrationi adfuit, peracto quod prius facere uolebat, non incongrue dicitur illi: Iam sume cibum, propterea quia iam fecisti propter quod sumere differebas. Multo igitur minus inusitata est locutio, cum Christus dicitur exaltatus propterea quia mortem sustinuit, per quam et post quam illam exaltationem decreuit facere [2293 1Kb] . Potest hoc et eo modo intelligi, quo idem Dominus legitur profecisse sapientia et gratia apud Deum: non quia ita erat, sed quia ille  sic se habebat, ac si ita esset. Nam sic post mortem [2294 1Kb] exaltatus est, quasi propter illam hoc fieret. Quod autem ipse ait: Non ueni uoluntatem meam facere, sed eius qui misit me , tale est, quale est et illud [2295 1Kb] : Mea doctrina non est mea : nam quod quis non habet a se [2296 1Kb] , sed a Deo, hoc non tam suum quam Dei dicere debet. Nullus uero homo [2297 1Kb] a se habet ueritatem quam docet aut iustam uoluntatem, sed a Deo. Non ergo uenit Christus uoluntatem suam facere, sed Patris; quia iusta uoluntas quam habebat non erat ex humanitate, sed ex diuinitate. Proprio autem Filio  [2298 1Kb] suo non pepercit Deus, sed pro nobis omnibus  tradidit [2299 1Kb] illum , non est aliud, quam non liberauit illum [2300 1Kb] . Nam multa [2301 1Kb] in sacra Scriptura huiusmodi inueniuntur. Ubi autem [2302 1Kb] dicit: Pater, si possibile est [2303 1Kb] , transeat a me calix iste; uerumtamen non sicut ego uolo, sed sicut tu ; et: Si non potest hic calix transire, nisi bibam illum, fiat uoluntas tua , naturalem salutis per uoluntatem suam significat appetitum, quo humana caro dolorem mortis fugiebat. uoluntatem uero Patris dicit, non quoniam maluerit Pater mortem Filii quam uitam, sed quia humanum genus restaurari [2304 1Kb] nolebat Pater [2305 1Kb] , nisi faceret homo tam magnum aliquid, sicut erat mors illa. Quia non poscebat ratio quod alius facere homo non poterat, idcirco dicit Filius illum  uelle suam mortem; quoniam ipse maluit illum [2306 1Kb] pati, quam ut genus humanum non saluaretur [2307 1Kb] ; ac si diceret: Quoniam non uis aliter reconciliationem mundi fieri, dico te hoc modo uelle mortem meam: fiat ergo uoluntas [2308 1Kb] tua, id est fiat mors mea, ut mundus tibi reconcilietur. Nam sepe aliquem uelle dicimus aliquid, quia non uult aliud quod si uellet, non fieret illud quod dicitur uelle: ut, cum dicimus illum lucernam uelle exstinguere, qui non uult fenestram claudere per quam uentus intrat, qui lucernam exstinguit. Sic ergo uoluit Pater [2309 1Kb] , mortem Filii, quia non aliter uoluit mundum saluari, nisi homo tam magnum aliquid faceret, ut iam dixi [2310 1Kb] . Quod Filio uolenti salutem hominum tantumdem ualuit, quoniam hoc alius facere non ualebat,  [2311 1Kb] , quantum si illi mori preciperet: unde ille, sicut mandatum illi dedit Pater, sic fecit; et calicem, quem dedit ei Pater, bibit, obediens usque ad mortem.



CAPUT X.

Item de eisdem; quomodo aliter recte intelligi possunt.

Potest etiam recte intelligi quia per illam piam uoluntatem, qua uoluit Filius pro salute mundi mori, dedit illi Pater  mandatum et calicem passionis; et non pepercit illi, sed pro nobis tradidit illum, et mortem illius uoluit; et quia ipse Filius obediens fuit usque ad mortem, et didicit ex his que passus est, obedientiam. Quemadmodum enim secundum humanitatem non habebat a se uoluntatem  iuste uiuendi, sed a Patre; ita et illam uoluntatem  [2312 1Kb] qua, ut tantum bonum faceret, mori uoluit, non potuit habere nisi a Patre luminum, a quo est omne datum optimum, et omne donum perfectum : et sicut Pater trahere [2313 1Kb] , dando uoluntatem, dicitur; ita non incongrue fit, si impellere asseritur. Sicut enim dicit Filius de Patre: Nemo uenit ad me, nisi Pater traxerit eum ; ita dicere potuit, nisi impulerit eum. Similiter quoque proferre potuit, nemo currit ad mortem propter nomen meum, nisi Pater impulerit aut traxerit eum. Quoniam namque uoluntate quisque ad id quod indeclinabiliter uult, trahitur uel impellitur; non inconuenienter trahere aut impellere dicitur Deus, cum talem dat uoluntatem [2314 1Kb] : in quo tractu uel impulsu nulla intelligitur uiolentie necessitas, sed  accepte bone uoluntatis spontanea et amata tenacitas. Si ergo hoc modo nequit negari Patrem [2315 1Kb] , uoluntatem illam dando, Filium ad mortem traxisse [2316 1Kb] uel impulisse, quis non uideat eadem ratione mandatum illi, ut mortem sustineret sponte, et calicem, quem non inuitus biberet, dedisse? Et si Filius sibi non pepercisse, sed pro nobis spontanea uoluntate seipsum tradidisse, recte dicitur, quis neget recte dici quia Pater, a quo talem habuit uoluntatem, illi non pepercit, sed pro nobis tradidit illum et mortem eius uoluit? Hoc etiam modo indeclinabiliter et sponte seruando acceptam uoluntatem a Patre Filius factus est illi obediens usque ad mortem, et didicit ex his que passus est, obedientiam, id est quam magna res facienda sit per obedientiam.  Nam tunc est uera et simplex obedientia, cum rationalis natura, non necessitate, sed sponte seruat uoluntatem a Deo acceptam. Aliis quoque modis recte possumus Patrem uoluisse Filii mortem intelligere, quamuis isti possint sufficere. Nam, sicut uelle dicimus eum, qui facit ut alius uelit; ita etiam dicimus eum [2317 1Kb] uelle, qui non facit ut alius uelit, sed approbat quia uult: ut, cum uidemus aliquem fortiter pati uelle molestiam ut perficiat quod bene uult, quamuis fateamur nos uelle ut illam penam sustineat, non tamen uolumus aut amamus penam eius, sed uoluntatem. Illum quoque qui prohibere potest, et non prohibet, solemus dicere quia uult quod non prohibet. Quoniam ergo Patri uoluntas Filii placuit, nec prohibuit eum uelle aut implere  quod uolebat recte uoluisse ut Filius mortem tam  79 pie et tam utiliter sustineret, quamuis penam eius non amaret, affirmatur. Non autem potuisse calicem transire nisi biberet illum, dixit. Non quia non posset mortem uitare, si uellet; sed quoniam, sicut dictum est, mundum erat impossibile aliter saluari; et ipse indeclinabiliter uolebat potius mortem pati, quam ut mundus non saluaretur. Idcirco autem dixit uerba illa ut doceret humanum genus aliter non potuisse saluari, quam per mortem suam [2318 1Kb] ; non ut ostenderet se mortem nequaquam ualuisse uitare [2319 1Kb] . Nam, quecunque de illo dicuntur his que dicta sunt, similia sic sunt [2320 1Kb] exponenda, ut nulla necessitate, sed libera uoluntate [2321 1Kb] mortuus credatur. Erat namque omnipotens, et de illo legitur quoniam oblatus est, quia ipse uoluit . Et  ipse dicit: Ego pono animam meam, ut iterum sumam eam: nemo tollit eam a me; sed ego pono eam a meipso. Potestatem habeo ponendi animam meam, et iterum sumendi eam [2322 1Kb] . Quod ergo idem ipse sua potestate et sua uoluntate facit, nullatenus ad hoc cogi recte dici potest [2323 1Kb] . BOS. Hoc solum, quia permittit Deus illum sic tractari, quamuis uolentem, non uidetur tali Patri de tali Filio conuenire. ANS. Imo maxime decet talem Patrem tali Filio consentire, si quid uult laudabiliter ad honorem Dei, et utiliter ad salutem hominum, que aliter [2324 1Kb] fieri non potuit. BOS. In hoc adhuc uersamur, qualiter mors illa rationabilis et necessaria monstrari possit. Aliter namque nec ipse Filius eam uelle, nec Pater cogere aut permittere debuisse uidetur.  Queritur enim cur Deus aliter hominem saluare non potuit; aut si potuit, cur hoc modo uoluit. Nam et inconueniens [2325 1Kb] uidetur esse Deo hominem hoc modo saluasse; nec apparet quid mors illa ualeat ad saluandum hominem. Mirum enim est, si Deus sic delectatur aut eget sanguine innocentis, ut nonnisi interfecto eo parcere uelit aut possit nocenti. ANS. Quoniam accipis in hac questione personam eorum qui credere nichil uolunt nisi premonstrata ratione, uolo tecum pacisci, ut nullum uel minimum inconueniens in Deo a nobis accipiatur, et nulla uel minima ratio, si maior non repugnat, reiiciatur. Sicut enim in Deo quamlibet paruum inconueniens sequitur impossibilitas; ita quamlibet paruam [2326 1Kb]  rationem, si maiori non uincitur, comitatur necessitas. BOS. Nihil in hac re libentius accipio quam ut hoc pactum inter nos communiter seruetur. ANS. De  incarnatione Dei tantum et de his que de illo assumpto homine credimus questio est. BOS. Ita est. ANS. Ponamus ergo Dei incarnationem, et que de illo dicimus homine, nunquam fuisse: et constet inter nos hominem esse factum ad beatitudinem, que in hac uita haberi non potest; nec ad illam posse peruenire quemquam, nisi dimissis peccatis; nec ullum hominem hanc uitam transire sine peccato: et alia quorum fides ad salutem eternam necessaria est. BOS. Ita fiat; quia nichil in his inconueniens, aut impossibile Deo uidetur. ANS. Necessaria est igitur homini peccatorum remissio, ut ad beatitudinem perueniat. BOS. Sic omnes tenemus.



CAPUT XI.

Quid sit peccare, et pro peccato satisfacere.


ANS. Querendum est igitur qua ratione Deus dimittat [2327 1Kb] peccata hominibus: et ut hoc faciamus [2328 1Kb] apertius, prius uideamus quid sit peccare, et quid pro peccato [2329 1Kb] satisfacere. BOS. Tuum est ostendere, et meum intendere. ANS. Si angelus et homo semper redderet Deo quod debet, nunquam peccaret. BOS. Nequeo contradicere. ANS. Non est itaque aliud peccare quam Deo non reddere debitum? BOS. Quod est debitum [2330 1Kb] quod Deo debemus? ANS. Omnis uoluntas rationalis creature subiecta debet esse uoluntati Dei. BOS. Nihil uerius. ANS. Hoc est debitum, quod debet angelus et homo Deo, quod soluendo nullus peccat; et quod omnis, qui non soluit, peccat. Hec est iustitia siue rectitudo uoluntatis, que iustos facit siue rectos corde, id est uoluntate;  hic est solus et totus honor, quem debemus Deo, et quem a nobis [2331 1Kb] exigit Deus. Sola namque talis uoluntas opera facit placita Deo, cum potest operari; et cum non potest, ipsa sola per se placet, quia nullum opus sine illa placet. Hunc honorem debitum qui Deo non reddit, aufert Deo quod suum est, et Deum exhonorat; et hoc est peccare. Quandiu autem non soluit quod rapuit, manet in culpa; nec sufficit solummodo reddere quod ablatum est, sed pro contumelia illata plus debet [2332 1Kb] reddere quam abstulit. Sicut enim qui ledit salutem alterius non sufficit, si salutem restituit, nisi pro illata doloris iniuria recompenset aliquid; ita qui honorem alicuius uiolat, non sufficit honorem reddere, si non secundum  exhonorationis factam molestiam, aliquid quod placeat illi, quem exhonorauit, restituat [2333 1Kb] . Hoc quoque attendendum, quod cum aliquis, [2334 1Kb] quod  iniuste abstulit, soluit; hoc debet dare, quod ab illo non posset exigi, si alienum non rapuisset. Sic ergo debet omnis qui peccat, honorem, quem rapuit Deo, soluere; et hec est [2335 1Kb] satisfactio, quam omnis peccator debet Deo facere BOS. In his omnibus, quoniam rationem sequi proposuimus, quamuis aliquantulum me terreas, nichil habeo quod possim dicere contra.



CAPUT XII.

Utrum sola misericordia, sine omni debiti solutione, deceat Deum peccata dimittere.

ANS. Redeamus et uideamus utrum sola misericordia, sine omni solutione ablati sibi honoris, deceat Deum peccata dimittere. BOS. Non uideo cur non deceat. ANS. Sic dimittere peccatum non est  aliud quam non punire, et quoniam recte ordinare peccatum sine satisfactione, non est nisi punire; si non punitur, inordinatum dimittitur. BOS. Rationabile est quod dicis. ANS. Deum uero non decet aliquid in suo regno inordinatum dimittere. BOS. Si aliud uolo [2336 1Kb] dicere, timeo peccare. ANS. Igitur non decet Deum peccatum sic impunitum dimittere. BOS. Ita sequitur. ANS. Est et aliud quod sequitur, si peccatum si dimittitur impunitum; quia similiter erit apud Deum peccanti, et non peccanti: quod Deo non conuenit. BOS. Non possum negare. ANS. uide et hoc: Iustitiam hominum nemo nescit esse sub lege, ut secundum eius quantitatem, mensura retributionis a Deo recompensetur. BOS. Ita credimus. ANS. Si autem peccatum nec soluitur, nec punitur,  nulli legi subiacet. BOS. Non possum aliter intelligere. ANS. Liberior igitur est iniustitia [2337 1Kb] , si sola misericordia dimittitur, quam iustitia: quod ualde inconueniens uidetur. Ad hoc etiam [2338 1Kb] extenditur hec inconuenientia, ut iniustitiam Deo similem faciat [2339 1Kb] , quia sicut Deus nullius legi [2340 1Kb] subiacet, ita et iniustitia. BOS. Nequeo resistere rationi tue: sed, cum Deus nobis precipiat omnino dimittere peccantibus in nos, uidetur repugnare ut hoc precipiat [2341 1Kb] nobis, quod ipsum facere non decet. ANS. Nulla in hoc est repugnantia; quia Deus hoc precipit nobis ut non presumamus quod solius Dei est. Ad nullum enim pertinet uindictam facere, nisi ad illum qui Dominus est omnium: nam cum terrene potestates hoc recte faciunt, ipse  facit Deus, a quo [2342 1Kb] ad hoc ipsum sunt ordinate. BOS. Remouisti [2343 1Kb] repugnantiam, quam putabam inesse; sed est aliud, ad quod tuum uolo habere responsum: nam, cum Deus sic sit liber [2344 1Kb] ut nulli  legi, nullius subiaceat iudicio [2345 1Kb] , et sit ita benignus ut nichil benignius cogitari queat, et nichil sit rectum aut decens, nisi quod ipse uult: mirum uidetur, si dicimus quia nullatenus uult, aut non ei licet iniuriam 80 suam dimittere, a quo etiam de his, quas aliis facimus, solemus indulgentiam petere. ANS. uerum est quod dicis de libertate, et uoluntate, et benignitate illius; sed sic eas debemus rationabiliter intelligere ut dignitati illius non uideamus repugnare. Libertas enim non est nisi ad hoc, quod expedit aut quod decet [2346 1Kb] ; nec benignitas dicenda est, que aliquid Deo indecens operatur [2347 1Kb] . Quod autem dicitur, quia quod uult iustum est, et quod non uult, iustum non est; non ita intelligendum est, ut si Deus uelit quodlibet inconueniens,  iustum sit, quia ipse uult. Non enim sequitur, si Deus uult mentiri, iustum esse mentiri; sed potius Deum illum non esse. Nam nequaquam potest uelle mentiri uoluntas, nisi in qua corrupta est ueritas, imo que deserendo ueritatem corrupta est. Cum ergo dicitur, si Deus uult mentiri, non est aliud quam si Deus est talis natura [2348 1Kb] , que uelit mentiri: et idcirco non sequitur, iustum esse mendacium, nisi ita intelligatur, sicut cum de duobus impossibilibus dicimus: Si hoc est, illud est; quia nec hoc, nec illud est: ut si quis dicat: Si aqua est sicca, et ignis est humidus; neutrum enim uerum est. Itaque de illis tantum est uerum dicere: Si Deus hoc uult, iustum est: que Deum uelle non est inconueniens. Si enim uult Deus ut pluat, iustum  est ut pluat; et si uult ut aliquis homo occidatur, iustum est ut occidatur. Quapropter si non decet Deum aliquid iniuste aut inordinate facere, non pertinet ad eius libertatem, aut benignitatem, aut uoluntatem, peccantem qui non soluit Deo, quod abstulit, impunitum dimittere. BOS. Omnia mihi aufers, que putabam tibi posse obiici. ANS. uide adhuc cur Deum non deceat hoc facere [2349 1Kb] . BOS. Libenter ausculto quidquid dicis.



CAPUT XIII.

Quod nichil minus sit tolerandum in rerum ordine, quam ut creatura Creatori debitum honorem auferat, et non [2350 1Kb] soluat quod aufert.

ANS. Nihil minus tolerandum est in rerum ordine quam ut creatura Creatori debitum honorem auferat,  non soluat quod aufert. BOS. Hoc nichil clarius [2351 1Kb] . ANS. Nihil autem iniustius toleratur quam quo nichil minus est tolerandum. BOS. Neque hoc est obscurum. ANS. Puto ergo quia non dices Deum debere  tolerare [2352 1Kb] , quo nichil iniustius toleratur: ut, quod creatura [2353 1Kb] non reddat Deo quod aufert. BOS. Imo penitus negandum esse uideo [2354 1Kb] . ANS. Item si Deo nichil maius aut melius est [2355 1Kb] , nichil iustius quam que [2356 1Kb] honorem illius seruat [2357 1Kb] in rerum dispositione, summa iustitia, que non est aliud quam ipse Deus. BOS. Hoc quoque nichil apertius. ANS. Nihil ergo seruat Deus iustius quam sue dignitatis honorem. BOS. Concedere me oportet [2358 1Kb] . ANS. uidetur tibi quod eum integre seruet si sic auferri sibi permittit, ut nec soluatur, nec ipse auferentem puniat? BOS. Non audeo dicere. ANS. Necesse est ergo ut aut ablatus honor soluatur, aut pena sequatur; alioquin aut sibiipsi Deus iustus non erit, aut ad utrumque impotens erit: quod nefas est uel cogitare  [2359 1Kb] . BOS. Nihil rationabilius dici posse intelligo [2360 1Kb] .



CAPUT XIu.

Cuiusmodi honor Dei sit pena peccantis.

BOS. Sed uolo a te audire si peccantis pena sit illi honor, aut cuiusmodi honor sit. Si enim pena peccantis non eius honor est, cum peccator non soluit quod abstulit, sed punitur, sic perdit Deus honorem suum, ut non recuperet [2361 1Kb] : quod his que dicta sunt repugnare uidetur. ANS. Deum impossibile est honorem suum perdere: aut enim peccator sponte soluit quod debet, aut Deus ab inuito accipit [2362 1Kb] . Nam aut homo debitam subiectionem Deo, siue non peccando, siue quod peccat soluendo, uoluntate spontanea exhibet; aut Deus eum inuitum  [2363 1Kb] sibi torquendo subiicit, et sic se Dominum eius esse ostendit [2364 1Kb] , quod ipse homo uoluntate fateri recusat. In quo considerandum quia sicut homo peccando rapit quod Dei est, ita Deus puniendo aufert quod hominis est. Quippe non solum id ipsum [2365 1Kb] alicuius esse dicitur, quod iam possidet; sed quod in eius potestate est, ut habeat. Quoniam ergo homo ita factus est [2366 1Kb] ut beatitudinem habere posset, si non peccaret: cum, propter [2367 1Kb] peccatum beatitudine et omni bono priuatur, de suo, quamuis inuitus, soluit quod rapuit; quia licet Deus hoc ad usum sui commodi non transferat, quod aufert; sicut  homo pecuniam, quam alii aufert, in suam conuertit  utilitatem: hoc tamen quod aufert, utitur ad suum honorem, per hoc, quia aufert. Auferendo enim, peccatorem, et que illius sunt, subiecta sibi esse probat.



CAPUT Xu.

Si Deus uel ad modicum patiatur honorem suum uiolari.

BOS. Placet quod dicis. Sed est et aliud, ad quod tuam responsionem postulo: nam si Deus ita, sicut probas, suum debet honorem seruare, cur uel ad modicum patitur illum uiolari? Quod enim aliquo modo ledi sinitur, non integre nec perfecte [2368 1Kb] custoditur. ANS. Dei honori nequit aliquid, quantum ad illum pertinet, addi uel minui. Idem namque ipse sibi honor est incorruptibilis, et nullo modo mutabilis.  uerum quando unaqueque [2369 1Kb] creatura suum, et quasi sibi preceptum ordinem, siue naturaliter, siue rationabiliter seruat, Deo obedire, et eum dicitur [2370 1Kb] honorare: et hoc maxime rationalis natura, cui datum est intelligere quid debeat [2371 1Kb] . Que cum uult quod debet, Deum honorat; non quia illi aliquid confert, sed quia sponte se eius uoluntati et dispositioni subdit, et in rerum uniuersitate ordinem suum, et eiusdem uniuersitatis pulchritudinem, quantum in ipsa est, seruat [2372 1Kb] . Cum uero non uult quod debet, Deum, quantum ad illam [2373 1Kb] pertinet, inhonorat; quoniam non subdit se sponte illius dispositioni, et uniuersitatis ordinem et pulchritudinem, quantum in se est, perturbat, licet potestatem aut dignitatem Dei nullatenus ledat aut decoloret. Si enim ea, que celi ambitu continentur,  uellent non esse sub celo aut elongari a celo, nullatenus possent nisi sub celo esse, nec fugere celum nisi appropinquando celo. Nam et unde, et quo, et qua irent [2374 1Kb] , sub celo essent [2375 1Kb] , et quanto magis a qualibet parte celi elongarentur, tanto magis opposite parti appropinquarent [2376 1Kb] . Ita, quamuis homo, uel malus angelus diuine uoluntati et ordinationi subiacere nolit, non tamen eam fugere [2377 1Kb] ualet; quia si uult fugere de sub uoluntate iubente, currit sub uoluntatem [2378 1Kb] punientem. Et si queris [2379 1Kb] qua transit, nonnisi sub uoluntate permittente  [2380 1Kb] : et hoc ipsum, quod peruerse uult aut  agit, in uniuersitatis prefate ordinem et pulchritudinem summa sapientia conuertit [2381 1Kb] . Ipsa namque peruersitatis spontanea satisfactio, uel a non satisfaciente pene exactio  in eadem uniuersitate locum tenent [2383 1Kb] suum et ordinis pulchritudinem. Quas si diuina sapientia, ubi peruersitas rectum ordinem perturbare nititur, non adderet, fieret in ipsa uniuersitate, quam Deus debet ordinare, quedam ex uiolata ordinis pulchritudine deformitas, et Deus in sua dispositione uideretur deficere. 81 Que duo quoniam sicut sunt inconuenientia, ita sunt impossibilia; necesse est ut omne peccatum satisfactio aut pena sequatur. BOS. Satisfecisti obiectioni mee. ANS. Palam est ergo quia Deum,  quantum in ipso est, nullus potest honorare, uel exhonorare: sed quantum in se est hoc aliquis facere uidetur; cum uoluntatem suam uoluntati eius subiicit, aut subtrahit. BOS. Nescio quid contra queam dicere [2384 1Kb] . ANS. Adhuc addam aliquid. BOS. Tandiu dic donec me tedeat audire.



CAPUT XuI.

Ratio cur numerus angelorum, qui ceciderunt restituendus sit de hominibus.

ANS. Deum constat proposuisse ut de humana natura, quam fecit sine peccato, numerum angelorum qui ceciderant, restitueret. BOS. Hoc credimus, sed uellem aliquam huius rei rationem habere [2385 1Kb] . ANS. Fallis me: non enim proposuimus tractare, nisi de Incarnatione [2386 1Kb] Dei; et tu mihi alias interseris  questiones. BOS. Ne irascaris, hilarem enim datorem [2387 1Kb] diligit Deus : nam nemo probat magis se hilariter dare quod promittit, quam qui plus dat quam promittit: dic ergo libenter quod quero. ANS. Rationalem naturam [2388 1Kb] , que Dei contemplatione beata uel est [2389 1Kb] , uel futura est, in quodam rationabili et perfecto numero prescitam esse a Deo [2390 1Kb] ; ita ut nec maiorem, nec minorem illum esse deceat, non est dubitandum. Aut enim nescit Deus in quo numero melius eam deceat constitui, quod falsum est: aut si scit, in eo illam constituet, quem ad hoc decentiorem intelliget. Quapropter aut angeli illi qui ceciderunt, facti erant ad hoc ut essent intra illum numerum [2391 1Kb] : aut quia extra illum numerum permanere non potuerunt, ex necessitate  ceciderunt: quod absurdum est opinari. BOS. ueritas est aperta quod dicis. ANS. Quoniam ergo [2392 1Kb] de illo numero esse debuerunt, aut restaurandus est [2393 1Kb] ex necessitate numerus eorum; aut in imperfecto numero remanebit rationalis natura, que in numero perfecto prescita est: quod esse non potest. BOS. Restaurandi procul dubio sunt. ANS. Necesse est ergo eos [2394 1Kb] de humana natura, quoniam non est alia, de qua possint restaurari [2395 1Kb] .



CAPUT XuII.

Quod alii angeli pro illis [2396 1Kb] , non possint restitui.

BOS. Cur non ipsi aut [2397 1Kb] , alii angeli pro illis possint restitui [2398 1Kb] ? ANS. Cum uidebis nostre restaurationis difficultatem intelliges eorum reconciliationis impossibilitatem. Alii autem angeli pro illis  restitui non possunt, ideo  quia non debent; nisi tales esse possint, quales illi fuissent, si non peccassent; cum illi [2400 1Kb] nulla uisa uindicta peccati perseuerassent: quod post illorum casum aliis, qui pro illis restituerentur, esset impossibile. Non enim pariter laudabiles sunt, si stans in ueritate, et qui nullam nouit [2401 1Kb] peccati penam, et qui eam semper aspicit eternam. Nam nequaquam putandum est bonos angelos esse confirmatos casu malorum, sed suo merito. Sicut namque [2402 1Kb] , si boni cum malis peccassent, simul damnati essent: ita iniusti [2403 1Kb] , si cum iustis stetissent, pariter conformati fuissent. Quippe si aliqui eorum, nonnisi casu aliorum, confirmandi erant,  aut nullus unquam confirmaretur, aut necesse erat aliquem casurum, qui ad alios confirmandos [2404 1Kb] puniretur: que utraque absurda sunt. Illo itaque modo confirmati sunt illi, qui steterunt, quo pariter confirmati essent [2405 1Kb] omnes, si stetissent: quem modum [2406 1Kb] ostendi, sicut potui, ubi tractaui cur Deus diabolo perseuerantiam non dedit. BOS. Probasti malos angelos de humana natura restaurandos: et patet ex hac ratione quia non in minori numero erunt electi [2407 1Kb] homines, quam sunt angeli reprobi. Sed utrum plures futuri sint, si potes, ostende.



CAPUT XuIII.

Utrum plures futuri sint sancti homines, quam sint mali angeli.

ANS. Si angeli, antequam quidam illorum caderent,  erant in [2408 1Kb] illo profecto, de quo diximus, numero; non sunt homines facti, nisi pro restauratione angelorum perditorum; et palam est quia non erunt plures illis. Si autem ille numerus non erat in illis omnibus angelis, complendum est de hominibus, et quod periit, et quod prius deerat; erunt electi homines plures reprobis angelis: et sic dicemus [2409 1Kb] quia non fuerunt homines facti tantum ad restaurandum numerum imminutum, sed etiam ad perficiendum nondum perfectum. BOS. Quid potius tenendum est: an quod angeli [2410 1Kb] prius facti sint in numero perfecto, an non? ANS. Quod mihi uidetur, dicam. BOS. Non possum a te plus exigere [2411 1Kb] . ANS. Si homo factus est post casum malorum angelorum, sicut quidam intelligunt in Genesi; non uideo posse me  per hoc probare alterum horum determinate. Potest enim  esse quod angeli prius fuerint in [2412 1Kb] numero perfecto, et postea factus sit homo propter restaurandum imminutum eorum numerum: et potest esse quod non fuerint [2413 1Kb] in numero perfecto; quia differebat Deus, sicut adhuc differt, illum implere numerum, facturus humanam naturam suo tempore. Unde, aut solummodo numerum nondum integrum perficeret; aut, etiam si minueretur, restitueret. Si autem tota creatura simul facta est; et dies illi, in quibus Moyses istum mundum non simul factum esse uidetur dicere, aliter sunt intelligendi, quam sicut uidemus istos dies, in quibus uiuimus: intelligere nequeo quomodo facti sint angeli in illo perfecto [2414 1Kb] numero. Quippe si ita esset, uidetur  mihi quia ex necessitate, aut aliqui homines uel angeli casuri erant; aut plures essent in illa celesti ciuitate, quam illa perfecti numeri conuenientia exigeret. Si ergo omnia simul facta sunt; sic uidentur angeli, et duo primi homines in numero imperfecto fuisse [2415 1Kb] ; ut hominibus, si nullus caderet angelus, quod deerat solum perficeretur [2416 1Kb] , et si aliquis periret, hoc quoque, quod caderet, restitueretur: et hominis natura, que infirmior erat, quasi Deum excusaret, atque diabolum confunderet; si ille suum casum infirmitati sue imputaret, cum ipsa infirmior staret: ac, si et eadem ipsa caderet, multo magis Deum defenderet contra diabolum, et contra seipsam: cum ipsa facta ualde infirmior et mortis, in electis de tanta infirmitate tanto altius ascenderet  quam unde diabolus cecidisset; quanto boni angeli  quorum equalitas ei debetur, profecerunt post ruinam malorum, quia perseuerauerunt. Ex his rationibus potius mihi uidetur quia in angelis non fuit ille perfectus numerus, quo ciuitas illa superna perficeretur: quoniam si homo [2417 1Kb] simul cum angelis factus non est; sic possibile est [2418 1Kb] esse, et si simul facti sunt, quo magis putant multi, quoniam legitur: Qui uiuit in eternum, creauit omnia simul : uidetur necesse esse. Sed et si perfectio mundane creature non tantum est intelligenda in numero indiuiduorum, quantum in numero naturarum, necesse est humanam naturam aut ad complementum eiusdem perfectionis esse factam, aut illi superabundare: quod de minimi uermiculi natura dicere non audemus. Quare pro seipsa ibi  facta est, et non solum pro restaurandis indiuiduis alterius 82 nature. Unde palam est quia etiamsi [2419 1Kb] angelus nullus periisset, homines tamen in celesti ciuitate suum locum habuissent. Sequitur itaque quia in angelis, antequam quidam illorum caderent, non erat ille perfectus numerus: alioquin necesse erat ut aut homines, aut angeli aliqui caderent: quoniam extra numerum perfectum ibi nullus [2420 1Kb] manere poterat. BOS. Nonnichil effecisti. ANS. Est et alia ratio, ut mihi uidetur, que non parum suffragatur illi sententie, que angelos non esse factos in perfecto numero existimat. BOS. Dic illam. ANS. Si angeli in illo perfecto numero facti sunt, et nullatenus facti sunt homines, nisi pro restauratione perditorum angelorum, palam est quia, nisi angeli  [2421 1Kb] , ab illa beattiudine [2422 1Kb] cecidissent, homines ad illam non ascenderent. BOS. Hoc constat. ANS. Si quis uero [2423 1Kb] dixerit quia tantum letabuntur electi homines de angelorum perditione, quantum gaudebunt de sua assumptione, quoniam absque dubio hec non esset, nisi illa fuisset, quomodo poterunt ab hac peruersa gratulatione defendi? Aut quomodo dicemus angelos, qui ceciderunt, ex hominibus restauratos [2424 1Kb] ; si illi sine hoc uitio permansuri erant, si non cecidissent, id est sine gratulatione de casu aliorum [2425 1Kb] ; isti uero sine illo esse non poterunt? [2426 1Kb] Imo qualiter cum hoc uitio beati esse debebunt? Deinde qua audacia dicemus Deum non uelle, aut non posse [2427 1Kb] , hanc restaurationem sine hoc uitio facere? BOS. Nonne similiter est in gentibus, que ad  fidem uocate sunt, quia illam Iudei repulerunt?  ANS. Non; nam si omnes Iudei credidissent, Gentes tamen uocarentur: quia in omni gente qui timet Deum et operatur iustitiam [2428 1Kb] acceptus est illi . Sed quoniam Iudei apostolos contempserunt, ea tunc fuit occasio ut ad Gentes illi conuerterentur. BOS. Nullo modo uideo quid contra hec dicere [2429 1Kb] possim. ANS. Unde tibi uidetur accidere singularis illa [2430 1Kb] letitia de alieno casu? BOS. Unde, nisi quia certus erit unusquisque, quoniam ubi erit nullatenus esset, nisi alius inde cecidisset [2431 1Kb] ? ANS. Si ergo hanc certitudinem nullus haberet, non esset unde ullus de alieno damno gauderet. BOS. Ita uidetur [2432 1Kb] . ANS. Putasne aliquem illorum habiturum hanc certitudinem; si multo plures erunt, quam qui ceciderunt? [2433 1Kb] BOS. Nequaquam possum opinari quod eam habeat,  aut habere debeat. Quomodo namque quis poterit scire utrum pro restaurando quod imminutum erat, aut pro complendo quod nondum perfectum erat de illo numero constituende ciuitatis, sit factus: sed omnes certi erunt se factos esse ad perficiendam illam ciuitatem? ANS. Ergo si plures erunt quam reprobi angeli nullus poterit aut debebit scire se non esse ibi assumptum, nisi pro alieno casu. BOS. uerum est. ANS. Non igitur habebit aliquis cur gaudere debeat de alterius perditione. BOS. Ita sequitur. ANS. Cum itaque uideamus quia si plures erunt homines electi quam sint reprobi Angeli, illa non sequatur inconuenientia quam [2434 1Kb] sequi necesse est, si plures non erunt: et cum impossibile sit ullum in illa ciuitate futurum inconueniens, uidetur necesse  esse ut angeli non sint facti illo perfecto numero, et plures futuri sint beati homines, quam sint miseri angeli. BOS. Non uideo qua ratione hoc negari [2435 1Kb] queat. ANS. Aliam adhuc eiusdem sententie posse dici puto rationem. BOS. Hanc quoque proferre debes. ANS. Credimus hanc mundi molem corpoream in melius renouandam; nec hoc futurum esse, donec impleatur numerus electorum hominum, et illa beata perficiatur ciuitas; nec post eius perfectionem differendum [2436 1Kb] . Unde colligi potest, Deum ab initio proposuisse ut utrumque simul perficeret; quatenus et minor, que Deum non sentiret, natura ante maiorem, que Deo frui deberet, nequaquam  perficeretur; et in maioris perfectione,  mutata in melius, suo quodam modo quasi congratularetur; imo omnis creatura de tam gloriosa et tam admirabili sui consummatione ipsi Creatori, et sibi inuicem, queque suo modo eterne congaudendo iucundaretur; quatenus quod uoluntas in rationali [2437 1Kb] natura sponte facit, hoc et iam [2438 1Kb] insensibilis creatura per Dei dispositionem naturaliter exhiberet. Solemus namque in maiorem nostrorum exaltatione congaudere: ut cum in natalitiis sanctorum exsultatione festiua iucundamur de gloria eorum letantes [2439 1Kb] . Quam sententiam illud adiuuare uidetur: quia si Adam non peccasset, differret tamen Deus illam ciuitatem perficere, donec, completo ex hominibus, quem exspectabat, numero, ipsi quoque homines in corporum, ut ita dicam, immortalem transmutarentur  immortalitatem [2440 1Kb] . Habebant enim in paradiso quamdam immortalitatem, id est, potestatem non moriendi: sed non erat immortalis hec potestas, quia poterat mori [2441 1Kb] , ut, scilicet, ipsi non possent mori [2442 1Kb] . Sed si ita [2443 1Kb] est, ut, uidelicet, rationem illam et beatam ciuitatem, et hanc mundanam insensibilemque naturam [2444 1Kb] Deus ab initio proposuerit simul perficere: uidetur quia aut illa ciuitas non erat completa in numero angelorum ante malorum ruinam; sed exspectabat Deus ut eam de hominibus compleret, quando corpoream [2445 1Kb] mundi naturam in melius mutaret [2446 1Kb] : aut si perfecta erat in numero, non perfecta erat in confirmatione; et differenda erat eius confirmatio, etiam si nullus in ea pecasset, usque ad eam mundi [2447 1Kb] , quam  exspectamus, renouationem: aut si non diutius illa confirmatio differenda erat, acceleranda erat mundana renouatio, ut cum eadem confirmatione fieret. Sed quod mundum nouiter factum statim Deus renouare [2448 1Kb] , et eas res, que post renouationem illam non erunt, in ipso initio, antequam appareret cur facte essent destruere instituerit [2449 1Kb] , omni caret ratione. Sequitur ergo quia angeli non ita fuerunt in numero perfecto, ut eorum confirmatio non diu differetur propterea quia mundi noui renouationem mox oporteret fieri [2450 1Kb] : quod non conuenit. Quod autem eamdem confirmationem usque ad mundi futuram renouationem differre Deus uoluerit, inconueniens  uidetur, presertim cum illam in aliquibus tam  cito perfecerit; et cum intelligi possit quia in primis hominibus quando peccauerunt, illam fecisset, si non peccassent, sicut fecit in perseuerantibus angelis. Quamuis enim nondum proueherentur ad illam equalitatem angelorum, ad quam peruenturi erant homines, cum perfectus esset numerus de illis assumendus. In illa tamen iustitia, in qua erant, uidetur quod si uicissent ut non peccarent tentati [2451 1Kb] ; ita confirmarentur cum omni propagine sua, ut ultra peccare [2452 1Kb] non possent: quemadmodum quia uicti [2453 1Kb] peccauerunt, sic infirmati sunt, ut, quantum in ipsis est, sine peccato esse non possint [2454 1Kb] . Quis enim audeat dicere plus ualere iniustitiam ad [2455 1Kb] alligandum in seruitute [2456 1Kb] hominem in prima suasione [2457 1Kb] sibi consentientem, quam ualeret  iustitia ad confirmandum eum in libertate, sibi in eadem prima tentatione adherentem? Nam quemadmodum quoniam humana natura tota erat [2458 1Kb] in parentibus primis, tota in illis uicta est ut peccaret ; ita in eisdem tota uicisset, si non peccassent [2460 1Kb] . Restat ergo ut non completa in illo primo numero angelorum superna ciuitas, sed de hominibus complenda fuisse dicatur. Que si rata sunt, plures erunt electi homines, quam sint reprobi angeli. BOS. Rationabilia mihi ualde uidentur que dicis: sed quid dicemus; quia legitur de Deo: Constituit terminos populorum iuxta numerum filiorum Isrel?  Quod quidam, quia pro  filiorum Isrel inuenitur angelorum Dei, sic exponunt; ut secundum numerum bonum angelorum, assumendus intelligatur numerus electorum hominum. ANS. Hoc non repugnat [2461 1Kb] predicte sententie, si certum non est quod totidem angeli cecidissent, quot remanserunt. Nam si plures sint Angeli electi, quam reprobi; 83 et necesse est ut reprobos electi homines restaurent; et potest fieri [2462 1Kb] ut beatorum numero cequentur; et sic plures erunt homines iusti quam angeli iniusti. Sed memento quo pacto incepi tue respondere questioni: ut, uidelicet, si quid dixero quod maior non confirmet [2463 1Kb] auctoritas, quamuis illud ratione probare uidear, non alia  certitudine accipiatur, nisi quia interim mihi ita uidetur, donec mihi Deus melius aliquo modo reuelet. Certus enim sum, si quid dico quod sacre Scripture absque dubio contradicat, quia falsum est: nec illud tenere uolo, si cognouero. Sed si in illis rebus de quibus diuersa sentiri possunt sine periculo, sicut est illud unde nunc agimus: si enim nescimus utrum plures homines eligendi sint quam sint angeli perditi [2464 1Kb] , an non, et alterum horum estimamus magis quam alterum, nullum puto esse anime [2465 1Kb] periculum: si, inquam, in huiusmodi rebus [2466 1Kb] sic exponimus diuina dicta, ut diuersis sententiis fauere uideantur, nec alicubi inuenitur, ubi quid indubitanter tenendum sit determinent [2467 1Kb] , non arbitror reprehendi debere. Illud autem  quod dixisti: Constituit terminos populorum, seu gentium, iuxta numerum angelorum Dei, quod in alia translatione legitur, iuxta numerum filiorum Isrel: quoniam ambe translationes aut idem significant, aut diuersa sine repugnantia, ita intelligendum est, ut et per angelos [2468 1Kb] Dei, et per filios Isrel, angeli boni significentur tantummodo, aut soli homines electi, aut simul angeli et electi homines, tota, scilicet, illa ciuitas superna. Aut per angelos Dei, sancti angeli tantum; et per filios Isrel, soli homines iusti. Aut soli angeli per filios Isrel, et iusti homines per angelos Dei. Si boni angeli tantum designantur per utrumque, idem est quod si solum per angelos Dei; si uero tota celestis ciuitas, hic est sensus, quia [2469 1Kb] tandiu assumentur [2470 1Kb] populi, id  est, multitudines electorum hominum, aut tandiu erunt populi in hoc seculo; donec de hominibus predestinatus numerus illius ciuitatis nondum perfectus compleatur. Sed non uideo nunc quomodo soli angeli, aut simul angeli et homines sancti per filios Isrel intelligantur: sanctos autem homines [2471 1Kb] filios Isrel, sicut filios Abrahe uocari non est alienum. Qui angeli quoque Dei per hoc recte possunt uocari [2472 1Kb] , quia uitam angelicam imitantur, atque similitudo et equalitas angelorum illis promittitur in celo, et quia omnes iuste uiuentes angeli Dei sunt. Unde et ipsi confessores, aut martyres [2473 1Kb] dicuntur: qui enim confitetur et testatur  ueritatem, Dei nuntius, id est, angelus eius est [2474 1Kb] . Et si malus homo dicitur diabolus, sicut de Iuda dicit Dominus propter similitudinem malitie, cur non etiam bonus [2475 1Kb] homo dicetur angelus [2476 1Kb] , propter imitationem iustitie? Quare possumus, ut puto [2477 1Kb] , dicere Deum constituisse terminos populorum, iuxta numerum electorum hominum: quia tandiu erunt populi, et erit in hoc mundo hominum procreatio [2478 1Kb] , donec numerus eorumdem electorum hominum [2479 1Kb] compleatur; et eo completo cessabit hominum [2480 1Kb] generatio, que fit in hac uita. At si per angelos Dei, intelligimus sanctos angelos tantum, et per filios Isrel, tantummodo iustos homines, duobus modis intelligi potest quia constituit Deus terminos populorum iuxta numerum angelorum Dei; aut quia  tantus populus, id est, tot homines assumentur, quot sunt sancti angeli Dei [2481 1Kb] , aut quia tandiu erunt populi, donec numerus angelorum Dei compleatur ex hominibus? Et hoc uno solo modo [2482 1Kb] exponi posse uideo: Constituit terminos populorum, iuxta numerum filiorum Isrel, id est, quia [2483 1Kb]  tandiu erunt populi in hoc seculo, donec numerus sanctorum hominum assumatur. Et colligitur [2484 1Kb] ex utraque translatione quia tot homines assumentur [2485 1Kb] , quot remanserunt angeli. Unde tamen non sequitur [2486 1Kb] , quamuis perditi angeli ex hominibus restaurandi sint [2487 1Kb] , tot angelos cecidisse quot perseuerauerunt. Quod tamen si dicitur [2488 1Kb] , inueniendum erit quomodo rate non sint [2489 1Kb] supra posite rationes, que  uidentur ostendere non fuisse in angelis, priusquam illorum quidam caderent, illum perfectum numerum, quem supra dixi; et plures homines electos futuros, quam sint mali angeli. BOS. Non me penitet quia cegi [2490 1Kb] te ut de angelis hec diceres [2491 1Kb] ; nam non frustra factum est: nunc redi ad id unde digressi sumus.



CAPUT XIX [al., XuIII].

Quod homo non possit saluari sine peccati satisfactione.

ANS. Constat Deum [2492 1Kb] proposuisse ut de hominibus  angelos, qui ceciderant, restauraret. BOS. Certum est. ANS. Tales ergo oportet esse homines in illa ciuitate superna, qui pro angelis in illam assumentur, quales illi futuri [2493 1Kb] ibi erant, pro quibus ibidem erunt, id est, quales nunc sunt boni angeli; alioquin non erunt restaurati qui ceciderunt: et sequetur quia [2494 1Kb] Deus aut non poterit perficere bonum quod incepit, aut penitebit eum tantum bonum incepisse: que duo absurda sunt. BOS. uere oportet ut [2495 1Kb] equales sint homines bonis angelis. ANS. Boni angeli unquamne peccauerunt? BOS. Non. ANS. Potesne cogitare quod homo, qui aliquando peccauit, nec unquam Deo pro peccato suo satisfecit [2496 1Kb] , sed tantum impunitus dimittitur, equalis sit angelo, qui nunquam peccauit?  BOS. uerba ista cogitare et dicere possum; sed sensum eorum ita cogitare nequeo; sicut falsitatem non possum intelligere ueritatem esse. ANS. Non decet ergo Deum, hominem peccantem [2497 1Kb] sine satisfactione ad restaurationem angelorum assumere perditorum [2498 1Kb] , quoniam non patitur ueritas, eum leuari ad equalitatem bonorum [2499 1Kb] . BOS. Sic ostendit ratio. ANS. Considera etiam [2500 1Kb] in solo homine, sine eo quia [2501 1Kb] debet angelis equari, utrum eum taliter Deus ad beatitudinem ullam [2502 1Kb] , uel talem qualem habebat antequam peccaret, debeat prouehere. BOS. Dic tu quod cogitas [2503 1Kb] ; et ego considerabo prout potero. ANS. Ponamus diuitem aliquem in manu tenere margaritam pretiosam, quam nunquam pollutio ulla [2504 1Kb]  tetigit, quamque nullus alius possit amouere de manu eius, nisi ipso [2505 1Kb] permittente: et eam disponat recondere in thesaurum suum, ubi sunt [2506 1Kb] carissima et pretiosissima que possidet. BOS. Cogito hoc, uelut ante nos. ANS. Quid, si ipse permittat eamdem margaritam ab aliquo inuido excuti de manu sua in cenum cum prohibere posset [2507 1Kb] , ac postea eam de ceno sumens, pollutam et non lotam in aliquem locum suum mundum et charum, deinceps illam sic seruaturus, recondat: putabisne illum sapientem? BOS. Quomodo hoc possum?  nam nonne esset satis [2508 1Kb] melius, ut margaritam suam mundam teneret et seruaret quam pollutam? ANSEL. Nonne similiter faceret Deus, qui hominem angelis sociandum sine [2509 1Kb] peccato, quasi in manu sua, tenebat in paradiso; et permisit ut accensus inuidia diabolus eum in lutum peccati, quamuis consentientem, deiiceret? Si enim prohibere uellet diabolum, non posset tentare hominem. Nonne, inquam, similiter faceret, si hominem peccati sorde maculatum, sine omni leuatione, id est, absque omni satisfactione, talem semper mansurum, saltem in paradisum, de quo eiectus fuerat, reduceret? BOS. Similitudinem, si Deus hoc faceret, negare non audeo; et idcirco eum hoc facere posse non annuo [2510 1Kb] . uideretur enim aut quod proposuerat  peragere non potuisse, aut boni propositi eum penituisse: que in Deum cadere nequeunt. Tene igitur [2511 1Kb] certissime quia sine satisfactione, id est, sine debiti [2512 1Kb] solutione spontanea, nec Deus potest peccatum impunitum dimittere, nec peccator ad beatitudinem uel talem, qualem habebat antequam peccaret, peruenire: 84 non enim hoc modo repararetur homo uel talis, qualis fuerat ante peccatum. BOS. Rationibus tuis omnino [2513 1Kb] contradicere non possum. Sed quid est, quod dicimus Deo: Dimitte nobis debita nostra : et omnis gens orat Deum, quem credit [2514 1Kb] , ut dimittat sibi peccata? Si enim soluimus quod debemus, cur oramus ut dimittat. Nunquid Deus iniustus est, ut iterum exigat quod solutum  est? Si autem non soluimus, cur frustra oramus ut faciat quod, quia non conuenit, facere non potest? ANS. Qui non soluit, frustra dicit: Dimitte; qui autem soluit [2515 1Kb] , supplicat; quoniam hoc ipsum pertinet ad solutionem, ut supplicet: nam Deus nulli quidquam debet, sed omnis creatura illi debet: et ideo non expedit homini ut agat cum Deo, quemadmodum par cum pari. Sed de hoc non est opus nunc tibi [2516 1Kb] respondere. Cum enim cognosces cur Christus mortuus est, forsitan per te uidebis quod queris. BOS. Sufficit ergo mihi nunc [2517 1Kb] , quod de hac questione respondes. Quod autem nullus homo ad beatitudinem peruenire queat cum peccato, aut solui a peccato, nisi soluat quod rapuit peccando, sic aperte monstrasti, ut, etiam si uelim, non possim  dubitare.



CAPUT XX.

Quod secundum mensuram peccati oporteat esse satisfactionem; nec eam homo per se facere possit.

ANS. Hoc quoque non dubitabis, ut puto, quia secundum mensuram peccati oportet satisfactionem esse. BOS. Aliter aliquatenus inordinatum maneret peccatum: quod esse non potest, si Deus nichil relinquit inordinatum in regno suo. Sed hoc est prestitutum quia quamlibet paruum [2518 1Kb] inconueniens in Deo impossibile est. ANS. Dic ergo quid solues Deo pro [2519 1Kb] peccato tuo? BOS. Penitentiam, cor contritum et humilitatem, abstinentias, et multimodos labores corporis, et misericordiam dandi et dimittendi et obedientiam. ANS. Quid in his omnibus  das Deo? BOS. An non honoro Deum, quando, propter timorem eius et amorem, in cordis contritione letitiam temporalem abiicio, in abstinentiis [2520 1Kb] et laboribus delectationes [2521 1Kb] et quietem eius uite calco, in dando et dimittendo que mea sunt largior, [2522 1Kb] in obedientia meipsum illi subiicio? ANS. Cum reddis aliquid quod debes Deo, etiamsi non peccasti, non debes [2523 1Kb] computare hoc pro debito quod debes pro [2524 1Kb] peccato. Omnia autem ista debes Deo, que dicis. Tantus namque debet esse in hac mortali uita amor; et, ad quod pertinet oratio, desiderium [2525 1Kb] perueniendi ad id ad quod factus es; et dolor, quia nondum ibi es; et timor, ne non peruenias; ut nullam letitiam sentire debeas, nisi de his que tibi aut auxilium, aut spem dant perueniendi. Non enim  mereris habere quod non secundum quod est, amas [2526 1Kb] et desideras; et de quo, quia nondum habes, et adhuc utrum habiturus sis an non, in tanto es periculo, non doles [2527 1Kb] . Ad quod etiam pertinet quietem, et delectationes mundanas, que animum ab illa uera quiete et delectatione reuocant, fugere: nisi quantum ad intentionem illuc perueniendi cognoscis sufficere. Dationem uero ita debes considerare te facere ex debito; sicut intelligis quia quod das a te non habes; sed ab illo, cuius seruus es tu, et ille cui das: et natura te docet ut conuerso tuo, id est homo homini facias, quod tibi ab illo uis fieri; et quia qui non uult dare quod habet, non debet accipere quod non habet. De dimissione uero breuiter  [2528 1Kb] dico quia nullatenus pertineret [2529 1Kb] ad te uindicta, sicut supra diximus, quoniam nec tu tuus es;  nec ille tuus aut suus, qui tibi fecit iniuriam, sed unius Domini serui facti, ab illo de nichilo estis: et si de [2530 1Kb] conseruo tuo te uindicas; iudicium, quod proprium Domini et iudicis omnium est, super illum superbe presumis. In obedientia uero quid das Deo, quod non debes: cui iubenti, totum quod es, et quod habes et quod potes, debes? BOS. Nihil iam audeo in his omnibus dicere me dare Deo, quod debeo. ANS. Quid ergo solues Deo pro peccato tuo? BOS. Si meipsum, et quidquid possum, etiam quando non pecco, illi debeo, ne peccem; nichil habeo quod pro peccato illi reddam [2531 1Kb] . ANS. Quid ergo erit de te? quomodo poteris saluus esse? BOS. Si rationes tuas considero, non uideo quomodo. Si autem ad fidem meam recurro; in fide Christiana, que per  dilectionem operatur , spero me posse saluari, et quia legimus, si iniustus conuersus fuerit ab iniustitia sua, et fecerit iustitiam, omnes iniustitias eius [2532 1Kb] tradi obliuioni . ANS. Hoc non dicitur nisi illi [2533 1Kb] , qui aut exspectauerunt Christum [2534 1Kb] , antequam ueniret; aut credunt in eum, postquam uenit. Sed Christum et Christianam fidem, quasi nunquam fuissent [2535 1Kb] , posuimus; quando sola ratione, utrum aduentus eius ad saluationem hominum esse necessarius, querere proposuimus. BOS. Ita fecimus. ANS. Sola igitur ratione procedamus. BOS. Quamuis in angustias quasdam me ducas [2536 1Kb] , desidero tamen multum ut sicut incepisti progrediaris.



CAPUT XXI.

 Quanti ponderis sit peccatum.

ANS. Ponamus omnia [2537 1Kb] illa, que modo posuisti [2538 1Kb] , te pro peccato posse soluere, te non debere; et uideamus utrum possint [2539 1Kb] sufficere [2540 1Kb] ad satisfactionem unius tam parui peccati, sicuti est unus aspectus contra uoluntatem Dei. BOS. Nisi quia audio te hoc ponere in questionem, putare me hoc peccatum una sola compunctione delere. ANS. Nondum considerasti quanti ponderis sit peccatum. BOS. Nunc ostende [2541 1Kb] mihi. ANS. Si uideres te in conspectu Dei, et aliquis tibi diceret. Aspice illuc; et Deus econtra: Nullatenus uolo ut aspicias; quere tu ipse in corde tuo, quid sit, in omnibus que sunt, pro quo deberes contra uoluntatem Dei illum aspectum facere. BOS. Nihil inuenio propter quod hoc  [2542 1Kb] debeam, nisi forte sim in ea necessitate positus,  ut sit necesse me aut hoc aut maius peccatum facere. ANS. Remoue hanc necessitatem: et de solo [2543 1Kb] hoc peccato considera, si possis illud facere pro teipso redimendo. BOS. Aperte uideo quia non possum. ANS. Ne te diutius protraham: quid, si necesse esset aut totum mundum, et quidquid Deus non est, perire et nichilum redigi; aut te facere tam paruam rem contra uoluntatem Dei? BOS. Cum considero actionem ipsam, leuissimum quiddam uideo esse; sed cum intueor quid sit contra uoluntatem Dei, grauissimum quiddam, et nulli damno comparabile intelligo: sed solemus aliquando facere contra uoluntatem alicuius non reprehensibiliter, ut res eius seruentur; quod postea illi placet, contra uoluntatem facimus. ANS. Hoc fit homini, qui aliquando  non intelligit quid sit sibi utile, aut non potest [2544 1Kb] restaurare quod perdidit; sed Deus nullo indiget, et omnia, si perirent, posset, sicut ea fecit, restituere [2545 1Kb] . BOS. Fateri me necesse est quia pro conseruanda tota creatura nichil deberem facere contra uolontatem Dei. ANS. Quid, si plures essent mundi pleni creaturis [2546 1Kb] , sicut iste est? BOS. Si infinito numero multiplicarentur, et similiter mihi ostenderentur [2547 1Kb] , idipsum responderem. ANS. Nihil rectius potes: sed considera etiam, si contingeret ut contra uoluntatem Dei illum aspectum faceres, quid posses pro hoc peccato soluere? BOS. Non habeo aliquid maius, quam quod supra dixi. ANS. Sic grauiter peccamus, quotiescunque scienter aliquid quamlibet paruum [2548 1Kb] contra uoluntatem  Dei facimus: quoniam semper sumus in conspectu eius, et semper ipse precepit nobis ne 85 peccemus. BOS. Ut audio, nimis periculose uiuimus. ANS. Patet quia secundum quantitatem exigit Deus satisfactionem. BOS. Non possum negare. ANS. Non ergo satisfacis [2549 1Kb] , si non reddis aliquid maius, quam sit id pro quo peccatum facere non debueras. BOS. Et rationem uideo sic exigere, et omnino esse impossibile. ANS. Nec Deus ullum obligatum aliquatenus debito peccati assumere potest ad beatitudinem, quia non debet. BOS. Nimis est grauis hec sententia. ANS. Audi adhuc [2550 1Kb] aliud, cur non minus sit difficile hominem reconciliari Deo. BOS. Nisi fides me consolaretur, hoc solum cogeret me desperare. ANS. Audi tamen.  BOS. Dic.



CAPUT XXII.

Quam contumeliam [2551 1Kb] fecit Deo homo, cum se permisit a diabolo uinci; pro qua satisfacere non potest [2552 1Kb] .

ANS. Homo in paradiso sine peccato factus, quasi positus est pro Deo inter Deum et diabolum, ut uinceret diabolum non consentiendo suadenti peccatum ad excusationem et honorem Dei, et ad confusionem [2553 1Kb] diaboli; cum ille infirmior in terra non peccaret, eodem diabolo suadente, qui fortior peccauit in celo, nullo suadente [2554 1Kb] : et, cum hoc homo facile [2555 1Kb] posset efficere, nulla ui coactus, sola suasione sponte se uinci permisit ad uoluntatem diaboli, et contra uoluntatem et honorem Dei. BOS. Ad quid uis tendere? ANS. Iudica, tu ipse, si non est contra  honorem Dei, ut homo reconcilietur [2556 1Kb] illi cum calumnia huius contumelie Deo irrogate, nisi prius honorauerit Deum uincendo diabolum; sicut inhonorauit illum [2557 1Kb] uictus a diabolo. uictoria uero talis esse debet, ut sicut fortis ac potestate immortalis consensit facile diabolo ut peccaret, unde iuste incurrit penam mortalitatis: ita infirmus et mortalis, qualem se fecit ipse, per mortis difficultatem uincat diabolum, ut nullo modo peccet; quod facere non potest, quandiu ex uulnere primi peccati concipitur et nascitur in peccato. BOS. Iterum dico quia et ratio [2558 1Kb] probat quod dicis; et impossibile est. ANS. Adhuc accipe [2559 1Kb] unum, sine quo iuste non reconciliatur homo: nec minus impossibile est [2560 1Kb] . BOS. Tot iam proposuisti nobis, que facere debemus, ut  quidquid superaddas, non me magis terrere possit. ANS. Audi tamen. BOS. Audio.



CAPUT XXIII.

Quid abstulit [2561 1Kb] Deo cum peccauit, quod reddere nequit.

ANS. Quid abstulit homo Deo, cum uinci se permisit a diabolo? BOS. Dic tu, ut incepisti; quia ego nescio quid, super hec mala que ostendisti, potuit addere. ANS. Nonne abstulit Deo quidquid de humana natura facere proposuerat? BOS. Non potest negari. ANS. Intende [2562 1Kb] in districtam iustitiam; et iudica secundum illam, utrum ad equalitatem [2563 1Kb] peccati homo satisfaciat Deo; nisi idipsum quod, permittendo se uinci a diabolo, Deo abstulit, diabolum uincendo restituat: ut quemadmodum per hoc  quod uictus est, rapuit diabolus quod Dei erat, et  Deus perdidit; ita, per hoc quod uincat, perdat diabolus, et Deus recuperet. BOS. Nec districtius nec iustius aliquid potest cogitari. ANS. Putasne summam iustitiam, hanc iustitiam posse uiolare? BOS. Non audeo cogitare. ANS. Nullatenus ergo debet aut potest [2564 1Kb] accipere homo a Deo, quod Deus illi dare proposuit; si non reddit Deo totum quod illi abstulit: ut sicut per illum Deus perdidit, ita per illum Deus recuperet [2565 1Kb] . Quod non aliter fieri ualet, nisi ut, quemadmodum per uictum tota humana natura corrupta et quasi fermentata est peccato, cum quo nullum Deus assumit ad perficiendam illam ciuitatem celestem: ita per uincentem iustificentur [2566 1Kb] a peccato tot homines, quot illum numerum completuri erant, ad quem complendum factus est  homo. Sed hoc facere nullatenus potest homo peccator; quia peccator peccatorem iustificare nequit. BOS. Et nichil iustius, et nichil impossibilius: sed ex his omnibus uidetur misericordia Dei et spes hominis perire, quantum ad beatitudinem spectat, ad quam factus est homo. ANS. Exspecta adhuc parum. BOS. Quid habes amplius [2567 1Kb] ?



CAPUT XXIu.

Quod quandiu [2568 1Kb] homo non [2569 1Kb] reddit Deo [2570 1Kb] quod debet, non possit esse beatus: nec excusetur impotentia.

ANS. Si homo dicitur iniustus, qui homini non reddit quod debet, multo magis iniustus est, qui Deo quod debet non reddit. BOS. Si potest, et non reddit, uere iniustus est. Si uero non potest, quomodo  iniustus est? ANS. Forsitan si nulla in illo est impotentie causa, aliquatenus excusari potest. Sed si in ipsa impotentia est culpa [2571 1Kb] , sicut non leuigat peccatum, ita non excusat non reddentem debitum. Nam si quis iniungat aliquod opus seruo suo [2572 1Kb] , et precipiat illi ne deiiciat se in foueam, quam illi demonstrat [2573 1Kb] , unde nullatenus exire possit: et seruus ille contemnens mandatum et monitionem domini sui, sponte se in premonstratam mittat foueam, ut nullatenus possit iniunctum opus efficere [2574 1Kb] : putasne illi aliquatenus [2575 1Kb] impotentiam istam ad excusationem ualere, cur opus [2576 1Kb] iniunctum non faciat? BOS. Nullo modo, sed ad augmentum potius culpe; quoniam ipse impotentiam illam sibi fecit. Dupliciter namque peccauit, quia et quod iussus  est facere, non fecit; et quod preceptum est ne  faceret, fecit. ANS. Ita homo, qui se sponte obligauit illo debito [2577 1Kb] , quod soluere non potest; et sua culpa deiecit se in hanc impotentiam, ut nec illud possit soluere, quod debebat ante peccatum, id est ne peccaret; nec hoc quod debet [2578 1Kb] quia peccauit: inexcusabilis est [2579 1Kb] . Ipsa namque impotentia culpa est; quia non debet eam habere, imo debet eam non habere: nam, sicut culpa est non habere quod debet habere, ita culpa est habere quod debet non habere. Sicut ergo [2580 1Kb] culpa est homini non habere potestatem illam, quam accepit ut posset cauere peccatum: sic culpa est illi habere impotentiam, qua nec [2581 1Kb] iniustitiam tenere, et peccatum cauere; nec quod pro peccato debet reddere potest. Sponte namque fecit, unde perdidit illam potestatem, et  deuenit in hanc impotentiam. Idem enim est non habere potestatem, quam debet habere; et habere impotentiam, quam debet non habere. Quapropter impotentia reddendi Deo quod debet, que facit ut non reddat, non excusat hominem, si non reddit: quoniam effectum peccati [2582 1Kb] non excusat peccatum quod facit [2583 1Kb] . BOS. Et graue nimis est, et ita esse necesse est. ANS. Iniustus ergo homo est, qui non reddit Deo quod debet. BOS. Nimis est uerum; nam iniustus est quia non reddit: et iniustus est, quia reddere nequit. ANS. Nullus autem iniustus admittetur ad [2584 1Kb] beatitudinem; quoniam quemadmodum beatitudo est sufficientia, in qua nulla est indigentia: sic nulli conuenit, nisi in quo ita pura est iustitia, ut nulla in eo sit iniustitia. BOS. Non audeo  aliter credere. ANS. Qui ergo non soluit Deo, quod debet, non poterit esse [2585 1Kb] beatus. BOS. Nec hoc consequi [2586 1Kb] negare possum [2587 1Kb] . ANS. Quod si uis dicere quia misericors [2588 1Kb] Deus dimittit supplicanti quod debet, idcirco quia reddere nequit; non potest dici dimittere, nisi aut hoc, quod homo sponte reddere debet, nec potest, id est quod recompensari possit peccato quod fieri non deberet 86 pro conuersatione omnis rei, que Deus non est: aut hoc, quod puniendo erat ablaturus inuito, sicut supra dixi, id est beatitudinem: sed si dimittit quod sponte reddere debet homo, ideo quia reddere non potest; quid est aliud, quam dimittit Deus quod habere non potest? Sed derisio est, ut talis misericordia  Deo attribuatur. At si dimittit quod inuito erat ablaturus, propter impotentiam reddendi quod sponte reddere debet, relaxat Deus penam, et facit beatum hominem propter peccatum, quia habet quod debet non habere. Nam ipsam impotentiam debet non habere, et idcirco quandiu illam habet sine satisfactione peccatum est illi: uerum huiusmodi misericordia Dei nimis [2589 1Kb] est contraria iustitie illius, que nonnisi penam permittit reddi propter peccatum. Quapropter, quemadmodum Deum sibi esse contrarium, ita hoc modo illum esse misericordem est impossibile. BOS. Aliam Dei misericordiam uideo esse querendam, quam istam. ANS. uerum esto [2590 1Kb] : dimittit Deus ei, qui non soluit quod debet [2591 1Kb] , idcirco quoniam non potest [2592 1Kb] .  BOS. Ita uellem. ANS. At quandiu non reddet, aut uolet reddere, aut non uolet. Sed si uolet [2593 1Kb] quod non poterit, indigens erit: si uero non uolet, iniustus erit. BOS. Hoc nichil clarius [2594 1Kb] . ANS. Siue autem indigens, siue iniustus sit, beatus non erit. BOS. Et hoc apertum [2595 1Kb] . ANS. Quandiu ergo non [2596 1Kb] reddet, beatus esse non poterit. BOS. Si rationem sequatur Deus iustitie, non est qua euadat miser homuncio; et misericordia Dei perire uidetur. ANS. Rationem postulasti, rationem accipe; misericordem Deum esse non nego, qui homines et iumenta saluat, quemadmodum multiplicauit misericordiam suam. Nos autem loquimur de illa ultima misericordia, qua post hanc uitam beatum facit hominem: hanc beatitudinem nulli dari debere [2597 1Kb] , nisi illi,  cui penitus dimissa [2598 1Kb] sunt peccata; nec hanc dimissionem fieri, nisi debito reddito, quod debetur, pro peccato secundum magnitudinem peccati, supra positis rationibus puto me sufficienter ostendisse. Quibus si quid tibi uidetur posse rationibus obiici, dicere debes [2599 1Kb] . BOS. Ego utique nullam tuarum rationum aliquatenus infirmari posse uideo. ANS. Neque ego, si bene considerentur, existimo: uerumtamen si uel una de omnibus, quas posui, inexpugnabili ueritate roboratur, sufficere debet. Siue namque uno, siue pluribus argumentis ueritas inexpugnabiliter monstretur, equaliter ab omni dubitatione defenditur. BOS. Ecce ita est [2600 1Kb] . Quomodo ergo saluus erit homo, si ipse nec soluit quod debet; nec  saluari [2601 1Kb] , si non soluit, debet [2602 1Kb] ? aut qua fronte asseremus [2603 1Kb] Deum in misericordia diuitem supra humanum [2604 1Kb] intellectum, hanc misericordiam facere non posse? ANS. Hoc debes nunc ab illis [2605 1Kb] exigere  quorum uice loqueris; ut dicant qualiter homo saluari sine Christo possit. Quod si non possunt ullo modo; desinant nos irridere, et accedant, et iungant [2607 1Kb] se nobis, qui non dubitamus hominem saluari posse per Christum aut desperent hoc ullo modo posse fieri: quod si horrent, credant nobiscum in Christum ut possint saluari. BOS. A te queram [2608 1Kb] , sicut incepi [2609 1Kb] , ut ostendas mihi qua ratione saluetur homo per Christum.



CAPUT XXu.

Quod ex necessitate per Christum saluetur homo.

ANS. Nonne sufficienter probatur per Christum hominem posse saluari; cum etiam infideles non negent hominem ullo modo posse fieri beatum, et satis ostensum sit quia si ponimus Christum non esse, nullo modo potest inueniri salus hominis? Aut enim per Christum, aut alio aliquo, aut nullo [2610 1Kb] modo poterit homo saluus [2611 1Kb] esse: quapropter si falsum est quia nullo, aut aliquo alio modo potest hoc esse, necesse est fieri [2612 1Kb] per Christum. BOS. Si quis, uidens rationem quia alio modo non potest esse, et non intelligens qua ratione per Christum esse ualeat [2613 1Kb] , asserere uelit quia nec per Christum, nec ullo modo queat hoc esse: quid huic respondebimus?  ANS. Quid respondendum [2614 1Kb] est illi, qui idcirco astruit esse impossibile quod necesse est esse, quia nescit quomodo sit? BOS. Quia insipiens est. ANS. Contemnemdum est ergo quod dicit. BOS. uerum est; sed [2615 1Kb] hoc ipsum illi ostendendum est [2616 1Kb] qua ratione sit, quod putat impossibile. ANS. An non intelligis ex his que supra diximus, quia necesse  est aliquos homines ad beatitudinem peruenire? Nam si Deo est inconueniens hominem cum aliqua macula perducere ad hoc, ad quod illum sine omni macula fecit [2617 1Kb] ; ne aut boni incepti penitere, aut propositum implere non posse uideatur: multo magis propter eamdem inconuenientiam impossibile est nullum hominem ad hoc prouehi, ad quod factus est. Quapropter aut extra fidem Christianam inuenienda est peccati satisfactio, qualem supra esse debere ostendimus; quod nulla ratio potest ostendere, aut indubitanter in illa esse credenda est. Quod enim necessaria [2618 1Kb] ratione ueraciter esse colligitur, id in nullam debet deduci [2619 1Kb] dubietatem [2620 1Kb] , etiam si ratio, quomodo [2621 1Kb] sit, non percipitur. BOS. uerum est quod dicis. ANS. Quid ergo queris  amplius? BOS. Non ad hoc ueni, ut auferas mihi fidei dubitationem [2622 1Kb] ; sed ut ostendas mihi certitudinis mee rationem: quapropter sicut me rationabiliter deduxisti ad hoc, ut uideam hominem peccatorem hoc debere Deo pro peccato, quod et reddere [2623 1Kb] nequit; et nisi reddiderit saluari non ualet, ita uolo me perducas illuc, ut rationabili necessitate intelligam esse oportere omnia illa, que nobis fides catholica de Christo credere precipit, si uolumus saluari; et quid ualeant [2624 1Kb] ad salutem hominis; et qualiter Deus misericordia saluet hominem, cum non dimittat illi peccatum, nisi reddiderit quod propter illud debet: et ut certiores sint argumentationes tue, sic a longe incipe, ut eas supra firmum fundamentum constituas. ANS. Adiuuet me nunc  Deus, quia tu nullatenus mihi parcis, nec consideras imbecillitatem scientie mee, cui tam magnum opus iniungis. Tentabo tamen, quandoquidem incepi, non in me, sed in Deo confidens; et faciam quod, ipso adiuuante, potero. Sed ne fastidium hec uolenti legere nimis longa continuatione generetur, a dictis [2625 1Kb] dicenda alio exordio distinguamus.



LIBER SECUNDUS [2626 1Kb] .



CAPUT PRIMUM.

Quod homo a Deo factus sit iustus, ut Deo fruendo beatus [2627 1Kb] esset [2628 1Kb] .

Rationalem naturam [2629 1Kb] a Deo factam esse iustam ut illo fruendo beata esset, dubitati non debet. Ideo namque rationalis est, ut discernat inter iustum et iniustum, inter [2630 1Kb] bonum et malum, inter [2631 1Kb] maius bonum [2632 1Kb] et minus bonum; alioquin  frustra facta esset rationalis. Sed Deus non fecit eam rationalem frustra. Quare ad hoc eam factam esse rationalem [2633 1Kb] dubium non est. Simili ratione probatur quia ad hoc accepit potestatem discernendi, ut odisset et uitaret malum, ac amaret et eligeret bonum, atque maius bonum magis diligeret [2634 1Kb] et eligeret. Aliter namque frustra illi Deus dedisset potestatem illam [2635 1Kb] discernendi: quia in 87 uanum discerneret, si secundum discretionem non amaret et uitaret. Sed non conuenit ut Deus tantam potestatem frustra dederit. Ad hoc itaque factam esse rationalem naturam certum est, ut summum bonum super omnia amaret et eligeret [2636 1Kb] , non propter aliud, sed propter ipsum; si enim propter aliud, non ipsum, sed aliud amat. At hoc nisi [2637 1Kb]  iusta facere nequit. Ut igitur frustra non sit rationalis, simul ad hoc rationalis [2638 1Kb] et iusta facta est. Quod si ad summum bonum eligendum et amandum iusta facta est; aut talis ad [2639 1Kb] hoc facta est, ut aliquando assequeretur quod amaret et eligeret, aut non. Sed si non ad hoc iusta est facta [2640 1Kb] , ut quod sic amat et eligit assequatur, frustra facta est talis, ut sic illud amet et eligat; nec ulla ratio erit cur illud assequi debeat aliquando. Quandiu ergo amando et eligendo summum bonum, iusta faciet ad quod facta est, misera erit; quia indigens erit contra uoluntatem, non habendo quod desiderat: quod nimis absurdum est. Quapropter rationalis natura iusta est facta, ut summo bono, id est Deo, fruendo [2641 1Kb] beata esset: homo ergo, qui rationalis  natura est, factus est iustus ad hoc, ut Deo fruendo beatus esset.



CAPUT II.

Quod homo non moreretur, si non peccasset.

ANS. Quod autem talis factus sit, ut necessitate non moreretur, hinc facile [2642 1Kb] probatur; quia, ut iam diximus, sapientie et iustitie Dei repugnat, ut cogeret hominem mortem [2643 1Kb] pati sine culpa, quem iustum fecit ad eternam beatitudinem. Sequitur ergo quia si nunquam peccasset, nunquam moreretur.



CAPUT III.

Quod cum corpore, in quo uiuit in hac uita, homo resurget [2644 1Kb] .

ANS. Unde aperte quandoque futura mortuorum  resurrectio probatur. Quippe si homo perfecte restaurandus  est; talis debet restitui, qualis futurus erat, si non peccasset. BOS. Aliter esse non potest. ANS. Quemadmodum igitur si non peccasset homo, cum eodem quod gerebat corpore in incorruptibilitatem transmutandus erat; ita oportet ut cum restaurabitur, cum suo, in quo uiuit in hac uita, corpore restauretur. BOS. Quid [2645 1Kb] respondebimus, si quis dicat quia hoc fieri oportet de illis, in quibus humanum genus restaurabitur; de reprobis uero non est necesse? ANS. Nihil iustius aut conuenientius intelligitur, quam [2646 1Kb] ut sicut homo, si perseuerasset in iustitia, totus, id est anima et corpore, eterne beatus esset; ita, si perseuerat in iniustitia, totus similiter eterne miser sit [2647 1Kb] . BOS. Breuiter mihi de his satisfecisti.



CAPUT Iu.

Quod de humana natura perficiet Deus quod incepit.

ANS. Ex his est facile cognoscere quoniam aut hoc de [2648 1Kb] humana natura perficiet Deus quod incepit; aut in uanum fecit tam sublimem naturam ad tantum bonum. At si nichil pretiosius agnoscitur Deus fecisse, quam rationalem naturam ad gaudendum de se; ualde alienum est ab eo, ut ullam [2649 1Kb] rationalem naturam penitus perire sinat. BOS. Non potest aliter putare cor rationale. ANS. Necesse est ergo ut de humana natura perficiat quod incepit; hoc autem fieri, sicut diximus, nequit, nisi per integram peccati satisfactionem, quam nullus peccator facere potest. BOS. Intelligo iam necesse esse, ut  Deus perficiat quod incepit; ne aliter quam deceat a suo incepto uideatur deficere.



CAPUT u.

Quod quamuis hoc necesse sit fieri, tamen hoc non faciet cogente necessitate: et que sit [2650 1Kb] necessitas, que aufert gratiam aut minuit; et que necessitas augeat [2651 1Kb]

BOS. Sed si ita est, uidetur quasi cogi Deus necessitate uitandi indecentiam, ut salutem procuret humanam. Quomodo ergo negari poterit plus hoc propter se facere, quam propter nos? At si ita est [2652 1Kb] , quam gratiam illi debemus, pro eo quod facit [2653 1Kb] propter se? Quomodo etiam nostram imputabimus salutem eius gratie, si nos saluat necessitate? ANS. Est necessitas, que benefacienti [2654 1Kb]  gratiam aufert aut minuit; et est necessitas, qua  maior beneficio [2655 1Kb] gratia debetur. Cum enim aliquis ea necessitate, cui subiacet inuitus, benefacit, aut nulla, aut minor illi gratia debetur. Cum uero ipse se sponte necessitati benefaciendi subdit, nec inuitus eam sustinet, tunc utique beneficii gratiam meretur maiorem. Non enim hec est dicenda necessitas, sed gratia; quia nullo cogente illam suscepit aut seruat, sed gratis. Nam si quod hodie [2656 1Kb] sponte promittis te cras daturum eadem cras uoluntate das, quamuis necesse sit te cras reddere promissum, si potes, aut mentiri [2657 1Kb] ; non tamen minus tibi debet ille pro impenso beneficio, cui das, quam si non promisisses: quoniam te debitorem ante tempus dationis illi facere non es coactus [2658 1Kb] . Tale est cum quis sancte conuersationis sponte uouet  [2659 1Kb] propositum. Quamuis namque seruare illud ex necessitate post uotum debeat, ne apostate damnationem incurrat; et licet cogi possit seruare, si nolit [2660 1Kb] : si tamen non inuitus seruat quod uouit, non minus, sed magis gratus est Deo quam si non uouisset: quoniam non solum communem uitam, sed etiam eius licentiam sibi propter Deum abnegauit; nec sancte uiuere dicendus est necessitate, sed eadem qua uouit libertate. Quare multo magis si Deus facit bonum homini quod incepit, licet non deceat eum a bono incepto [2661 1Kb] deficere, totum gratie debemus imputare: quia hoc propter nos, non propter se nullius egens incepit. Non enim illum latuit quid homo facturus erat, cum illum fecit: et tamen bonitate sua illum creando, sponte se ut perficeret inceptum  bonum quasi obligauit. Denique Deus nichil facit necessitate, quia nullo modo cogitur, aut prohibetur aliquid facere. Et cum dicimus Deum aliquid facere quasi necessitate uitandi inhonestatem, quam utique non timet; potius intelligendum est quia hoc facit [2662 1Kb] necessitate seruande honestatis: que scilicet necessitas non est aliud quam immutabilitas honestatis eius, quam a seipso, et non ab alio habet; et idcirco improprie dicitur necessitas. Dicamus tamen [2663 1Kb] quia necesse est ut bonitas Dei propter immutabilitatem suam perficiat de homine quod incepit; quamuis totum sit gratia bonum quod facit [2664 1Kb] . BOS. Concedo.



CAPUT uI.

Quod satisfactionem, per quam saluatur homo, non possit facere nisi Deus homo.


ANS. Hoc autem fieri nequit, nisi sit qui soluat  Deo pro peccato hominis aliquid maius quam omne quod preter Deum est [2665 1Kb] . BOS. Ita constat. ANS. Illum quoque, qui de suo poterit Deo dare aliquid, quod superet omne [2666 1Kb] quod sub Deo est, maiorem esse necesse est quam omne quod non est Deus. BOS. Nequeo 88 negare. ANS. Nihil autem est supra omne quod Deus non est [2667 1Kb] , nisi Deus. BOS. uerum est. ANS. Non ergo potest hanc satisfactionem facere, nisi Deus. BOS. Sic sequitur. ANS. Sed nec facere illam debet, nisi homo; alioquin non satisfacit homo. BOS. Non uidetur aliquid iustius. ANS. Si ergo, sicut constat, necesse est ut de hominibus perficiatur illa superna ciuitas; nec hoc esse ualet, nisi fiat predicta satisfactio, quam nec potest facere nisi Deus, nec debet nisi homo; necesse est ut eam  faciat Deus homo. BOS. Benedictus Deus: iam magnum quiddam inuenimus de hoc quod querimus: prosequere igitur ut incepisti. Spero enim quia Deus nos adiuuabit. ANS. Inuestigandum est [2668 1Kb] nunc quomodo possit fieri Deus homo [2669 1Kb] .



CAPUT uII.

Quod necesse sit eumdem ipsum esse perfectum Deum, et perfectum hominem.

Diuina enim natura [2670 1Kb] et humana non possunt in inuicem [2671 1Kb] mutari, ut diuina fiat humana, uel humana diuina; nec ita misceri, ut quedam tertia sit ex duabus, que nec diuina sit omnino, nec humana. Denique si fieri posset ut altera in alteram conuerteretur, aut esset tantum Deus, et non homo; aut solum homo et non Deus: aut si miscerentur ita  ut ex duabus corruptis fieret quedam tertia , nec homo esset, nec Deus. Non igitur potest fieri homo Deus, quem querimus, ex diuina et humana natura, aut conuersione alterius in alteram, aut corruptiua commistione utriusque in tertiam, quia hec fieri nequeunt; aut si fieri ualerent, nichil ad hoc quod querimus ualerent. [2673 1Kb] Si autem quolibet modo ita coniungi dicuntur he due nature integre, ut tamen alius sit homo, alius sit Deus [2674 1Kb] , et non idem sit Deus [2675 1Kb] qui et homo; impossibile est ut ambo faciant quod fieri necesse est. Nam Deus non faciet,  quia non debebit; et homo non faciet, quia  non poterit: ut ergo [2676 1Kb] hoc faciat Deus homo, necesse est eumdem ipsum esse perfectum Deum, et perfectum hominem, qui hanc satisfactionem facturus est: quoniam eam facere non potest, nisi uerus Deus [2677 1Kb] ; nec debet, nisi uerus homo. [2678 1Kb] Quoniam ergo, seruata integritate utriusque nature, necesse est inueniri Deum hominem; non minus necesse est has duas naturas integras conuenire in unam personam, quemadmodum corpus et anima rationalis conueniunt in unum hominem: quoniam aliter fieri nequit ut idem ipse sit perfectus Deus et perfectus homo. BOS. Totum mihi placet quod dicis.



CAPUT uIII.

Quod ex genere Ade, et de uirgine femina Deum  oporteat [2679 1Kb] assumere [2680 1Kb] hominem.

ANS. Restat nunc querere unde et quomodo assumet Deus humanam naturam. Aut enim assumet eam de Adam [2681 1Kb] , aut faciet nouum hominem, quemadmodum fecit Adam de nullo alio homine. Sed si nouum hominem facit [2682 1Kb] non ex Ade genere, non pertinebit ad genus humanum, quod natum est de Adam: quare non debebit [2683 1Kb] satisfacere pro eo, quia non erit de eo [2684 1Kb] . Sicut enim rectum est ut pro culpa hominis homo satisfaciat; ita necesse est ut satisfaciens idem sit qui peccator aut eiusdem generis: aliter namque nec Adam, nec genus eius satisfaceret pro se. [2685 1Kb] Ergo sicut Adam et Eua peccatum in omnes homines propagatum est; ita nullus, nisi uel ipsi, uel qui de illis nascitur, pro  peccato hominum satisfacere debet. Quoniam ergo illi nequeunt, necesse est ut de illis sit qui hoc faciet. Amplius: sicut Adam, et totum genus eius [2686 1Kb] , per se stetisset sine sustentatione alterius creature, si non peccasset: ita oportet ut si idem genus resurgit [2687 1Kb] post casum, per se resurgat et releuetur. Nam per quemcunque in statum suum restituatur, per illum, utique stabit, per quem statum suum recuperabit. Deus etiam, quando humanam naturam primitus fecit in solo Adam, nec feminam, ut de utroque sexu multiplicarentur homines, facere uoluit nisi de ipso, aperte [2688 1Kb] monstrauit se nonnisi de Adam uoluisse facere quod de humana natura facturus erat. Quapropter si genus Ade per aliquem releuatur hominem, qui non sit de eodem genere;  non in illam dignitatem quam habiturum erat [2689 1Kb] , si non peccasset Adam, et ideo non integre restaurabitur, et Dei propositum deficere uidebitur, que duo inconuenientia sunt: ergo necesse est ut de Adam assumatur homo, per quem restauretur genus Ade. [2690 1Kb] BOS. Si rationem sequimur, sicut proposuimus, hoc ineuitabiliter oportet esse. ANS. Inuestigemus nunc utrum assumenda sit a Deo natura hominis de patre et de matre [2691 1Kb] , sicut alii sunt homines [2692 1Kb] ; aut de uiro sine femina, aut de femina sine uiro. Nam quocunque modo ex his tribus modis sit, de Adam et Eua erit, de quibus est omnis homo utriusque sexus; nec aliquis modus ex tribus his facilior est Deo quam alii [2693 1Kb] , ut eo modo potius debeat assumi. BOS. Bene procedis. ANS. uerum  non est opus multo labore, ut ostendatur quia mundius et honestius procreabitur homo ille de solo uiro uel femina, quam de [2694 1Kb] commistione utriusque, sicut omnes alii filii hominum. BOS. Sufficit. ANS. Aut ergo de solo uiro, aut de sola femina assumendus est. BOS. Aliunde non potest. ANS. Quatuor modis potest Deus facere hominem; uidelicet aut de uiro et de femina, sicut assiduus usus monstrat; aut nec de uiro nec de femina, sicut creauit Adam; aut de uiro sine femina, sicut fecit Euam; aut de femina sine uiro, quod nondum fecit. Ut igitur hunc quoque modum probet sue subiacere potestati, et ad hoc ipsum opus dilatum esse; nichil conuenientius quam ut de femina sine uiro assumat illum hominem quem querimus. Utrum  autem de uirgine, aut de non uirgine dignius hoc fiat, non est opus disputare; sed sine omni dubitatione [2695 1Kb] asserendum est quia de uirgine Deum hominem [2696 1Kb] nasci oportet. BOS. Secundum placitum cordis mei loqueris. ANS. Estne solidum hoc quod diximus; aut uanum aliquid, sicut nubes: quod dixisti nobis infideles obiicere? BOS. Nihil solidius. ANS. Pinge igitur non super fictam uanitatem [2697 1Kb] , sed super solidam ueritatem, et dic quia ualde conuenit ut quemadmodum hominis peccatum et causa nostre damnationis initium sumpsit [2698 1Kb] a femina; ita medicina peccati, et causa nostre saluationis [2699 1Kb] nascatur de femina: ac ne mulieres desperent se pertinere ad sortem beatorum, quoniam de femina tantum malum processit, oportet ut ad reformandam  spem earum, de muliere tantum bonum procedat. Pinge et hoc [2700 1Kb] : Si uirgo erat, que causa fuit humano generi totius mali; multo magis decet ut uirgo sit, que causa erit totius boni. Hoc quoque pinge: Si mulier, quam fecit Deus de uiro sine femina, facta est de uirgine; conuenit [2701 1Kb] ualde ut uir quoque, qui fiet de femina, sine uiro fiat de uirgine. Sed de picturis [2702 1Kb] , que possunt pingi super hoc, quia Deus homo de uirgine muliere nasci debet, ista nunc sufficiant. BOS. ualde pulchre et rationabiles sunt iste picture.



89 CAPUT IX.

Quod necesse sit uerbum solum, et hominem in unam conuenire personam.

ANS. Nunc quoque querendum est in qua persona  Deus, qui est tres persone, hominem assumat. Plures enim persone nequeunt unum eumdemque hominem assumere in unitatem persone [2703 1Kb] . Quare in una persona tantum hoc fieri necesse est. Sed de hac unitate persone Dei et hominis [2704 1Kb] et in qua persona Dei hoc magis fieri oporteat, in [u, al. Iu] epistola de Incarnatione uerbi ad dominum papam Urbanum directa, quantum ad presentem inuestigationem sufficere puto, locutus sum [2705 1Kb] . BOS. Breuiter tamen hic tange [2706 1Kb] cur potius persona Filii debeat incarnari [2707 1Kb] , quam Patris aut Spiritus sancti [2708 1Kb] ? ANS. Si quelibet alia persona incarnetur [2709 1Kb] , erunt duo filii in Trinitate, Filius scilicet Dei, qui et ante incarnationem Filius est; et ille, qui per incarnationem filius erit uirginis: et erit in personis,  que semper equales esse debent, inequalitas secundum dignitatem natiuitatum. Digniorem namque natiuitatem habebit natus ex Deo, quam natus ex uirgine. Item: si Pater fuerit incarnatus, erunt duo nepotes in Trinitate; quia Pater erit nepos parentum uirginis per hominem assumptum; et uerbum, cum nichil habeat de homine, nepos tamen erit uirginis, quia [2710 1Kb] filii eius erit filius: que omnia inconuenientia sunt, nec in incarnatione uerbi contingunt. Est et aliud cur magis conueniat incarnari Filio, quam aliis personis: quia conuenientius sonat Filium supplicare Patri, quam aliam personam alii [2711 1Kb] . Item: Homo, pro quo erat oraturus; diabolus, quem erat expugnaturus; ambo falsam similitudinem Dei per propriam uoluntatem presumpserant.  Unde quasi specialius aduersus personam  Filii peccauerunt, qui uera Patris similitudo creditur [2712 1Kb] . Illi itaque, cui specialius fit iniuria, conuenientius attribuitur culpe uindicta, aut indulgentia. Quapropter, cum ratio nos ineuitabilis perduxerit ad hoc, ut necesse sit diuinam et humanam naturam in unam conuenire personam: nec hoc fieri possit in pluribus personis Dei, et hoc conuenientius fieri pateat in persona uerbi, quam in aliis, necesse est uerbum Deum et hominem in unam conuenire personam. BOS. Sic est uia, qua me ducis, undique munita ratione, ut neque ad dexteram, neque ad sinistram uideam me ab illa posse declinare. ANS. Non ego te duco; sed ille, de quo loquimur, sine quo nichil possumus, nos ducit ubicunque uiam ueritatis tenemus.



CAPUT X.

Quod idem homo [2713 1Kb] non ex debito moriatur: et quomodo possit uel non possit [2714 1Kb] peccare: et cur ille, uel angelus de sua iustitia laudandus sit; cum peccare non possint.

ANS. Utrum autem homo ille sit moriturus ex debito, sicut omnes alii [2715 1Kb] homines ex debito moriuntur, non inuestigare [2716 1Kb] debemus: sed si Adam moriturus non erat, si non peccasset, multo magis iste mortem pati non debebit, in quo peccatum esse non poterit, quia Deus erit [2717 1Kb] . BOS. In hoc uolo te aliquantulum morari; siue enim dicatur posse, siue non posse peccare, in utroque mihi non parua nascitur questio. Nam si non posse peccare dicitur, difficile credi debere uidetur: ut enim [2718 1Kb] aliquantulum  loquar non quasi de illo, qui nunquam fuerit [2719 1Kb] , sicut hactenus fecimus, sed uelut de eo, quem et cuius facta nouimus, quis neget illum multa potuisse facere, que peccata dicimus? Quippe, ut alia taceam, quomodo dicemus eum non potuisse mentiri: quod semper peccatum est? Cum enim dicat Iudeis de Patre: Si dixero quia non scio eum, ero similis [2720 1Kb] uobis mendax : et inter hec uerba dicat: non scio eum: quis eum dicat [2721 1Kb] easdem tres nequiuisse proferre dictiones, siue aliis uerbis, ut sic diceret, non scio eum [2722 1Kb] ? Quod si faceret, ut ipse ait, esset mendax, quod est esse peccatorem. Quare, quoniam hoc potuit, peccare potuit. ANS. Et hoc dicere potuit; et peccare non potuit. BOS. Hoc ostende [2723 1Kb] . ANS.  Omnis potestas sequitur uoluntatem. Cum enim  dico quia possum loqui uel ambulare, subauditur, si uolo. Si enim non subintelligitur uoluntas, non est potestas, sed necessitas. Nam cum dico quia nolens possum trahi aut uinci [2724 1Kb] , non est hec mea [2725 1Kb] potestas, sed necessitas, et potestas alterius. Quippe non est aliud, possum trahi uel uinci, quam, alius me trahere uel uincere potest. Possumus itaque dicere de Christo, quia potuit mentiri, si subaudiatur, si uellet: et quoniam mentiri non potuit nolens, nec potuit uelle mentiri; non minus [2726 1Kb] dici potest nequiuisse mentiri. Sic itaque potuit, et non potuit mentiri. BOS. Nunc redeamus ad inuestigandum de illo quasi nondum sit, sicut incepimus. Dico igitur, si peccare non poterit [2727 1Kb] , quia sicut dicis, non poterit uelle; ex necessitate  seruabit iustitiam: quare non ex libertate arbitrii iustus erit. Que igitur gratia illi pro iustitia sua debebitur? Solemus namque dicere Deum idcirco fecisse angelum et hominem tales qui peccare possent; quatenus cum possent deserere iustitiam, et ex libertate arbitrii seruarent, gratiam et laudem mererentur, que illis, si necessitato iusti essent, non deberentur. ANS. Nonne angeli, qui modo peccare nequeunt, laudandi sunt. BOS. Sunt utique; quia hoc, quod modo non possunt, meruerunt per hoc quod potuerunt et noluerunt. ANS. Quid dicis de Deo, qui peccare non potest: nec hoc meruit per potestatem peccandi, qua non peccauit: nonne laudandus est pro iustitia sua? BOS. Hic uolo ut respondeas pro me: nam si dico eum non esse laudandum, scio  me mentiri. Si autem dico laudandum, timeo infirmare rationem [2728 1Kb] , quam dixi de angelis. ANS. Angeli non sunt laudandi de iustitia sua, quia peccare potuerunt; sed quia per hoc quodammodo a se habent quod peccare nequeunt: in quo aliquatenus similes sunt Deo, qui a se habet quidquid habet. Dicitur enim dare aliquid, qui non aufert [2729 1Kb] quando potest; et facere esse aliquid, qui cum possit idipsum facere non esse, non facit. Sic itaque cum angelus potuit auferre sibi iustitiam, et non abstulit; et facere se non esse iustum, et non fecit; recte asseritur ipse sibi dedisse iustitiam, et seipsum iustum fecisse. Hoc igitur modo habet a se iustitiam : et idcirco laudandus est de sua iustitia, nec necessitate [2730 1Kb] , sed libertate  iustus est: quia improprie dicitur necessitas, ubi nec coactio ulla est, nec prohibitio. Quapropter quoniam Deus perfecte habet a se quidquid habet;  ille maxime laudandus est de bonis que habet et seruat, non ulla necessitate; sed, sicut supra dixi, propria et eterna immutabilitate. Sic ergo homo ille, qui idem ipse Deus erit, quoniam omne bonum quod ipse habebit, a se habebit, non necessitate, sed libertate [2731 1Kb] , et a seipso iustus, et idcirco laudandus erit. Quamuis enim humana natura a diuina habeat quod habebit, idem tamen ipse a seipso  habebit. BOS. Satisfecisti mihi ex hoc; et aperte uideo quia et peccare non poterit; et tamen laudandus erit de iustitia sua. Sed nunc querendum estimo; cum Deus talem posset [2732 1Kb] facere hominem, cur non tales fecit angelos et duos primos homines, ut similiter et peccare non possent, et de iustitia sua laudandi  essent? ANS. Intelligis que dicis [2733 1Kb] ? BOS. uideor mihi intelligere, et idcirco quero cur eos tales non fecit? ANS. Quoniam nec potuit, nec debuit fieri ut 90 unusquisque [2734 1Kb] eorum esset idem ipse qui Deus, sicut de [2735 1Kb] homine isto dicimus: et si queris cur non de tot quot [2736 1Kb] sunt persone Dei, uel saltem de uno hoc fecit, respondeo: quia ratio tunc fieri nullatenus hoc exigebat, sed omnino  prohibebat. BOS. Erubesco quia hoc quesiui: dic que [2737 1Kb] dicturus eras. ANS. Dicamus ergo quia mori non debebit, quoniam non erit peccator. BOS. Concedere me oportet.



CAPUT XI.

Quod moriatur ex sua potestate: et quod mortalitas [2738 1Kb] non pertineat ad puram hominis naturam.


ANS. Nunc autem restat indagare utrum possit mori secundum humanam naturam: nam secundum diuinam incorruptibilis semper erit. BOS. De hoc cur [2739 1Kb] dubitare debemus; cum ipse uetus homo futurus sit, et omnis homo naturaliter mortalis sit? ANS. Non puto mortalitatem ad puram, sed ad corruptam hominis naturam pertinere. Quippe si nunquam peccasset homo, et immortalitas ipsius immutabiliter firmata esset [2740 1Kb] ; non tamen minus homo esset uerus: et quando mortales in incorruptibilitate resurgent, non minus erunt ueri homines: nam si pertineret ad ueritatem humane nature mortalitas, nequaquam posset esse homo, qui esset immortalis: non ergo pertinet ad sinceritatem humane nature corruptibilitas, siue incorruptibilitas: quoniam  neutra facit aut destruit hominem; sed altera ualet ad eius miseriam, altera ad beatitudinem. Sed, quoniam nullus homo est, qui non moriatur: idcirco  mortale ponitur in hominis diffinitione a philosophis, qui non crediderunt totum hominem aliquando potuisse aut posse esse immortalem. Quare non sufficit, ad demonstrandum illum hominem debere mortalem esse, hoc quia uerus homo erit. BOS. Quere ergo tu aliam rationem, quia ego illam nescio si tu nescis [2741 1Kb] , qua ille probetur posse mori. ANS. Dubium non est quia sicut Deus erit [2742 1Kb] , ita omnipotens erit. BOS. uerum est [2743 1Kb] . ANS. Si ergo uolet, poterit animam suam ponere, et iterum sumere. BOS. Si hoc non potest, non uidetur quod sit omnipotens. ANS. Poterit igitur nunquam mori, si uolet; et poterit mori et resurgere. Siue autem animam suam ponat nullo alio faciente, siue alius hoc faciat ut eam ponat ipso permittente; quantum ad potestatem nichil differt.  BOS. Non est dubium. ANS. Si igitur uoluerit permittere, poterit occidi: et, si noluerit [2744 1Kb] , non poterit. BOS. Ad hoc nos indeclinabiliter perducit ratio. ANS. Ratio quoque nos docuit quia oportet eum maius aliquid habere, quam quidquid sub Deo est; quod sponte det, et non ex debito [2745 1Kb] , Deo. BOS. Ita est. ANS. Hoc autem nec sub illo, nec [2746 1Kb] extra illum inueniri potest [2747 1Kb] . BOS. uerum est. ANS. In ipso igitur inueniendum est. BOS. Sic sequitur. ANS. Aut igitur seipsum, aut aliquid de se dabit. BOS. Non possum aliter intelligere. ANS. Querendum est nunc cuiusmodi hec datio debebit esse. Dare namque se non poterit Deo, aut aliquid de se quasi non habenti, ut suus sit: quoniam omnis creatura Dei est. BOS. Sic est. ANS. Sic ergo intelligenda  est hec datio: Quia aliquo modo ponet se ad honorem Dei, aut aliquid de se quo modo debitor non erit. BOS. Ita sequitur ex supradictis. ANS. Si dicimus quia dabit seipsum ad obediendum Deo, ut perseueranter seruando iustitiam subdat se eius uoluntati; non erit hoc dare, quod Deus ab illo non exigat ex debito. Omnis enim rationalis creatura debet hanc obedientiam Deo. BOS. Hoc negari nequit. ANS. Alio itaque modo oportet ut det se ipsum Deo, aut aliquid de se. BOS. Ad hoc nos impellit ratio. ANS. uideamus si forte hoc sit uitam suam dare, siue ponere animam suam, siue tradere seipsum morti ad honorem Dei. Hoc enim ex debito Deus non exiget ab illo: quoniam namque non erit peccatum in illo, non debebit mori [2748 1Kb] , ut diximus.  BOS. Aliter nequeo intelligere. ANS. Consideremus adhuc utrum sic rationabiliter conueniat. BOS. Dic tu; et ego libenter audiam. ANS. Si homo per suauitatem peccauit, an non conuenit ut per asperitatem  satisfaciat? Et si tam facile uictus est a diabolo, ut Deum peccando exhonoraret, ut facilius non posset, nonne iustum est ut homo satisfaciens Deo pro peccato [2749 1Kb] , tanta difficultate uincat diabolum ad honorem Dei, ut maiori non possit? An non est dignum quatenus, qui se sic abstulit Deo peccando, ut se plus auferre non posset, sic se det Deo satisfaciendo, ut magis se non possit dare? BOS. Non est aliquid rationabilius [2750 1Kb] . ANS. Nihil autem asperius aut difficilius potest homo ad honorem [2751 1Kb] Dei sponte et non ex debito pati, quam mortem: et nullatenus seipsum potest homo magis dare Deo, quam cum se morti tradit [2752 1Kb] ad honorem illius. BOS. uera sunt omnia hec. ANS. Talem ergo oportet eum esse, qui pro peccato hominis satisfacere  uolet, ut mori possit, si uelit. BOS. uideo hominem illum plane, quem querimus, talem esse oportere, qui nec ex necessitate moriatur, quoniam erit omnipotens [2753 1Kb] ; nec ex debito, quia nunquam peccator erit; et mori possit ex libera uoluntate, quia necessarium erit. ANS. Sunt et alia multa, cur eum ualde conueniat hominum similitudinem et conuersationem absque peccato habere; que facilius et clarius per se patent in eius uita et operibus, quam uelut ante experimentum sola ratione monstrari possint. Quis enim explicet, quam neccessarie, quam sapienter factum est [2754 1Kb] , ut ille, qui homines erat redempturus, et de uia mortis et perditionis ad uiam uite et beatitudinis eterne docendo reducturus, cum hominibus conuersaretur; et in  ipsa conuersatione [2755 1Kb] , cum eos doceret uerbo qualiter uiuere deberent, seipsum exemplum preberet? Exemplum autem seipsum quomodo daret infirmis et mortalibus, ut propter iniurias, aut contumelias, aut dolores, aut mortem, a iustitia non recederent; si ipsum hec omnia sentire non agnoscerent?



CAPUT XII.

Quod quamuis incommodorum nostrorum particeps sit, miser tamen non sit.

BOS. Omnia hec patenter ostendunt eum mortalem, et incommodorum nostrorum participem esse oportere. Sed hec omnia miserie nostre sunt: nunquid ergo miser erit? ANS. Nequaquam: nam sicut ad beatitudinem non pertinet commodum, quod habet quis contra uoluntatem; ita non est  miseria apprehendere sapienter nulla necessitate aliquod incommodum secundum uoluntatem. BOS. Concedendum est.



CAPUT XIII.

Quod cum aliis infirmitatibus nostris ignorantiam non habeat.

BOS. uerum in hac similitudine, quam habere debet cum hominibus, dic utrum ignorantiam quoque [2756 1Kb] , sicut alias infirmitates nostras, habiturus sit? ANS. Quid dubitas de Deo, utrum sit omnia sciens? BOS. Quia quamuis sit immortalis futurus ex diuina natura, mortalis tamen erit ex humana. Nam cur non similiter poterit [2757 1Kb] illis homo esse uere ignorans, sicut uere mortalis erit? ANS. Illa hominis assumptio in unitatem 91 persone [2758 1Kb] Dei non nisi sapienter a summa sapientia fiet; et ideo non assumet in homine quod nullo modo utile, sed ualde noxium est ad opus quod idem homo facturus est.  Ignorantia namque ad nichilum illi utilis esset, sed ad multa noxia: quomodo enim tot et tanta opera, que facturus est, faciet sine summa sapientia [2759 1Kb] , aut quomodo illi homines credent, si eum scient nescium [2760 1Kb] ? Si autem nesciunt [2761 1Kb] , ad quid erit ei utilis ignorantia illa? Deinde, si nichil amatur nisi quod cognoscitur: sicut nichil erit boni quod non amet, ita nullum bonum [2762 1Kb] erit quod ignoret. Bonum autem nemo perfecte nouit, nisi qui illud a malo scit discernere: hanc quoque discretionem nullus scit facere, qui [2763 1Kb] malum ignorat [2764 1Kb] . Sicut igitur ille, de quo loquimur, omne perfecte sciet bonum: ita nullum ignorabit malum. Omnem igitur habebit scientiam, quamuis eam publice in hominum conuersatione non ostendat. BOS. Hoc in maiori etate  ita uidetur, sicut dicis: sed in infantia, sicut non erit tempus congruum, ut in illo appareat sapientia, ita non erit opus, et ideo nec congruum ut illam habeat. ANS. Nonne dixi quia sapienter fiet illa incarnatio? Sapienter namque assumet Deus mortalitatem; qua sapienter, quia ualde utiliter [2765 1Kb] , utetur. Ignorantiam uero non poterit assumere sapienter: quia nunquam est utilis, sed semper noxia: nisi forte cum per eam [2766 1Kb] mala uoluntas, que nunquam in illo erit, ab effectu restringitur [2767 1Kb] . Nam, etsi aliquando ad aliud non nocet, hoc solo tamen [2768 1Kb] nocet, quia scientie bonum aufert: et ut breuiter absoluam quod queris: ex quo homo ille erit, plenus Deo semper, ut seipso erit [2769 1Kb] , unde nunquam  erit sine eius potentia, et fortitudine, et sapientia.  BOS. Quamuis hoc in Christo semper fuisse non dubitarem [2770 1Kb] , ideo tamen quesiui ut de hoc quoque rationem audirem. Sepe namque aliquid esse certi sumus; et tamen hoc ratione probare nescimus.



CAPUT XIu.

Quomodo mors eius preualeat numero et magnitudini peccatorum omnium.

Nunc rogo ut doceas me quomodo mors eius preualeat numero et magnitudini [2771 1Kb] peccatorum omnium; cum unum  peccatum tam infinitum monstres, ut si numerus obtendatur infinitus [2772 1Kb] mundorum, qui sic pleni sint creaturis, sicut iste est, nec possint seruari quin redigantur in nichilum, nisi faciat aliquis aspectum unum contra uoluntatem Dei, non tamen fieri debeat.  ANS. Si presens esset homo ille, et quis esset scires, et diceretur tibi: Nisi occideris [2773 1Kb] hominem illum, peribit mundus iste totus, et quidquid Deus non est: faceres hoc pro conseruanda omni alia creatura? BOS. Non facerem; etiamsi mihi infinitus numerus mundorum obtenderetur [2774 1Kb] . ANS. Qui, si iterum tibi diceretur: Aut eum occidas [2775 1Kb] , aut omnia peccata mundi uenient super te? BOS. Responderem me potius alia omnia [2776 1Kb] peccata uelle suscipere, non solum huius mundi, que fuerunt et que futura sunt, sed et quecunque super hec cogitari possunt, quam istud solum. Quod non solum de occisione eius, sed et de qualibet parua lesione que illum tangeret, respondere me existimo debere. ANS. Recte existimas: sed dic mihi cur ita cor tuum iudicat,  ut plus horreat [2777 1Kb] unum peccatum in lesione huius hominis, quam alia omnia que cogitari possunt: cum omnia quecunque fiunt peccata, contra illum sint? BOS. Quoniam peccatum quod in persona eius fit, incomparabiliter superat omnia illa, que extra personam illius cogitari possunt. ANS. Quid dices [2778 1Kb] ad hoc, quia sepe libenter aliquis patitur quasdam in sua persona molestias, ne maiores [2779 1Kb] patiatur in rebus suis? BOS. Quia Deus non eget hac patientia [2780 1Kb] , cuius potestati omnia subiacent, sicut tu supra cuidam mee [2781 1Kb] interrogationi respondisti. ANS. Bene respondes; uidemus ergo quia uiolationi uite corporalis huius hominis nulla immensitas uel multitudo peccatorum extra personam Dei comparari  ualet. BOS. Apertissimum est [2782 1Kb] . ANS. Quantum  bonum tibi uidetur, cuius interemptio tam mala est? BOS. Si esse eius tam bonum [2783 1Kb] est, quam mala est eius destructio, plus est bonum incomparabiliter, quam sint ea peccata mala, que sine estimatione [2784 1Kb] superat eius interemptio. ANS. uerum dicis. Cogita etiam quia [2785 1Kb] peccata tantum sunt odibilia, quantum sunt mala: et uita ista tantum amabilis [2786 1Kb] est, quantum est bona. Unde sequitur [2787 1Kb] quia uita ista [2788 1Kb] plus est amabilis quam sint peccata odibilia. BOS. Non possum hoc non intelligere [2789 1Kb] . ANS. Putasne tantum bonum tam amabile posse sufficere ad soluendum quod debetur pro peccatis totius mundi? BOS. Imo plus potest in infinitum [2790 1Kb] . ANS. uides igitur quomodo uita hec uincat omnia peccata, si pro illis detur. BOS. Aperte. ANS. Si ergo dare uitam,  est mortem accipere: sicut datio huius uite preualet omnibus hominum peccatis, ita et acceptio mortis.



CAPUT Xu.

Quomodo deleat mors eadem etiam peccata cum perimentium.

BOS. Ita esse de omnibus peccatis, que personam Dei non tangunt, constat. Sed nunc uideo aliud querendum. Nam si tam malum est eum occidere quam bona est uita eius, quomodo potest mors eius superare et delere peccata eorum qui eum occiderunt? Aut si alicuius eorum peccatum delet [2791 1Kb] , quomodo non potest [2792 1Kb] aliorum quoque hominum aliquod delere? [2793 1Kb] Credimus enim quia et multi ex illis saluati sunt, et innumerabiles alii non saluantur  [2794 1Kb] . ANS. Hanc questionem soluit Apostolus, qui dixit: quia si cognouissent, nunquam Dominum glorie crucifixissent . Tantum namque differunt scienter [2795 1Kb] factum peccatum, et quod per ignorantiam fit: ut malum, quod nunquam facere possent pro nimietate sua, si cognosceretur, ueniale sit, quia ignoranter factum est. Deum enim occidere nullus homo unquam, scienter saltem, uelle posset [2796 1Kb] : et ideo qui illum occiderunt ignoranter, non in illud infinitum peccatum, cui nulla alia comparari possunt peccata, proruerunt. Nam non considerauimus [2797 1Kb] eius magnitudinem ad uidendum quam bona esset uita illa, secundum hoc quod ignoranter  factum est; sed quasi scienter fieret [2798 1Kb] quod nec unquam fecit aliquis, nec facere potuit. BOS. Rationabiliter interemptores Christi ad ueniam peccati sui pertingere potuisse monstrasti [2799 1Kb] . ANS. Quid iam queris amplius? Ecce iam diues [2800 1Kb] quomodo rationabilis necessitas ostendat ex [2801 1Kb] hominibus perficiendam esse supernam ciuitatem, nec hoc posse fieri nisi per remissionem peccatorum, quam homo nullus habere potest nisi per hominem, qui idem ipse sit Deus, atque sua morte homines peccatores Deo reconciliet [2802 1Kb] . Aperte igitur inuenimus Christum, quem Deum et hominem confitemur, esse mortuum [2803 1Kb] propter nos: hoc autem absque omni dubietate [2804 1Kb] cognito; cuncta que ipse dicit, certa esse, quoniam Deus mentiri nequit,  et sapienter esse facta que fecit, dubitandum non est, quamuis eorum ratio non intelligatur a nobis. BOS. uerum est quod dicis: nec aliquatenus quod dixit, esse uerum; aut quod fecit, rationabiliter esse factum, dubito. Sed hoc postulo, ut quod quasi non debere: aut non posse fieri uidetur infidelibus; in fide Christiana hoc mihi qua ratione fieri debeat, aut possit, aperias: non ut me in fide confirmes, sed ut confirmatum ueritatis ipsius intellectu letifices.



92 CAPUT XuI.

Qualiter Deus de massa peccatrice assumpsit hominem sine peccato; et de saluatione Ade et Eue.

Quapropter sicut eorum, que supra dicta sunt, rationem aperuisti: sic peto ut eorum, que sum  adhuc quesiturus, rationem ostendas. Primum, scilicet, qualiter de massa peccatrice, id est de humano [2805 1Kb] genere, quod totum infectum erat peccato, hominem sine peccato, quasi azymum de sermentato [2806 1Kb] , Deus assumpsit. Nam licet ipsa hominis eiusdem conceptio sit munda, et absque carnalis delectationis peccato; uirgo tamen ipsa, unde assumptus est, est in iniquitatibus concepta, et in peccatis concepit eam mater eius [2807 1Kb] , et cum originali peccato nata est, quoniam et ipsa in Adam peccauit, in quo omnes peccauerunt. ANS. Postquam constat hominem illum esse Deum [2808 1Kb] , et peccatorum reconciliatorem [2809 1Kb] , dubium non est eum omnino  sine peccato [2810 1Kb] esse: hoc autem esse non ualet, nisi absque peccato de massa peccatrice sit assumptus. Qua uero ratione [2811 1Kb] sapientia Dei hoc fecit, si non possumus intelligere, non debemus mirari; sed cum ueneratione tolerare aliquid esse in secretis tante rei quod ignoremus. Quippe mirabilius Deus [2812 1Kb] restaurauit humanam naturam quam instaurauit: equaliter enim utrumque Deo facile est; sed homo antequam esset non peccauit, ut fieri non deberet. Postquam uero factus est, peccando meruit ut quod et ad quod factus erat perderet: quamuis non perdiderit omnino quod factus erat, ut esset qui puniretur [2813 1Kb] , aut cui Deus misereretur: neutrum enim horum fieri posset, si in nichilum redactus esset. Tanto ergo mirabilius Deus illum restituit quam  instituit: quanto hoc de peccatore contra meritum; illud non de peccatore, nec contra meritum fecit. Quantum etiam est Deum et hominem sic in unum conuenire, ut, seruata integritate utriusque nature, idem sit homo qui Deus. Quis ergo presumat uel cogitare quod humanus [2814 1Kb] intellectus ualeat penetrare quam sapienter, quam mirabiliter tam inscrutabile opus factus sit? BOS. Assentior quia nullus homo potest in hac uita tantum secretum penitus aperire: nec peto ut facias, quod nullus homo facere potest; sed tantum, quantum potes. Plus enim persuadebis altiores in hac re rationes latere, si aliquam te monstraueris uidere, quam si te nullam in ea rationem intelligere, nichil dicendo, probaueris. ANS. uideo me ab importunitate tua non posse liberari:  sed si aliquatenus potero quod postulas ostendere, gratias agamus Deo. Si uero non potero, sufficiant ea que supra probata sunt. Cum enim constat Deum hominem fieri oportere, dubium non est sapientiam et potentiam illi non deesse, ut hoc sine peccato fiat. BOS. Sic libenter accipio. ANS. Oportuit utique [2815 1Kb] ut illa redemptio, quam Christus fecit, prodesset non solum illis qui eo tempore fuerunt, sed et aliis. Sit enim rex aliquis, cui totus populus sue cuiusdam ciuitatis sic peccauit, excepto uno solo, qui tamen est de illorum genere; ut nullum eorum facere possit unde mortis damnationem euadat: ille autem, qui solus est innocens, tantam apud regem habeat gratiam, ut possit; et tantam dilectionem erga reos, ut uelit omnes, qui credent  [2816 1Kb] suo consilio, reconciliare quodam seruitio ipsi regi ualde placituro, quod facturus est die secundum uoluntatem regis statuto. Et quoniam non omnes possunt, qui reconciliandi sunt, ad diem illam conuenire,  concedit rex, propter magnitudinem seruitii illius, ut quicunque uel ante, uel post diem illam, confessi fuerint, se uelle per illud opus, quod ea die fiet, ueniam impetrare, et ad pactum ibi constitutum accedere, ab omni culpa sint absoluti preterita: et si contigerit ut post hanc ueniam iterum peccent, si digne [2817 1Kb] satisfacere et corrigi deinceps uoluerint, per eiusdem pacti efficaciam iterum ueniam recipiant: sic tamen, ut nullus palatium eius ingrediatur; donec factum sit hoc unde culpe [2818 1Kb] relaxentur [2819 1Kb] . Secundum hanc similitudinem, quoniam non potuerunt [2820 1Kb] omnes homines qui saluandi erant, presentes esse, quando redemptionem illam Christus fecit; tanta fuit uis in eius morte, ut etiam in absentes uel loco, uel tempore, eius protendatur  effectus. Quo autem non solum presentibus [2821 1Kb] prodesse debeat, hinc facile cognoscitur; quia non tot presentes esse eius morti potuerunt [2822 1Kb] , quot ad superne ciuitatis constructionem necessarii sunt; etiamsi omnes, qui eiusdem mortis tempore ubicunque erant, ad illam redemptionem admitterentur. Plures enim sunt demones, quam, de quibus restaurandus est numerus eorum, ea die uiuerent homines. Nec credendum est, ex quo factus est homo, ulium tempus fuisse, quo mundus iste cum creaturis que [2823 1Kb] facte sunt ad usus hominum, sic uacuus fuisset, ut nullus esset in illo ex humano genere ad hoc pertinens, propter quod factus est homo. uidetur enim inconueniens quod Deus uel uno momento permiserit humanum genus, et ea que fecit propter  usum eorum, de quibus superna ciuitas perficienda est, quasi frustra exstitisse. Nam aliquatenus in uanum esse uiderentur, quandiu non ad hoc, propter quod maxime facta essent [2824 1Kb] , uiderentur subsistere. BOS. Congruenti ratione, et cui nichil repugnare uidetur, monstras nullum unquam tempus fuisse, ex quo factus est homo, absque aliquo, qui ad eam pertineret  reconciliationem: quod non solum conueniens, sed etiam necessarium esse [2825 1Kb] possumus concludere. Si enim conuenientius et rationabilius est hoc, quam aliquando nullum fuisse, de quo intentio Dei, qua hominem fecit, perficeretur; nec est aliquid quod huic obuiet rationi: necesse est semper aliquem ad predictam reconciliationem pertinentem  fuisse. Unde Adam et Euam ad illam pertinuisse redemptionem dubitandum non est, quamuis hoc auctoritas diuina aperte non pronuntiet. ANS. Incredibile quoque uidetur, quando Deus illos fecit, et  proposuit immutabiliter facere de illis omnes homines, quos ad celestem ciuitatem assumpturus erat; quod illos duos ab hoc excluserit proposito. BOS. Imo illos maxime ad hoc fecisse credi debet, ut essent de illis, propter quos facti sunt. ANS. Bene consideras. Nulla tamen anima ante mortem Christi, paradisum celestem ingredi potuit; sicut supra dixi de regis palatio. BOS. Sic tenemus. ANS. uirgo autem illa, de qua ille homo assumptus est de quo loquimur, fuit de illis, qui ante natiuitatem eius [2826 1Kb] per eum mundati sunt a peccatis; et in eius ipsa munditia de illa assumptus est. BOS. Placeret mihi [2827 1Kb] multum quod dicis; nisi cum ipse debeat a seipso habere munditiam a peccato, uidetur eam habere a matre, et non per se mundus esse [2828 1Kb] , sed per illam. ANS.  Non ita est. Sed quoniam matris munditia, per quam mundus est, non fuit nisi ab illo; ipse quoque per seipsum et a se mundus fuit.



CAPUT XuII [al. XuI].

Quomodo non necessitate mortuus est, qui non potuit esse nisi quia erat moriturus.

BOS. Bene est de hoc. uerum adhuc mihi [2829 1Kb] aliud uidetur querendum. Diximus enim supra quia non necessitate moriturus erat, et nunc uidemus quia mater eius per eius mortem futuram munda fuit, quod nisi illa fuisset, ipse de illa esse non potuisset. Quomodo ergo non [2830 1Kb] necessitate mortuus est, qui non nisi quia moriturus erat, potuit esse? Nam si moriturus non esset, uirgo, de qua assumptus est, munda non fuisset:  quoniam hoc nequaquam ualuit esse, nisi ueram eius 93 mortem credendo; nec ille de illa potuit aliter assumi. Quare, si non mortuus est ex necessitate, postquam assumptus est de uirgine, potuit non esse assumptus de uirgine, postquam est assumptus: quod non est possibile. ANS. Si bene, que supra dicta sunt, considerasses, sane questionem in illis, ut puto [2831 1Kb] , solutam intellexisses. BOS. Non uideo quomodo. ANS. Nonne, quando quesiuimus utrum ille mentiri potuerit, monstrauimus in mentiendo duas esse potestates; unam, uidelicet, uolendi mentiri, alteram mentiendi: et quoniam, cum mentiendi potestatem haberet, hoc [2832 1Kb] a seipso habuit ut non posset uelle mentiri; idcirco de sua iustitia, qua ueritatem seruauit, cum esse laudandum? BOS. Ita est.  ANS. Similiter est, in seruando uitam, potestas uolendi seruare, et potestas seruandi. Cum ergo [2833 1Kb]  queritur utrum idem Deus homo [2834 1Kb] potuerit seruare uitam suam, ut nunquam moreretur, dubitandum non est quia semper habuerit [2835 1Kb] potestatem seruandi, quamuis nequiuerit uelle seruare, ut nunquam moreretur: et quoniam hoc a seipso habuit, ut, scilicet, uelle non posset, non necessitate, sed libera potestate animam suam posuit. BOS. Non omnino similes fuerunt in illo iste potestates, mentiendi, scilicet, et seruandi uitam. Ibi enim sequitur quia, si uellet, posset mentiri: hic autem uidetur quia, si non uellet [2836 1Kb] , non magis hoc posset, quam posset non esse quod erat. Nam ad hoc erat homo ut moreretur; et propter huius future mortis fidem de uirgine potuit assumi, sicut supra dixisti. ANS. Quemadmodum putas illum non potuisse non mori  aut necessitate mortuum esse [2837 1Kb] ; quia non potuit non esse quod erat: ita potes asserere illum non potuisse uelle non mori, aut necessitate mori uoluisse; quoniam quod erat, non esse non potuit: non enim magis ipse factus est homo ad hoc ut moreretur, quam ut uellet mori. Quapropter sicut non debes dicere quia non potuit non uelle mori [2838 1Kb] , aut necessitate uoluit mori: sic non est dicendum quia non potuit non mori, aut necessitate mortuus est. BOS. imo quoniam eidem subiacent rationi, scilicet, et mori, et uelle mori [2839 1Kb] ; utrumque uidetur in illo necessitate [2840 1Kb] fuisse. ANS. Quis se sponte uoluit hominem facere, ut eadem immutabili uoluntate moreretur, et per huius fidem certitudinis uirgo munda fieret, de qua homo ille assumeretur? BOS.  Deus Filius Dei. ANS. Nonne monstratum est supra quod Dei uoluntas [2841 1Kb] nulla cogitur necessitate; sed ipsa [2842 1Kb] se spontanea sua seruat immutabilitate, quando dicitur aliquid necessitate facere? BOS. uere [2843 1Kb] monstratum est. Sed uidemus econtra quia quod Deus immutabiliter uult, non potest non esse, sed necesse est esse. Quapropter, si Deus uoluit ut ille homo moreretur, non potuit non mori. ANS. Ex eo quia Filius Dei assumpsit hominem ea uoluntate ut moreretur, probas eumdem hominem non potuisse non mori [2844 1Kb] . BOS. Ita intelligo. ANS. An non similiter apparuit ex his que dicta sunt, Filium Dei et assumptum hominem unam esse personam, ut idem sit Deus et homo, Filius [2845 1Kb] Dei et uirginis filius? BOS. Sic est. ANS. Idem igitur homo sua uoluntate  non potuit non mori, et mortuus est. BOS. Negare nequeo. ANS. Quoniam ergo [2846 1Kb] uoluntas Dei  nulla necessitate facit aliquid, sed sua potestate et, uoluntas illius fuit uoluntas Dei, nulla necessitate mortuus est, sed sola sua potestate. BOS. Argumentationibus tuis obuiare nequeo: nam nec propositiones quas premittis, nec consequentias quas infers, ullatenus infirmare ualeo. Sed tamen hoc mihi semper [2847 1Kb] occurrit, quod dixi [2848 1Kb] : quia si uellet non mori, non magis hoc posset, quam non esse quod erat; uere [2849 1Kb] namque moriturus erat: quoniam si uere non fuisset moriturus, non fuisset uera fides future mortis eius, per quam et illa uirgo de qua natus est, et alii multi mundati sunt a peccato. Nam si uera non fuisset, nichil prodesse potuisset. Quapropter si potuit [2850 1Kb] non mori, potuit facere non esse uerum quod uerum erat. ANS. Quare uerum erat, antequam moreretur, quia moriturus  erat? BOS. Quoniam hoc [2851 1Kb] ipse sponte uoluit et immutabili uoluntate. ANS. Si ergo, sicut dicis, idcirco non potuit non mori, quia uere moriturus erat: et ideo uere erat moriturus, quia hoc ipse sponte et immutabiliter uoluit: sequitur illum non ob aliud non potuisse non mori, nisi quia immutabili uoluntate uoluit mori. BOS. Ita est: sed quecunque fuerit causa, uerum est tamen quia non potuit non mori et necesse fuit illum mori. ANS. Nimis heres in nichilo: et  queris nodum in scirpo. BOS. An es oblitus quid obiecerim [2852 1Kb] excusationibus tuis in huius disputationis nostre principio: quia, uidelicet, quod postulabam, non faceres doctis; sed mihi, et hoc ipsum mecum petentibus? Sustine igitur, ut pro tarditate et hebetudine nostri  ingenii queram, quatenus mihi et illis etiam in puerilibus questionibus, sicut incepisti, satisfacias.



CAPUT XuIII [al. XuII] [2853 1Kb] .

Quid in Deo non sit necessitas, uel impossibilitas: et quid sit necessitas cogens, et necessitas non cogens.

ANS. Iam diximus quia Deus improprie dicitur aliquid non posse, aut necessitate facere. Omnis quippe necessitas, et impossibilitas, eius subiacet uoluntati; illius autem uoluntas nulli subditur necessitati aut impossibilitati. Nihil enim est necessarium aut impossibile, nisi quia ipse ita uult: ipsum uero aut uelle aut nolle aliquid propter necessitatem aut impossibilitatem, alienum est a ueritate. Quare, quoniam  omnia que uult, et non nisi que uult, facit: sicut nulla necessitas, siue impossibilitas, precedit eius uelle aut nolle; ita nec eius facere aut non facere: quamuis multa uelit immutabiliter, et faciat.  Et, sicut cum Deus facit aliquid, postquam factum est, iam non potest non esse factum, sed semper uerum est factum esse, nec tamen recte dicitur impossibile Deo esse ut faciat quod preteritum est non esse preteritum [2854 1Kb] : nichil enim ibi operatur necessitas non faciendi, aut impossibilitas faciendi; sed Dei sola uoluntas, qui ueritatem [2855 1Kb] semper  immutabilem, sicut est, esse uult: ita si proponit se aliquid immutabiliter facturum; quamuis quod proponit, antequam fiat, non possit non esse futurum; non tamen ulla est in eo faciendi necessitas, aut non faciendi impossibilitas: quia sola operatur in eo uoluntas. Quoties namque dicitur Deus non posse, nulla negatur in eo potestas; sed insuperabilis significatur potentia [2856 1Kb] et fortitudo. Non enim aliud intelligitur, nisi quia nulla  res potest efficere ut agat ille quod negatur posse. Nam multum usitata est huiusmodi locutio, ut dicatur res aliqua posse; non quia in illa, sed quoniam in alia re est potestas: et non posse; non quoniam in illa, sed quia in alia re est impotentia. Dicimus namque: Iste homo potest uinci, pro, Aliquis potest eum uincere: et, Ille non potest uinci; pro, Nullus eum uincere potest. Non enim potestas est posse uinci, sed impotentia: nec uinci non posse impotentia est, sed potestas. Nec dicimus Deum necessitate facere aliquid, eo quod in illo sit ulla necessitas; sed quoniam est in alio: sicut dixi de impotentia [2857 1Kb] , quando dicitur non posse. Omnis quippe necessitas est aut coactio, aut prohibitio: que due necessitates conuertuntur inuicem contrarie; sicut  necesse, et impossibile. Quidquid namque cogitur esse, prohibetur non esse; et quod cogitur non esse, prohibetur esse: quemadmodum quod necesse est esse, impossibile est non esse? et quod necesse est non esse, 94 impossibile est esse; et conuersim. Cum autem dicimus aliquid necesse esse aut non esse in Deo, non intelligitur quod sit in illo necessitas aut cogens aut prohibens: sed significatur quod in omnibus aliis rebus est necessitas prohibens eas facere, et cogens non facere: contra hoc quod de Deo dicitur. Nam, cum dicimus quod necesse est Deum semper uerum dicere, et necesse est eum nunquam [2858 1Kb] mentiri, non dicitur aliud, nisi quia tanta est in illo constantia seruandi ueritatem, ut  necesse sit nullam rem facere posse, ut uerum non dicat, aut ut mentiatur [al. cap. XuIII] [2859 1Kb] . Quapropter cum dicimus quia homo ille, qui secundum unitatem persone  idem ipse est qui  Filius Dei Deus, non potuit non mori, aut uelle non mori, postquam de uirgine natus est: non significatur in illo ulla impotentia seruandi, aut uolendi seruare uitam suam immortalem; sed immutabilitas uoluntatis eius, qua se sponte fecit hominem ad hoc, ut in eadem uoluntate perseuerans moreretur; et quia nulla res potuit illam uoluntatem mutare. Plus enim esset impotentia quam potentia, si posset uelle mentiri, aut fallere, aut mutare uoluntatem, quam prius immutabilem esse uoluit. Et si  cum aliquis sponte se proponit facturum bonum aliquod, et eadem uoluntate postea perficit quod [2860 1Kb] proposuit; quamuis cogi possit, si nolit promissum soluere; non tamen dicendus est necessitate facere quod facit; sed ea,  qua proposuit, libera uoluntate. Non enim necessitate aut impotentia fieri, uel non fieri dici debet aliquid, ubi neque necessitas, neque impotentia quidquam operantur, sed uoluntas: si, inquam, ita est in homine, multo magis necessitas, aut impotentia nequaquam nominande sunt in Deo, qui nichil, nisi quod uult, facit [2861 1Kb] ; et cuius uoluntatem nulla uis cogere, aut prohibere ualet. Ad hoc enim ualuit in Christo diuersitas naturarum et unitas persone, ut, quod opus erat fieri ad hominum restaurationem, si humana non posset natura, faceret diuina; et si diuine minime conueniret, exhiberet humana; et non alius atque alius, sed idem ipse esset, qui utrumque existens perfecte per humanam solueret, quod illa debebat; et per diuinam posset, quod expediebat.  Denique uirgo, que per fidem munda facta est, ut de illa posset assumi, nequaquam credidit illum [2862 1Kb] esse moriturum [2863 1Kb] , nisi quia uellet: quemadmodum per prophetam, qui de illo dixit: Oblatus est, quia ipse uoluit , didicerat. Quapropter quoniam uera fuit fides eius, necesse erat ita futurum esse, sicut credidit. Quod si te iterum perturbat, quia dico [2864 1Kb] , necesse erat: memento quia ueritas fidei uirginis non fuit causa, ut ille sponte moreretur: sed quia hoc futurum erat, uera fuit fides. Quamobrem si dicitur, necesse erat ut uoluntate sola moreretur; quia uera fuit fides, siue prophetia, que de hoc precesserant [2865 1Kb] ; non est aliud, quam si dicas necesse fuisse ita futurum esse, quoniam sic futurum erat: huiusmodi autem  necessitas non cogit rem esse; sed esse rei facit necessitatem  esse. Est namque necessitas precedens, que causa est ut sit res: et est necessitas sequens, quam res facit. Precedens et efficiens necessitas est, cum dicitur celum uolui; quia necesse est, ut uoluatur. Sequens uero, et que nichil efficit, sed fit, est [2866 1Kb] cum dico te ex necessitate loqui, quia loqueris. Cum enim hoc dico, significo nichil facere posse, ut, dum loqueris non loquaris, non quod alius te [2867 1Kb] cogat ad loquendum. Nam uiolentia naturalis conditionis cogit celum uolui; te uero nulla necessitas facit loqui [2868 1Kb] . Sed ubicunque est precedens necessitas, est et sequens; non autem ubi sequens, ibi statim et precedens. Possumus namque dicere, necesse est celum uolui, quia uoluitur: sed non similiter est uerum, idcirco te loqui, quia necesse est ut  loquaris. Ista sequens necessitas currit per omnia tempora, hoc modo: Quidquid fuit, necesse est fuisse. Quidquid est necesse est esse. Quidquid futurum est, necesse est futurum fuisse. Hec est [2869 1Kb] illa necessitas, que  uidetur utrumlibet destruere, et omnia esse ex [2871 1Kb] necessitate astruere. Hac sequenti et nichil efficienti necessitate, quoniam uera fuit fides, uel prophetia [2872 1Kb] de Christo, quia ex uoluntate, non ex necessitate moriturus [2873 1Kb] erat, necesse fuit, ut sic esset: hac homo factus est: hac fecit, et passus est, quidquid fecit et passus est: hac uoluit, quecunque uoluit. Ideo enim necessitate fuerunt, quia futura erant: et futura erant, quia fuerunt: et fuerunt, quia fuerunt:  et si uis omnium, que fecit et que passus est, ueram scire necessitatem; scito omnia ex necessitate fuisse, quia ipse uoluit. uoluntatem uero [2874 1Kb] eius nulla precessit necessitas. Quare, si non fuerunt nisi quia ipse uoluit; si non uoluisset, non fuissent. Sic itaque [2875 1Kb] nemo tulit animam eius ab illo; sed ipse posuit eam, et iterum sumpsit eam: quia potestatem habuit ponendi animam suam, et iterum sumendi eam, sicut ipse dixit [2876 1Kb] . BOS. Satisfecisti mihi illum non posse probari ulla necessitate mortem subiisse; nec me penitet, ut hoc faceres, importunum tibi exstitisse. ANS. Ostendimus, ut puto, certam rationem, quomodo Deus assumpserit hominem sine peccato de massa peccatrice; sed nequaquam negandum estimo aliam [2877 1Kb]  esse preter istam, quam diximus; excepto [2878 1Kb] hoc,  quia Deus [2879 1Kb] facere potest quod hominis ratio [2880 1Kb] comprehendere non potest. uerum quoniam et ista [2881 1Kb] mihi uidetur posse sufficere; et, si aliam nunc inquirere uellem, necesse esset inuestigare quid sit originale peccatum, et quomodo a primis parentibus in uniuersum genus humanum, preter illum, de quo agimus, hominem diffundatur, et incidere in quasdam alias questiones, que suum postulant tractatum: ea, quam diximus [2882 1Kb] , ratione contenti, que de incepto restant opere prosequamur [2883 1Kb] . BOS. Ut uis: sed eo pacto, ut tu aliquando, auxiliante Deo, illam aliam rationem, quam nunc inquirere uitas [2884 1Kb] , quasi debitum exsoluas. ANS. Quoniam uoluntatem hanc scio me gerere, quod petis non denego: sed quia de futuris incertus sum, promittere  non audeo; sed Dei dispositioni [2885 1Kb] committo. Sed dic nunc [2886 1Kb] quid tibi de questione, quam in principio proposuisti [2887 1Kb] , propter quam alie multe se ingesserunt, persoluendum uideatur. BOS. Summa questionis fuit, cur Deus homo factus sit, ut per mortem suam saluaret hominem; cum hoc alio modo potuisse facere uideatur. Ad quam [2888 1Kb] tu multis et necessariis rationibus respondens, ostendisti restaurationem humane nature non debuisse remanere; nec potuisse fieri, nisi solueret homo quod pro peccato Deo debebat: quod debitum tantum erat, ut illud eum non deberet soluere, nisi homo; non posset, nisi Deus: ita ut idem esset homo qui et Deus [2889 1Kb] . Unde necesse erat ut Deus assumeret hominem in unitatem persone: quatenus qui in  natura soluere debebat, et non poterat; in persona esset, que posset [2890 1Kb] . Deinque quia de uirgine, et a persona Filii Dei esset assumendus homo ille qui Deus esset: et quomodo sine peccato, de massa peccatrice assumi potuerit, monstrasti. uitam autem huius hominis tam sublimem, tam pretiosam, apertissime probasti; ut sufficere possit ad soluendum quod pro peccatis totius mundi debetur, et plus in infinitum [2891 1Kb] . Restat ergo nunc ostendere quomodo illa soluatur Deo pro peccatis hominum.



95 CAPUT XIX [al. XuIII] [2892 1Kb] .

Quomodo uita Christi soluatur Deo pro peccatis hominum: et quomodo Christus debuit et non debuit pati.


ANS. Si propter iustitiam se permisit occidi, nonne  ad honorem Dei uitam suam dedit? BOS. Si possum intelligere quod non dubito: quamuis non uideam quomodo rationabiliter hoc fecerit; et cum [2893 1Kb] et iustitiam indeclinabiliter, et uitam suam eternaliter seruare potuerit; fatebor illum tale quid [2894 1Kb] sponte dedisse Deo ad honorem illius cui quidquid quod Deus non est [2895 1Kb] , comparari non potest, et quod pro omnibus omnium hominum debitis [2896 1Kb] recompensari potest. ANS. An non intelligis quia cum iniurias, et contumelias, et mortem crucis cum latronibus sibi  propter iustitiam, quam obedienter seruabat, illatas benigna patientia sustinuit; exemplum dedit hominibus, quatenus propter nulla incommoda, que sentire possunt, a iustitia quam Deo debent declinent; quod minime dedisset si secundum  potentiam suam mortem pro tali causa [2897 1Kb] illatam declinasset? BOS. uidetur quod ipse nulla hoc exemplum necessitate [2898 1Kb] dederit: quoniam multi ante aduentum eius, et Ioannes Baptista post aduentum ante mortem eius, fortiter mortem pro ueritate sustinentes, illud sufficienter dedisse noscuntur. ANS. Nullus unquam homo preter illum moriendo, Deo dedit, quod aliquando necessitate perditurus non erat; aut soluit, quod non debebat. Ille uero sponte Patri obtulit [2899 1Kb] , quod nulla necessitate unquam amissurus erat; et soluit pro peccatoribus, quod pro se non [2900 1Kb] debebat. Quapropter ille multo magis [2901 1Kb] dedit exemplum, ut unusquisque, quod aliquando incunctanter amissurus est, pro seipso reddere Deo, cum ratio postulat, non dubitet: qui cum [2902 1Kb] nullatenus  aut pro se indigeret, aut cogeretur pro aliis quibus nichil nisi penam debebat; tam pretiosam uitam, imo seipsum, tantam scilicet personam, tanta uelunt te dedit. BOS. Multum propinquas desiderio meo; sed sustine ut quiddam queram [2903 1Kb] , quod quamuis fatuum forsitan putes querere non tamen in promptu [2904 1Kb] mihi est quid respondeam, si a me queratur. Dicis quia quando mortuus est, dedit quod non debebat. Sed nemo negabit illum melius fecisse quando hoc exemplum [2905 1Kb] taliter dedit; et magis hoc placere Deo, quam si non hoc fecisset: aut dicet [2906 1Kb] eum non debuisse facere, quod melius esse [2907 1Kb] , et quod magis placere Deo intellexit [2908 1Kb] . Quomodo ergo asseremus eum non debuisse Deo  quod fecit, id est quod melius esse et magis [2909 1Kb] placere  Deo intellexit [2910 1Kb] : presertim cum creatura debeat Deo totum quod est, et quod scit, et quod potest [2911 1Kb] ? ANS. Quamuis creatura nichil habeat a se; quando tamen illi Deus concedit aliquid licite facere et non facere; dat illi ita suum esse utrumque, ut licet alterum sit melius, neutrum tamen exigatur determinate: sed siue faciat quod melius est, siue alterum, debere facere dicatur quod facit: et si facit quod melius est, premium habeat quia sponte dat quod suum est. Nam cum uirginitas [2912 1Kb] melior sit coniugio, neutrum tamen ab homine determinate exigitur: sed et qui coniugio uti, et qui uirginitatem seruare mauult; quod [2913 1Kb] facit, debere facere dicitur. Nemo enim uirginitatem, siue coniugium, dicit eligi non debere; sed dicimus quia quod mauult  homo, antequam aliquid horum statuat, hoc debet facere: et si uirginitatem seruat, pro spontaneo munere quod offert Deo, premium exspectat. Cum ergo creaturam dicis, Deo debere quod melius scit et potest; si intelligis ex debito, et non subaudis, si Deus iubet; non est semper uerum. Si quidem, ut dixi, non debet homo uirginitatem ex debito; sed si mauult, debet uti coniugio. Quod si te mouet uerbum, quod est, debere; nec potes illud intelligere sine aliquo debito: scito quia sicut contingit posse et non posse, et necessitatem aliquando dici [2914 1Kb] , non quia sunt in rebus ubi dicuntur, sed quoniam sunt in alio; ita et debere. Quippe cum dicimus debere pauperes a diuitibus eleemosynam accipere, non est aliud quam diuites debere pauperibus eleemosynam  impendere: hoc namque debitum non est exigendum a paupere, sed a diuite. Deus quoque dicitur omnibus debere preesse, non quia ille in hoc aliquo modo sit debitor; sed quoniam omnia debent illi subesse: et debere facere [2915 1Kb] quod uult; quoniam quod uult [2916 1Kb] , debet esse. Ita quando uult aliqua creatura facere quod suum est facere et non facere, dicitur debere facere; quia quod ipsa uult, debet esse. Dominus itaque iehsu, cum mortem  sustinere uoluit, quoniam suum erat, et pati et non pati, debuit facere quod fecit, quia quod uoluit fieri [2917 1Kb] debuit; et non debuit facere, quia non ex debito. Nempe quoniam ipse idem est Deus et homo; secundum humanam quidem naturam, ex quo fuit  homo [2918 1Kb] sic accepit a diuina natura, que alia est  ab humana esse suum quidquid habebat [2919 1Kb] ; ut nichil deberet dare, nisi quod uolebat: secundum personam uero, sic a seipso habebat quidquid habebat [2920 1Kb] , et sic perfecte sibi sufficiens erat, ut nec alii quidquem retribuere deberet; nec, ut sibi retribueretur, dare indigeret. BOS. Aperte nunc uideo [2921 1Kb] quia nulla ratione seipsum morti ex debito, sicut ratio mea uidebatur monstrare, dedit ad honorem Dei; et tamen facere debuit quod fecit. ANS. Honor utique ille totius est Trinitatis: quare, quoniam idem ipse est Deus Filius Dei, ad honorem suum seipsum sibi, sicut Patri et Spiritui sancto obtulit, id est humanitatem [2922 1Kb] suam Diuinitati sue, que una eadem trium [2923 1Kb] personarum est. Ut tamen in eadem ipsa ueritatem manentes apertius loquamur quod uolumus,  dicamus, sicut usus habet, quia Filius sponte seipsum Patri obtulit: hoc namque modo apertissime dicitur, quia et in una persona [2924 1Kb] totus Deus, cui secundum hominem se obtulit, intelligitur; et per nomen Patris et Filii immensa quedam in cordibus audientiam, cum Patrem Filius hoc modo postulare pro nobis dicitur, pietas sentitur. BOS. Hoc libentissime accipio.



CAPUT XX [al. pars cap. XIX].

Qua ratione de morte eius sequatur humana saluatio.

ANS. Intueamur nunc [2925 1Kb] , prout possumus, quanta inde [2926 1Kb] ratione sequatur humana saluatio. BOS. Ad hoc tendit [2927 1Kb] cor meum. Nam quamuis hoc mihi uidear intelligere, ipsam tamen rationis contextionem a te uolo fieri [2928 1Kb] . ANS. Quantum autem sit  quod Filius sponte dedit, non est opus exponere. BOS. Sufficienter patet. ANS. Eum autem, qui tantum donum [2929 1Kb] sponte dat Deo sine retributione debere esse non iudicabis. BOS. Imo [2930 1Kb] necesse esse uideo ut Pater Filio retribuat: alioquin aut iniustus esse uidetur, si nollet, aut impotens, si non posset, que aliena sunt a Deo. ANS. Qui retribuit alicui, aut dat, quod ille non habet: aut dimittit, quod ab illo potest exigi. Prius autem quam tantam rem Filius [2931 1Kb] faceret, omnia que Patris erant, sua erant, nec unquam debuit quod illi dimitti possit. Quid ergo retribuetur nullius rei egenti, et cui non [2932 1Kb] est, quod dari aut dimitti possit? BOS. Ex una parte uideo retribuendi necessitatem, et ex altera impossibilitatem:  quia et necesse est Deum reddere quod  debet, et non est cui reddat [2933 1Kb] . ANS. Si tanta et tam debita merces, nec illi, nec alii redditur; in uanum Filius 96 tantam rem fecisse uidebitur. BOS. Hoc nefas est estimare. ANS. Necesse est ergo ut alicui alii reddatur; quia illi non potest. BOS. Ineuitabiliter sequitur. ANS. Si uoluerit Filius, quod sibi debetur alii dare [2934 1Kb] ; poteritne Pater [2935 1Kb] iure illum [2936 1Kb] prohibere; aut alii cui [2937 1Kb] dabit negare? BOS. Imo et iustum et necessarium intelligo, ut cui uoluerit dare Filius a Patre reddatur: quia et Filio quod suum est dare licet, et Pater quod debet non nisi alii reddere potest. ANS. Quibus conuenientius fructum et retributionem sue mortis attribueret [2938 1Kb] , quam illis, propter quos saluandos  hominem [2939 1Kb] se fecit, et quibus  moriendo exemplum moriendi propter iustitiam dedit: frustra quippe [2940 1Kb] imitatores eius erunt, si meriti eius participes non erunt? Aut quos iustius faciet heredes debiti, quo ipse non eget, et exundantie [2941 1Kb] sue plenitudinis [2942 1Kb] , quam parentes suos et fratres, quos aspicit tot et tantis debitis obligatos egestate tabescere in profundo miseriarum; ut eis dimittatur quod pro peccatis debent, et detur quo propter peccata carent? BOS. Nihil rationabilius, nichil dulcius, nichil desiderabilius mundus audire potest. Ego quippe [2943 1Kb] tantam fiduciam ex hoc concipio, ut iam dicere non possim quanto gaudio exsultet cor meum. uidetur enim mihi quod nullum hominem reiiciat Deus ad se sub [2944 1Kb] hoc nomine accedentem. ANS. Ita est, si accedit sicut oportet. Quemadmodum  autem sit ad tante gratie participationem accedendum, et quomodo sub illa uiuendum, nos ubique sacra Scriptura docet, que super solidam ueritatem, quam adiuuante Deo aliquatenus perspeximus, uelut super firmum fundamentum fundata [2945 1Kb] est. BOS. uere quidquid super fundamentum hoc edificat, super firmam petram fundatur. ANS. Puto me aliquantulum iam tue satisfecisse questioni, quamuis hoc melius me facere plenius possit; et maiores atque plures, quam meum, aut mortale ingenium comprehendere ualeat, huius rei sint rationes [2946 1Kb] . Palam etiam est quia Deus ut hoc faceret, quod diximus, nullatenus indigebat: sed ita ueritas immutabilis exigebat: licet enim hoc, quod homo  ille fecit Deus dicatur fecisse propter unitatem persone:  Deus tamen non egebat ut de celo descenderet ad uincendum diabolum, neque ut per iustitiam ageret contra illum ad liberandum hominem; sed ab homine Deus exigebat, ut diabolum uinceret, et qui per peccatum Deum offenderat, per iustitiam satisfaceret. Siquidem diabolo nec Deus aliquid debebat, nisi penam; nec homo, nisi uicem [2947 1Kb] , ut ab illo uictus, illum reuinceret: sed quidquid ab illo exigebatur, hoc Deo debebat, non diabolo.



CAPUT XXI.

Quam magna, et quam iusta sit misericordia Dei.

Misericordiam uero Dei, que tibi perire uidebatur, cum iustitiam Dei et peccatum hominis considerabamus, tam magnam tamque [2948 1Kb] concordem iustitie inuenimus; ut nec maior, nec iustior cogitari  possit. Nempe quid misericordius intelligi ualet, quam cum peccatori [2949 1Kb] tormentis eternis damnato [2950 1Kb] , et unde se redimat non habenti, Deus Pater dicit: Accipe Unigenitum meum, et da pro te; et ipse Filius [2951 1Kb] : Tolle me, et redime te? Quasi enim hoc [2952 1Kb] dicunt, quando nos ad Christianam fidem uocant, et trahunt. Quid etiam iustius [2953 1Kb] , quam ut ille, cui datur pretium maius omni debito, si debito datur affectu, dimittat omne debitum?



CAPUT XXII.

Quod impossibile sit diabolum reconciliari.

Diaboli uero reconciliationem, de qua quesiuisti, impossibilem intelliges, si diligenter humanam consideres. Sicut enim homo non potuit reconciliari,  nisi per hominem Deum, qui mori posset, per cuius iustitiam Deo restitueretur [2954 1Kb] quod per peccatum hominis perdiderat: ita angeli damnati non possunt saluari, nisi per Angelum Deum [2955 1Kb] , qui mori possit, et qui per iustitiam suam Deo reparet quod aliorum peccata abstulerunt. Et sicut homo per alium hominem, qui non esset eiusdem generis [2956 1Kb] , quamuis eiusdem esset nature, non debuit releuari, ita nullus angelus per alium angelum saluari debet [2957 1Kb] ; quamuis omnes sint unius nature: quoniam non sunt eiusdem generis, sicut homines. Non enim sic sunt omnes angeli de uno angelo; quemadmodum omnes homines de uno homine. Hoc quoque remouet eorum restaurationem: quia sicut ceciderunt, nullo  alio nocente [2958 1Kb] ut caderent; illa nullo alio adiuuante  resurgere debent [2959 1Kb] : quod est illis impossibile. Aliter enim in dignitatem quam habituri erant non possunt restitui, quoniam sine alieno [2960 1Kb] auxilio per potestatem suam quam acceperant stetissent in ueritate, si non peccassent. Quapropter si quis opinatur Saluatoris nostri redemptionem usque ad illos aliquando debere extendi, rationabiliter conuincitur quia rationabiliter decipitur. Quod non dico, quasi pretium mortis eius omnibus hominum et angelorum peccatis sua magnitudine non preualeat; sed quoniam perditorum angelorum releuationi immutabilis ratio repugnat.



CAPUT XXIII.

Quod in his que dicta sunt, ueritas ueteris et Noui Testamenti probata sit.


BOS. Rationabilia [2961 1Kb] , et quibus nichil contradici possit, que dicis omnia mihi uidentur; et per unius  questionis, quam proposuimus, solutionem, quidquid in Nouo ueterique Testamento continetur, probatum intelligo. Cum enim sic probes Deum fieri [2962 1Kb] hominem ex necessitate; ut etiam si remoueantur pauca, que de nostris libris posuisti  non solum Iudeis, sed etiam paganis [2963 1Kb] sola ratione satisfacias: et ipse idem Deus homo Nouum condat Testamentum, et uetus approbet, sicut ipsum ueracem esse necesse est confiteri, ita nichil quod in illis continetur uerum esse potest aliquis diffiteri. ANS. Si quid diximus quod corrigendum sit; non renuo correctionem, si rationabiliter fit. Si autem testimonio ueritatis roboratur quod nos rationabiliter inuenisse existimamus; Deo, non nobis attribuere debemus,  qui est benedictus in secula. Amen. [2964 1Kb]





SANCTI ANSELMI LIBER DE CONCEPTU uIRGINALI ET ORIGINALI PECCATO.



97 PROLOGUS [2965 2Kb] .

Cum in omnibus religiose tue uoluntati uelim, si possim, obsequi, et frater [2966 1Kb] et fili carissime Boso, tunc utique maxime debitorem me iudico, cum eam a me in te excitari intelligo. Certus autem sum cum in libro: Cur Deus Homo  legis aliam pre illam quam ibi posui, posse uideri rationem, quomodo Deus accepit hominem de massa peccatrice humani generis sine  peccato: quia studiosa mens tua ad querendum quenam sit illa non parum prouocatur. Quapropter iniustus tibi uideri [2967 1Kb] timeo; si quid inde mihi uidetur, dilectioni tue abscondo. Dicam igitur sic breuiter de hoc quod sentio, ut nullius de eadem re fidelem improbem sententiam: nec meam  peruicaciter [2969 1Kb] defendam. Illam tamen eiusdem rei rationem, quam in eodem opusculo posui, omnino ratam et sufficientem [2970 1Kb]  existimo:  nichil enim prohibet eiusdem rei rationes plures esse, quarum unaqueque sola potest sufficere.



CAPUT PRIMUM. Que sit originalis, et que personalis iustitia [2971 1Kb] uel iniustitia.

Ad uidendum igitur qualiter Deus hominem assumpsit de generis humani massa peccatrice sine peccato, primum de originali peccato necesse est inuestigare, quia de hoc solo nascitur hec [2972 1Kb] questio. Nam si uidetur quomodo Christus huic subiacere non potuit [2973 1Kb] , et qualiter assumptio [2974 1Kb] siue conceptio illius hominis ab omni peccato libera fuit, palam erit. Originale quidem ab [2975 1Kb] origine denominari dubium non est. Si ergo originale peccatum  non est nisi in homine, uidetur dici aut ab originale [2976 1Kb] humane nature, quod est ab eius initio originale, eo quod ab ipsa humane nature origine trahatur; aut ab origine, hoc est, ab initio uniuscuiusque persone, quoniam in ipsa eius trahitur [2977 1Kb] origine. Sed quod ab initio humane nature descendat, non uidetur; quoniam origo [2978 1Kb] illius iusta fuit, quando primi parentes iusti facti sunt sine omni peccato [2979 1Kb] . uidetur itaque dici originale ab ipsa origine uniuscuiusque persone humane: quamuis si quis dicat peccatum uocari originale, eo quod ab illis descendat in singulos, a quibus habent [2980 1Kb] originem nature, non contradicam: si tamen [2981 1Kb] non negetur originale peccatum cum ipsa uniuscuiusque persone trahi origine. Licet enim [2982 1Kb]  in uno quoque homine simul sint et natura [2983 1Kb] , qua est homo sicut omnes [2984 1Kb] alii, et persona, qua discernitur ab aliis; ut cum dicitur ille, uel iste: siue proprio [2985 1Kb] nomine [2986 1Kb] , ut Adam et Abel; et uniuscuiusque peccatum sit in natura et persona: fuit enim peccatum Ade in homine, quod est in natura; et in illo qui uocatus est Adam, quod est in persona. Est tamen peccatum, quod quisque trahit cum natura [2987 1Kb] in ipsa sui origine: et est peccatum quod non trahit cum ipsa [2988 1Kb] natura: sed ipse facit illud, post quam iam est persona discreta ab aliis personis.  Illud quidem quod trahitur in [2989 1Kb] ipsa origine, uocatur originale; quod potest etiam dici naturale, non quod [2990 1Kb] sit ex essentia nature, sed quoniam propter eius corruptionem cum illa assumitur. Peccatum autem quod quisque facit, postquam persona est, personale potest nominari, quia uitio persone fit. Simili ratione potest dici originalis, et personalis iustitia. Siquidem Adam et Eua originaliter, hoc est, in ipso sui initio, mox ut homines exstiterunt, sine interuallo iusti simul fuerunt. Personalis autem dici potest iustitia, cum iniustus accipit iustitiam, quam ab origine [2991 1Kb] non habuit.



CAPUT II [al. I].

Qualiter humana natura corrupta est.

Ergo Adam [2992 1Kb] et Eua si iustitiam seruassent originalem,  qui de illis nascerentur originaliter, sicut illi, iusti essent. Quoniam autem [2993 1Kb] personaliter peccauerunt, cum originaliter fortes et incorrupti haberent potestatem semper seruandi sine difficultate iustitiam; totum, quod erant, infirmatum et corruptum est. Corpus quidem, quia tale post peccatum 98 fuit, qualia sunt brutorum animalium corruptioni et carnalibus appetitibus subiacentia: anima uero, quia ex corruptione corporis et eisdem appetitibus [2994 1Kb] , atque ex indigentia bonorum que perdidit, carnalibus affectibus infecta [2995 1Kb] est; et quia tota natura humana in illis erat, et extra illos de illa nichil [2996 1Kb] erat, tota infirmata et corrupta est. Remansit igitur in ea debitum iustitie integre sine omni iniustitia [2997 1Kb] , quam accepit; et debitum satisfaciendi,  quia eam deseruit; cum ipsa corruptione, quam propter peccatum incurrit. Sicut itaque, si non peccasset, qualis facta est a Deo, talis propagaretur: ita post peccatum, qualem se fecit peccando, talis propagatur. Quoniam igitur per se nec satisfacere pro peccato, nec iustitiam derelictam recuperare ualet, et corpus, quod corrumpitur, aggrauat animam : et tunc maxime, quando infirmius est [2998 1Kb] ; ut in infantia, et in utero matris, ut nec intelligere iustitiam possit: uidetur esse necesse  eam in infantibus [2999 1Kb] nasci cum debito satisfaciendi  pro primo peccato, quod semper cauere [3000 1Kb] potuit [3001 1Kb] , et cum debito habendi originalem iustitiam, quam semper seruare ualuit [3002 1Kb] . Nec impotentia excusat eam in ipsis infantibus, quia in illis non soluit quod debet, quoniam ipsa sibi [3003 1Kb] facit eam, deserendo iustitiam in primis parentibus [3004 1Kb] , in quibus tota erat: et semper debitrix est habere potestatem, quam ad seruandam semper iustitiam accipit: hoc esse uideri potest in infantibus originale peccatum. Addamus etiam peccata proximorum parentum, que redduntur in tertiam et quartam generationem. Quamuis enim queri possit [3005 1Kb] utrum hec omnia intelligenda sint in originali peccato, an non: tamen, ne propter hoc quod quero uidear leuigare illud, ponam istud esse tale, ut a nullo  grauius ostendi possit.



CAPUT III. Quod non sit peccatum nisi in uoluntate rationali.

uerum siue hoc totum sit originale peccatum, siue aliquid minus [3006 1Kb] : puto nullatenus illud posse asseri esse in infante antequam habeat animam rationalem; sicut nec in Adam fuisse iustitiam, priusquam fieret homo rationalis. Nam si Adam et Eua generassent sine [3007 1Kb] precedenti peccato, non tamen esset in semine iustitia, nec esse posset priusquam formarentur in uiuentem hominem. Si ergo semen hominis non est susceptibile iustitie, priusquam fiat homo, non potest suscipere originale peccatum antequam homo sit [3008 1Kb] . Nempe originale peccatum esse iniustitiam dubitari non debet. Nam si omne peccatum  est iniustitia, et originale peccatum est peccatum; utique est et iniustitia. Sed si dicit aliquis: Non est omne peccatum iniustitia, dicat posse simul in aliquo et esse aliquod peccatum [3009 1Kb] , et nullam esse iniustitiam: quod uidetur incredibile. Si uero dicitur originale peccatum non esse absolute dicendum peccatum, sed cum additamento, originale peccatum; sicut pictus homo non uere est homo [3010 1Kb] , sed uere est homo pictus [3011 1Kb] ; profecto sequitur quia infans, qui nullum habet peccatum nisi originale, mundus est a peccato: nec fuit solus inter homines filius uirginis in utero matris, et nascens de matre, sine peccato: et aut non damnatur infans qui moritur sine baptismo, nullum habens peccatum preter originale; aut sine peccato damnatur. Sed nichil horum  accipimus. Quare omne [3012 1Kb] peccatum est iniustitia,  et originale peccatum est absolute peccatum: unde sequitur quia est iniustitia [3013 1Kb] . Item si Deus non damnat nisi [3014 1Kb] propter iniustitiam, damnat autem aliquem propter originale peccatum: ergo non est aliud originale peccatum quam iniustitia. Quod si ita est, et iniustitia non est aliud quam absentia debite iustitie [3015 1Kb] : non enim uidetur esse iniustitia, nisi in natura, que, cum debet habere, iustitiam non habet; utique originale peccatum clauditur sub eadem definitione iniustitie. At si iustitia est rectitudo uoluntatis propter se seruata, nec ista rectitudo potest esse nisi in rationali natura: ergo non est nulla natura debitrix iustitie, nisi rationalis; sicut ulla natura susceptibilis est iustitie, preter rationalem [3016 1Kb] . Quare quoniam iniustitia  non potest esse nisi ubi iustitia debet esse, originale peccatum, quod est iniustitia, non est nisi in natura rationali. Rationalis autem natura non est nisi Deus, et angelus, et anima hominis per quam homo dicitur rationalis, et sine qua non est homo. Quoniam ergo non est originale peccatum nec in Deo nec in angelo, non est nisi in hominis anima rationali. Sciendum quoque est quia iustitia non potest esse nisi in uoluntate, si iustitia est rectitudo uoluntatis propter se seruata: quare nec iniustitia. Non enim uocatur [3017 1Kb] absentia iustitie, iniustitia; nisi ubi debet esse iustitia. Nihil itaque preter ipsam iustitiam uel iniustitiam dicitur iustum uel iniustum, nisi uoluntas, aut propter uoluntatem iustam uel iniustam. Per hanc dicimus iustum uel iniustum  hominem, uel angelum; iustam uel iniustam animam, siue actionem.



CAPUT Iu [3018 1Kb] . Quod nichil per se sit iustum aut iniustum, nisi ipsa iustitia, uel iniustitia [3019 1Kb] , et quod nichil puniatur nisi uoluntas.

Nihil enim, siue substantia, siue actio, siue aliquid aliud per se consideratum, est iustum, nisi iustitia; aut iniustum, uel peccatum, nisi iniustititia; nec ipsa uoluntas, in qua est iustitia, siue iniustitia. Aliud enim est uis illa anime qua ipsa anima uult aliquid [3020 1Kb] : que uis, instrumentum uolendi potest dici  quam uoluntatem nominamus: et aliud est iustitia: quam habendo, iusta uoluntas; et qua carendo, iniusta uocatur:  dicuntur etiam [3021 1Kb] uoluntates eiusdem instrumenti,  affectiones et usus [3022 1Kb] : quod hic longum est inserere. Nec ipsi appetitus, quos Apostolus carnem uocat, que concupiscit aduersus spiritum ; et legem peccati, que est in membris, repugnantem legi mentis  iusti uel iniusti sunt, per se considerati [3023 1Kb] . Non enim hominem iustum [3024 1Kb] faciunt, uel iniustum, sentientem; sed iniustum, tantum uoluntate, cum non debet, consentientem. Dicit enim Apostolus [3025 1Kb] , nichil damnationis esse his qui sunt in Christo Iesu, qui non secundum carnem ambulant , id est [3026 1Kb] , qui non carnis uoluntate [3027 1Kb] consentiunt. Nam si sentientem sine consensu, iniustum facerent, sequeretur [3028 1Kb] damnatio. Quare non eos sentire, sed eis consentire, peccatum est. Si enim per se iniusti essent [3029 1Kb] , quoties  illis consentiretur, iniustum facerent. Sed quando bruta animalia illis consentiunt, non dicuntur iniusta. Item: si peccata essent, auferrentur in baptismo, cum omne peccatum abstergitur: quod nequaquam fieri palam est. Quare non est in eorum essentia ulla iniustitia; sed in uoluntate rationali illos inordinate sequente. Cum enim illis resistit uoluntas, condelectando legi Dei secundum interiorem hominem; tunc est iusta uoluntas. Iustitiam enim, quam lex iubet, et legem Dei dicit, quia a Deo est; et legem mentis, quia per mentem intelligitur: sicut lex uetus lex Dei dicitur, quia a Deo est; et lex Moysi, quia per Moysen ministrata est. Quod quidem dixi nullam actionem per se iniustam dici, sed propter iniustam uoluntatem; in illis planum est, que non  iniuste possunt fieri aliquando: ut est, hominem [3030 1Kb] occidere, sicut fecit Phinees : et utriusque sexus commistio, ut in coniugio: siue in brutis [3031 1Kb] animalibus. In illis uero que nunquam nisi iniuste possunt esse, ut est periurium, et quedam alia, que nec sunt nominanda, non ita facile intelligitur. Sed si aliqua actio, qua fit aliquid [3032 1Kb] : que non est, nisi dum fit aliquid [3033 1Kb] et peracto eo transit, ut 99 iam non sit; aut opus, quod sit et remanet  esset peccatum transeunte actione, ut iam non sit; transiret similiter peccatum, nec iam esset; aut quandiu remaneret quod fit, nunquam deleretur peccatum: sed uidemus peccata  sepe et non [3035 1Kb] deleri, actione delata; et deleri  opere non deleto. Quare nec actio [3036 1Kb] , que transit; nec opus, quod remanet, est aliquando peccatum. Denique si de actionibus uoluntariis que iniuste fiunt, arguuentur membra et sensus quibus fiunt; respondere possunt: Deus nos, et potestatem que in nobis est, subiecit uoluntati; ut ad imperium eius non possimus non mouere nos [3037 1Kb] , et facere quod uult; imo illa mouet nos, uelut instrumenta sua, et facit opera que uidemur facere; nec nos possumus illi per nos resistere; nec opera, que facit, possunt non fieri; domine, quam [3038 1Kb] Deus nobis dedit, nec possumus, nec debemus non obedire; quando illi obedimus, Deo qui hanc legem nobis dedit, obedimus. Ergo quid peccant membra, uel sensus, uel opera, que Deus sic subiecit uoluntatis, si seruant  quod Deus illis ordinauit? Quidquid igitur faciunt, totum imputandum est uoluntati. Quod cum ita sit, miratur forsitan quis cur pro culpa uoluntatis membra puniantur et [3039 1Kb] sensus. uerum non ita est, non enim punitur nisi uoluntas. Nam nichil est alicui pena, nisi quod est contra uoluntatem; et nulla res penam sentit, nisi que habet uoluntatem: membra autem et sensus per se nichil uolunt. Sicut igitur [3040 1Kb] uoluntas in membris et sensibus operatur; ita in illis ipsa torquetur aut delectatur. Quod si quis non accipit; sciat in sensibus et membris non nisi animam, in qua est uoluntas, sentire et operari; et ideo in illis torqueri aut delectari: habet tamen usus ut actiones, quas facit [3041 1Kb] iniusta uoluntas, uocemus peccata; quia in uoluntate, qua  fiunt, est peccatum. Dantur etiam quibusdam nomina, quibus significatur eas iniuste fieri, ut fornicatio, mendacium. Sed aliud intelligitur [3042 1Kb] , cum ipsa actio [3043 1Kb] , uel prolatio; aliud, cum utrum, iuste uel iniuste fiat, consideratur.



CAPUT u. Quod malum, quod est peccatum siue iniustitia, nichil sit.

Denique omnis essentia est a Deo, a quo nichil est iniustum [3044 1Kb] . Quare nulla essentia est iniusta per se. Iniustitia autem omnino nichil est, sicut cecitas. Non enim aliud est cecitas, quam absentia uisus ubi debet esse; que non magis [3045 1Kb] est aliquid in oculo [3046 1Kb] ubi debet esse uisus, quam in ligno ubi non debet esse. Non enim est iniustitia talis res qua inficiatur  [3047 1Kb] et corrumpatur anima, uelut corpus ueneno; et  que faciat aliquid [3048 1Kb] , sicut uidetur quando malitiosus homo mala facit opera. Nam quemadmodum cum indomita fera ruptis uinculis discurrendo seuit: et cum nauis, si gubernator dimisso gubernaculo dimittat eam [3049 1Kb] , uentis et montibus maris uagatur, et inuehitur in quelibet pericula; dicimus quia hoc facit absentia catene, uel gubernaculi: non quod absentia eorum aliquid sit, aut quidquam faciat; sed quoniam si adessent, facerent ne seuiret fera, aut periret nauis: ita cum malus homo seuit, et in quelibet anime sue pericula, que sunt mala opera, impellitur; clamamus quia hec operatur iniustitia [3050 1Kb] : non quod ipsa ulla essentia sit, aut faciat aliquid; sed quoniam uoluntas  absente  iustitia diuersis appetitibus impulsa, se et omnia sibi subdita in multimoda mala leuis et effrenata et sine rectore precipitat: quod totum [3051 1Kb] iustitia, si adesset, prohibet ne fieret. Ex his ergo facile [3052 1Kb] cognoscitur quia iniustitia nullam habet essentiam; quamuis iniuste uoluntatis affectus et actus, qui per se considerati aliquid sunt, usus iniustitiam uocet. Hac ipsa ratione intelligimus malam nichil esse. Sicut enim iniustitia non est aliud quam absentia debite iustitie, ita malum non est aliud quam absentia debiti boni. Nulla autem essentia  est nichil, nec malam esse, est [3053 1Kb] ulli esse [3054 1Kb] aliquid. Nulli enim essentie est aliud malam esse, quam [3055 1Kb] deesse illi bonum quod debet habere, deesse uero bonum quod debet adesse, non est aliquid  esse. Quare malam esse [3056 1Kb] , non est ulli essentie aliquid esse. Hec breuiter de malo, quod semper est nichil, indubitanter quod est iniustitia [3057 1Kb] , dixi. Incommoditas enim est malum [3058 1Kb]  que aliquando nichil est [3059 1Kb] ut surditas et cecitas; aliquando uidetur esse [3060 1Kb] aliquid; ut dolor, et tristitia. Quod autem iustitia sit rectitudo uoluntatis propter se seruata: et iniustitia non sit aliud quam absentia debite iustitie, et nullam habeat [3061 1Kb] essentiam: quod etiam omnis essentia sit a Deo, et nichil sit a Deo nisi bonum, sufficienter me puto ostendisse in eo tractatu  quem fecit De casu diaboli. Sed de iustitia plenius  in illo quem edidi de ueritate .



CAPUT uI. Quod cum punit Deus pro peccato, non puniat pro nichilo.

Quidam cum audiunt peccatum nichil esse, solent dicere: Si peccatum nichil est, cur punit Deus hominem pro peccato, cum pro nichilo puniri nemo debeat? Quibus, quamuis humilis sit questio, tamen quia quod querunt ignorant, aliquid breuiter respondendum est. Licet pariter nichil sit absentia iustitie, et ubi debet esse iustitia, et ubi non debet esse; punit tamen Deus recte peccatores non pro nichilo, sed propter aliquid, quia  et debitum [3062 1Kb] sibi honorem, quem sponte reddere noluerunt, ab inuitis [3063 1Kb] exigit; et ne quid inordinatum sit in regno eius, eos separatim a iustis ordine competenti  disponit. Creaturas autem in quibus iustitia non debet esse, non punit pro absentia iustitie hoc est pro nichilo: quia non est aliquid, quod ab illis exigat; nec ordo congruus uniuersitatis rerum hoc postulat [3064 1Kb] . Sic itaque cum punit Deus pro peccato, quod est absentia debite iustitie, que nichil est; non omnino punit pro nichilo: et uerum est quia nisi sit aliquid, propter quod punire debeat, omnino non punit pro nichilo [3065 1Kb] . Iam peccatum et iniustitiam nichil esse: et hec non esse nisi [3066 1Kb] in rationali uoluntate, nec ullam essentiam proprie dici iniustam nisi uoluntatem: ex his que dicta sunt, apertum esse existimo.



CAPUT uII. Quomodo semen [3067 1Kb] hominis dicatur immundum, et  concipit in peccatis, quamuis in eo non sit peccatum.

uidetur itaque sequi quod aut infans statim ab ipsa conceptione animam habet rationalem [3068 1Kb] , sine qua uoluntatem rationalem nequit habere; aut in eo non est originale peccatum, mox cum conceptus est. Quod autem mox ab ipsa conceptione rationalem animam habeat, nullus humanus suscipit sensus. Sequitur enim ut quoties susceptum semen humanum, etiam ab ipso momento susceptionis perit antequam [3069 1Kb] perueniat ad humanam figuram; toties damnetur in illo anima humana; quoniam non reconciliatur per Christum: quod est nimis absurdum. Hec igitur pars huius diuisionis penitus relinquenda est, sed si non statim infans ab ipsa  conceptione habet peccatum; quid est, quod dicit [3070 1Kb]  Iob Deo: Quis potest facere mundum, de immundo conceptum semine: nonne tu qui [3071 1Kb] solus 100 es?  Et quomodo uerum est, quod dicit Dauid: In iniquitatibus conceptus sum, et in peccatis concepit me mater mea . Queram igitur, si possum, quomodo, quamuis non statim ab ipsa conceptione sit in infantibus peccatum, immundo tamen semine in iniquitatibus et in peccatis concipi [3072 1Kb] dicantur. Sepe utique diuina Scriptura asserit aliquid esse, quod modo non est [3073 1Kb] , idcirco quia tamen est futurum esse. Sic quippe Deus Ade de ligno uetito dicit: In quacunque die comederis ex eo, morte morieris ; non quod ea die mortuus sit corpore, sed quoniam die illa necessitatem accepit aliquando moriendi. Et Paulus similiter  ob necessitatem moriendi aliquando, ait: Si autem Christus in uobis est [3074 1Kb] , corpus quidem mortuum est propter peccatum, spiritus uero uiuit propter iustificationem . Non enim corpora eorum, quibus loquebatur, mortua erant; sed moritura propter peccatum: quia per unum hominem peccatum in hunc mundum intrauit, et per peccatum mors . Sicut in Adam omnes [3075 1Kb] peccauimus, quando ille peccauit: non quia tunc peccauimus ipsi qui nondum eramus, sed quia de illo futuri eramus: et tunc facta est illa [3076 1Kb] necessitas ut cum essemus peccaremus: quoniam per unius inobedientiam peccatores constituti sunt multi . Simili modo de immundo semine in iniquitatibus et in peccatis concipi potest homo intelligi; non quod in semine sit  immunditia peccati, aut peccatum siue iniquitas; sed quia ab ipso semine et ipsa conceptione, ex qua incipit homo esse, accipit necessitatem [3077 1Kb] ut, cum habebit animam rationalem, habeat peccati immunditiam, que non est aliud quam peccatum et iniquitas. Nam etsi uitiosa [3078 1Kb] concupiscentia generetur infans; non tamen magis est in semine culpa, quam est in sputo uel in sanguine, si quis mala uoluntate exspuit, aut de sanguine suo aliquid emittit: non enim sputum [3079 1Kb] aut sanguis, sed mala uoluntas arguitur. Patet igitur quomodo et in infantibus non statim ab ipsa conceptione sit peccatum; et uera sint que [3080 1Kb] de diuina Scriptura opposui. Quippe non est illis peccatum, quia non habent  uoluntatem: et tamen dicitur  inesse, quoniam in semine trahunt peccandi,   necessitatem. Si ergo hec, ut puto, uera sunt; quod assumitur de parente ad prolem, quia nullam habet uoluntatem, nullum est in eo peccatum.



CAPUT uIII. Quod in semine sumpto de uirgine non sit peccatum neque necessitas futuri peccati.

Itaque perspicuum est quoniam in eo [3083 1Kb] quod Filius Dei in personam suam assumpsit de uirgine, nulla potuit esse peccati macula. Sed dictum est quia semen a pareatibus trahitur cum necessitate peccati futuri, cum fuerit animatum anima rationali: hoc utique [3084 1Kb] non est propter aliud, nisi quia humana natura nascitur in infantibus  cum debito [3085 1Kb] satisfaciendi pro peccato Ade, et, secundum  quod posui, proximorum parentum ; et quia sola per se non ualet iustitiam habere quam deseruit [3086 1Kb] ; et anima, que aggrauatur [3087 1Kb] corpore quod corrumpitur, nequit eam saltem intelligere, que nec seruari potest nec haberi non intellecta. Quapropter si ab his necessitatibus semen assumptum de uirgine liberum ostendi poterit, palam erit quia nullam peccati necessitatem traxit. Quod illa quidem [3088 1Kb] necessitas, qua humana natura sola per se iustitiam recuperare nequit, et illa qua corpus quod corrumpitur aggrauat animam, ut eamdem iustitiam nec acceptam in etate perfecta sine auxilio gratie seruare, nec in infantibus saltem [3089 1Kb] intelligere queat, ab illo semine sint aliene facile monstrari  ualet per unitatem personalem assumentis et assumpte nature: si prius necessitas illa repellitur, qua ad satisfactionem pro peccatis primorum et proximorum parentum astringi uidetur. Sed quod illud nullum [3090 1Kb] sequatur a proximis parentibus debitum, dubium non erit; si a debito primorum parentum liberum intelligi [3091 1Kb] poterit. Hoc igitur, adiuuante Deo, conabor primum quomodo cognosci possit, inuestigare: quatenus hoc demonstrato, in aliis non sit necesse multum laborare.



CAPUT IX. Cur peccatum quo damnatur humanum genus, magis imputetur [3092 1Kb] Ade quam Eue; cum ille post et per illam peccauerit.

Ad quod mihi uidetur querendum in primis, cur sepius et specialius peccatum, quo damnatum est  humanum genus, magis imputetur Ade quam Eue:  cum illa prior [3093 1Kb] peccauerit, et Adam [3094 1Kb] post et per illam. Dicit enim Apostolus: Sed regnauit mors ab Adam usque ad Moysen, etiam in eos qui non peccauerunt in similitudinem preuaricationis Ade . Multa quoque alia leguntur, que magis Adam quam Euam criminari uidentur. Quod ideo fieri existimo quia illa duorum copula tota intelligitur in nomine principalis partis; sicut sepe per partem totum solet significari: aut quoniam Adam cum costa sua, quamuis in mulierem edificata, dici poterat Adam, sicut legitur: quia Deus Masculum et feminam fecit eos, et benedixit eis . Et uocauit nomen eorum Adam in die quo creati sunt: aut idcirco, quia si non Adam, sed sola Eua peccasset; non necesse erat totum humanum genus [3095 1Kb]  perire, sed solam Euam. Poterat namque Deus de Adam, in quo semen omnium hominum creauerat [3096 1Kb] , aliam facere mulierem, per quam de Adam propositum Dei perficeretur. Eisdem rationibus significabo [3097 1Kb] per nomen Ade eos ambos, nisi cum necesse erit eos discernere.



CAPUT X. Cur grauentur peccato Ade, qui eius conscii non fuerunt.

Est quidem unusquisque filius Ade et homo per [3098 1Kb] creationem, et Adam per propagationem, et persona per indiuiduitatem [3099 1Kb] , qua discernitur ab aliis. Non enim habet esse homo ab Adam [3100 1Kb] , sed per Adam. Nam sicut Adam non se fecit hominem; ita non fecit in se naturam propagandi: sed Deus qui  eum creauit hominem, fecit in eo hanc naturam [3101 1Kb] ; ut de illo propagarentur homines. Dubium autem non est, unde unusquisque alligetur debito, de quo agitur: non enim unde, quia homo est, nec quia persona est. Nam si idcirco unusquisque huius debiti reus est, quia est homo, aut persona; necesse erat Adam, priusquam peccasset, hoc debito [3102 1Kb] astrictum esse, quia erat homo et persona: quod est absurdissimum. Restat igitur ut per hoc tantum sit debitor, quia est Adam; sed non simpliciter, quia est Adam; sed quia est peccator Adam. Nempe sequeretur quia si nunquam peccasset Adam; tamen qui de illo propagarentur, cum hoc debito nascerentur: quod impium est. Non incongruum est [3103 1Kb] hic repetere [3104 1Kb] ,  quod iam supra dictum est: cur, scilicet, unusquisque peccato uel debito Ade grauetur, idcirco quia de illo propagatur; cum eiusdem peccati conscius non fuerit. Cum fecit Deus Adam [3105 1Kb] fecit in eo naturam propagandi: quam subiecit eius potestati, ut ea uteretur pro sua uoluntate, quandiu ipse uellet subditus esse Deo: nam non illa uteretur bestiali [3106 1Kb] et irrationali [3107 1Kb] uoluptate, sed humana et rationali uoluntate. Sicut enim est bestiarum nichil uelle cum ratione; ita hominum esset [3108 1Kb] nichil uelle sine ratione: quod semper debent, quia potestatem hanc accepit Adam et eam semper seruare potuit. Dedit etiam illi 101 Deus hanc gratiam [3109 1Kb] , ut sicut quando illum condidit nulla propagandi operante natura, aut uoluntate creature,  simul fecit eum et rationalem et iustum: ita simul cum rationalem haberent animam, iusti essent, quos generaret operante natura et uoluntate, si non peccaret. Eadem quippe ratione, qua monstratur rationalem naturam iustam esse creatam, quod in sepe fato fecit opusculo , probatur etiam quod qui ex humana natura propagarentur non precedente peccato, ex necessitate iustitiam pariter haberent cum rationalitate. Siquidem qui creauit primum hominem sine parentum generatione, creat etiam eos qui [3110 1Kb] per creatam [3111 1Kb] ab illo fiunt propagandi naturam. Omnis igitur homo, si peccatum non precessisset, simul esset sicut Adam, et iustus et rationalis. Quoniam uero Adam subditus noluit esse Dei uoluntati; ipsa natura propagandi quamuis remaneret,  non fuit subdita eius uoluntati, sicut esset, si non peccasset: et gratiam, quam de se propagandis [3112 1Kb] seruare poterat, perdidit: atque omnes, qui operante natura quam acceperat, propagantur, eius astricti debito nascuntur. Quamobrem quoniam humana natura  peccando sine omni necessitate, Deum exhonorauit, unde per se [3113 1Kb] satisfacere non potuit; gratiam, quam acceptam propagandis de se [3114 1Kb] semper potuit seruare, perdidit: et peccatum, secum comitante pena peccati, quantumcunque per datam propagandi naturam propagetur, trahit.



CAPUT XI. Quod propagatio de uirgine non subiaceat legi et meritis naturalis propagationis; et quod tres sint [3115 1Kb] cursus rerum.

Nunc [3116 1Kb] diligenter considerandum est utrum hec quasi hereditas peccati, et pene peccati [3117 1Kb] ad hominem per uirginem [3118 1Kb] de Adam propagatum [3119 1Kb] iuste pertranseat [3120 1Kb] . Certum quidem est quod Adam non accepit naturam propagandi, nisi per uirum simul et mulierem. Siquidem humana natura non habet, et impossibile cognoscitur, ut solus uir, aut sola mulier hominem generaret [3121 1Kb] , natura tantum et uoluntate [3122 1Kb] propria operante. Sicut namque limus terre non acceperat [3123 1Kb] naturam aut uoluntatem, qua operante uir primus de illo  fieret; quamuis esset de quo a Deo fieri posset: sic non est facta mulier de costa uiri, aut uir de sola muliere, operante natura aut uoluntate hominis. Sed Deus propria uoluntate et potestate fecit uirum de limo unum, et alterum de sola femina, et feminam de solo uiro: licet enim nichil fiat, nisi uoluntate Dei faciente aut permittente; quedam tamen sola potestas et uoluntas eius facit; quedam, creata natura; quedam, uoluntas creature [3124 1Kb] . Sed sicut creata natura nichil per se facere potest, nisi quod a uoluntate Dei accepit [3125 1Kb] : ita uoluntas creature nequit [3126 1Kb] per se quidquam operari, nisi quod natura adiuuat aut concedit. Sola Dei uoluntas fecit in principio rerum naturas, dans quibusdam competentes singulis uoluntates; ut nature et uoluntates  secundum ordinem sibi traditum, suum opus in rerum cursu persoluerent: et adhuc multa facit, cum de eisdem naturis et uoluntatibus operatur, quod ille secundum suum usum et propositum nequaquam facerent [3127 1Kb] . Solius quippe uoluntatis Dei est opus, cum mare [3128 1Kb] siccum iter intra se populo prebet; cum mortui resurgunt; cum aqua subito in uinum conuertitur; cum et Spiritu sancto corda hominum ea que nec per se, nec per aliam creaturam sciunt, docentur; cum noxie uoluntates a suo impetu, sola gratia regente, ad hoc quod prodest conuertuntur; cum alia multa fiunt [3129 1Kb] , que nec creatura, nec eius uoluntas per usitatum cursum  suum operaretur [3130 1Kb] . Natura leuia sursum, grauia  deorsum trahit: terram, aliquando prius uoluntate colente et seminante, aliquanto nullo uoluntatis opere precedente, herbas et arbores innumeras producere et eas fructificare facit; et alia multa, que facilius usu [3131 1Kb] quam doctrina agnoscimus. uoluntati imputantur illa, que sunt huiusmodi [3132 1Kb] , iter facere [3133 1Kb] , edificare, scribere, loqui, et similia que non nisi uoluntas facit. Cum igitur omnia que fiunt, si diligenter considerentur, fiant aut sola uoluntate Dei, aut natura secundum uim a Deo illi inditam, aut uoluntate creature: et ea que nec natura creata, nec uoluntas creature, sed solus Deus facit, semper miranda sint; apparet quia tres sunt cursus rerum, scilicet, mirabilis, naturalis, uoluntarius: et mirabilis quidem aliis aut eorum  legi [3134 1Kb] nullatenus subditus est; sed libere dominatur: neque illis facit iniuriam, quando eis obuiare uidetur; quia nichil habent, nisi quod ab illo acceperunt, nec ille dedit eis aliquid [3135 1Kb] nisi sub se. Quoniam ergo propagatio uiri [3136 1Kb] de sola uirgine, ita non est naturalis, aut uoluntaria; sed mirabilis, sicut illa que mulierem protulit de solo uiro, et sicut creatio uiri de limo; palam est quia nequaquam subiacet legibus et [3137 1Kb] meritis illius propagationis, quam et uoluntas [3138 1Kb] et natura, quamuis discrete, operantur [3139 1Kb] ; aliud enim ibi facit [3140 1Kb] uoluntas, aliud natura: pariter tamen uerus est homo et Adam de non homine, et Iesu de sola muliere, et Eua de solo uiro; sicut est uerus homo, quilibet uir aut mulier de uiro et muliere. Omnis autem  homo aut Adam est, aut de Adam [3141 1Kb] : sed Eua de solo Adam est, et omnes alii de Adam et Eua. Quoniam namque [3142 1Kb] Maria, de qua sola est Iesu, de Adam et Eua est; non potest ipse de eisdem non esse. Sic namque expediebat ut qui redempturus erat genus humanum, esset et nasceretur de patre et matre omnium.



CAPUT XII. Quod mala Ade nulla rectitudine ad illum hominem transeant.

Quomodo autem filius uirginis non subiaceat [3143 1Kb] peccato, aut debito Ade, sic quoque difficile non est intelligere. Si quidem Adam factus est iustus [3144 1Kb] et  liber a peccato et debito sepefato, et a pena peccati,  et beatus pote s seruare semper acceptam iustitiam; et per iustitiam eam, quam dixi, libertatem et beatitudinem. Quoniam ergo Adam, cum [3145 1Kb] hec bona sine omni difficultate posset semper seruare [3146 1Kb] sibi, non seruauit; ea sibi ipse abstulit, et horum se contrariis subiecit. Factus est itaque seruus peccati, siue iniustitie, et debiti, quod reddere nequit [3147 1Kb] , et miserie, de qua est [3148 1Kb] impotentia bona perdita recuperandi [3149 1Kb] . Sicut igitur aliter nequiuit sibi auferre bona que habebat, et attrahere mala que non habebat, quam non seruando sibi bona, cum potuit [3150 1Kb] : ita nulli alii ualuit eadem bona auferre, atque mala inferre, nisi non seruando bona cui seruare [3151 1Kb] quiuit. Seruare autem nulli potuit ea bona, nisi illis quorum generationis potestatem  uoluntati subditam accepit. Nulli ergo persone quamuis de se propagate [3152 1Kb] transmittere mala predicta potuit in cuius generatione nec natura illi data est [3153 1Kb] propagandi, nec uoluntas eius quidquam operata est, aut operari ualuit. [3154 1Kb] Quare Ade mala predicta nulla ratione aut rectitudine ad hominem conceptum de uirgine pertranseunt.



102 CAPUT XIII. Quod etsi non [3155 1Kb] esset Deus, sed purus homo, necesse tamen esset illum talem esse, qualis primus homo factus est.

Item: si diligenter [3156 1Kb] puro rationis intuitu sapientem Dei speculamur iustitiam; nimis absurdum intelligitur ut per illud semen, non creata natura, nec uoluntas creature, non ulli data potestas [3157 1Kb]  producit aut seminat; sed solus Dei uoluntas propria ad procreandum hominem, noua uirtute mundum a peccato de uirgine segregat, alieni peccati seu debiti siue pene ad eumdem hominem necessitas ulla pertranseat; etiamsi non assumatur in personam [3158 1Kb] Dei, sed ut purus homo fiat. Nam eadem ipsa ratione, qua non debuit Deus Adam facere nisi iustum, nec aliquo debito siue incommodo grauatum, aperte mens rationalis cognoscit eum, quem similiter propria uoluntate et uirtute procreat [3159 1Kb] , alicui malo subditum fieri non debere: quoniam nimis inconueniens est omnipotenti et  sapienti Dei bonitati, talem facere rationalem naturam  sola propria uoluntate de materia, in qua nullum est peccatum. Quod qui non intelligit, non cognoscit quid Deo non conueniat [3160 1Kb] . Quapropter etiam si purum hominem sic faceret Deus, ut dictum est; necesse esset eum non minori preditum esse iustitia et beatitudine, quam fuit Adam, cum primum factus fuit.



CAPUT XIu. Quod proposite rationi non refragetur quod scriptum est: hominem de immundo semine et in iniquitatibus conceptum; etiamsi de aliquibus proprie dictum sit.

Nam si alicuius mens non capit quod de semine hominis dixi, scilicet, non esse in illo peccatum ante animam rationalem, sed immundum dici peccato  et iniquitate, propter futuram immunditiam, cum iam erit homo: atque putat illum [3161 1Kb] immundum esse in ipsa conceptione propterea quia [3162 1Kb] , sicut ipse mihi opposui, legitur: Quis potest facere mundum de immundo conceptum semine?  Et: In iniquitatibus conceptus sum [3163 1Kb] , et in peccatis concepit me mater mea : non hic laboro [3164 1Kb] , quia non indigeo, ut quod non potest capere, capiat; sed peto ut quod breuiter dicam, attendat. Illi utique qui hec dixerunt [3165 1Kb] , aut uoluerunt [3166 1Kb] ea intelligi de omni hominis semine; aut tantum de illo quod cum sensu [3167 1Kb] seminatur uoluptatis, que non esset [3168 1Kb] nisi brutorum animalium, si homo non peccasset. At si de omni hoc senserunt; ergo semen de sola uirgine sumptum immundum  tanti uiri asseruerunt [3169 1Kb] : quod impium est credere. Non itaque hoc de illo scripserunt. Sed si de aliquo hominis semine hoc iuxta hunc sensum protulerunt [3170 1Kb] , non nisi de illo, quod cum predicta uoluptate concipitur, intelligi uoluerunt. Hoc autem nullatenus refragatur nostre rationi, que semen de uirgine sumptum asserit esse mundum, quamuis sit de massa [3171 1Kb] peccatrice.



CAPUT Xu. Quomodo massa peccatrix non sit tota peccatrix.

Nam quemadmodum cecitas non est in aliqua [3172 1Kb] parte hominis, quamuis homo dicatur cecus,  nisi in oculo ubi debet esse uisus; non enim est in  manu, uel in pede: nec surditas est nisi [3173 1Kb] in aure, cum homo dicitur surdus; ita licet massa generis humani peccatrix nominetur, non tamen in ulla parte eius est peccatum [3174 1Kb] , nisi, ut dixi, in uoluntate [3175 1Kb] , quam in nulla [3176 1Kb] hominis conceptione semen habere cognoscitur. Quamobrem nulla ratione uera aut uerisimili contradicente, si considerentur que supra dicta sunt, iam libere possumus concludere quia nulla ratio, nulla ueritas, nullus intellectus permittit ad hominem ex sola uirgine [3177 1Kb] conceptum de peccato masse peccatricis, quamuis de illa sit assumptus, aliquid potuisse aut debuisse accedere, etiamsi non esset Deus.



CAPUT XuI. Cur Ioannes, et alii qui similiter concepti sunt per miraculum, non sint per se liberi [3178 1Kb] a peccato.


Quod si obiiciuntar mihi Ioannes Baptista et alii qui de sterilibus, et in quibus, pre senectute, natura generandi iam erat emortua, propagati sunt, et quasi per similem rationem putantur debuisse nasci sine peccato et pena peccati, quia per miraculum concepti sunt; ualde utique intelligenda est ab istis aliena, ratio illa que uirginalem conceptionem liberam ab omni peccati monstrat necessitate. Aliud est enim aliquid inauditum [3179 1Kb] et inopinabile atque nature incognitum facere: et aliud naturam aut etate aut aliquo uitio debilitatam sanare, et ad suum opus reuocare. Nam si Adam non peccasset, sicut ipse nulla senectute, nulla causa infirmaretur [3180 1Kb] : sic natura propagandi creata in illo et ad  utendum, ut iam dictum est, eius potestati subdita, nullo casu a suo cursu impediretur. Non ergo in Ioanne, et similibus, est aliquid nouum nature Ade, sicut est in filio uirginis, datum; sed quod suis causis infirmatum erat, cognoscitur esse reparatum. Quare quoniam illi per propagationem naturalem datam Ade sunt generati, nequaquam possunt aut debent ei de quo agimus, in conceptionis assimilari miraculo, ut ab originalis [3181 1Kb] uinculo peccati absoluti possint ostendi [3182 1Kb] .



CAPUT XuII. Cur Deus incarnatus, cum de Adam posset facere homines non deos sine peccato tot, quot sufficerent.


Forsitan dicet aliquis: Si purus homo, qui Deus  non esset, potuit fieri de Adam sine omni peccati contagione, sicut dicis, cur necesse fuit Deum incarnari; cum aut per unum talem, qui esset sine omni peccato, posset peccatores [3183 1Kb] Deus redimere: aut tot, quot necessarii erant ad perficiendam supernam ciuitatem, homines simili miraculo facere? Ad quod breuiter respondeo [3184 1Kb] . Ideo Deus factus est homo, quia non sufficeret ad redimendos alios, sicut in sepefato opusculo [3185 1Kb] monstratum est, homo non Deus. Idcirco etiam non fecit tot homines tales, quot necessarii erant: ne si nullus de propagatione naturali saluaretur, frustra naturam illam in Adam condidisse, et quasi [3186 1Kb] non fecisset, correxisse uideretur: quod summe sapientie non conuenit de aliqua natura facere. Non longe supra  [3187 1Kb] inuestigare proposui, quomodo semen sumptum de uirgine, in quo monstratum erat nullum esse peccatum, liberum a necessitatibus predictis, in quibus omnes alios homines concipi posueram, posset intelligi: et de illa quidem necessitate, qua recuperare iustitiam, quam deseruit humana natura, per se nequit; et de illa, qua corpus [3188 1Kb] , quod corrumpitur, aggrauat animam, et maxime in infantibus, illud liberari [3189 1Kb] posse, quia homo ille Deus esset, confidebam; si prius ab illo necessitas peccati et debiti Ade et proximorum [3190 1Kb] parentum rationabiliter alienaretur. Incepi itaque  querere quomodo ualeret hoc intelligi de necessitate peccati et debiti Ade; ut de aliis postea [3191 1Kb] facilius quod querebam inueniretur: et abundante gratia  illius de cuius conceptionis agitur , munditia factum est, ut non [3192 1Kb] modo ab omni peccato, et debito, et necessitatibus 103 prefatis liberum cognosceretur; sed insuper hominem ita conceptum esse debere preditum non minori [3193 1Kb] iustitia, uel beatitudine, quam in qua factus est Adam, intelligibili ratione, etiam si non Deus sed purus homo esset, probaretur [3194 1Kb] . Siquidem pariter irrationabile [3195 1Kb] uidebatur [3195 1Kb] , et peccatum aut penam peccati ab ullis [3196 1Kb] parentibus ad illum per talem propagationem descendere; et Deum sponte rationabilem naturam iniustam, aut, nulla eius promeuente  iniustitia, miseram facere.



CAPUT XuIII. Quod de uirgine iusta Deus conceptus sit, non necessitate [3197 1Kb] , quasi de peccatrice nasci non posset [3198 1Kb] , sed quia sic decebat.

Quamuis ergo de mundissima uirgine Filius Dei uerissime conceptus sit, non tamen hoc ea necessitate factum est, quasi de peccatrice parente iusta proles rationabiliter generari per huiusmodi propagationem nequiret: sed quia decebat ut illius hominis conceptio de matre purissima fieret. Nempe decens erat, ut ea puritate, qua maior sub Deo nequit intelligi, uirgo illa niteret, cui Deus Pater unicum Filium suum [3199 1Kb] , quem de corde [3200 1Kb] suo equalem sibi genitum, tanquam seipsum [3201 1Kb] diligebat, ita dare disponebat, ut naturaliter esset unus idemque communis Dei Patris et uirginis Filius: et  quam ipse Filius substantialiter facere sibi matrem eligebat; et de qua Spiritus sanctus uolebat, et operaturus erat, ut conciperetur et nasceretur ille de quo ipse procedebat [3202 1Kb] . Qualiter autem [3203 1Kb] uirgo eadem per fidem ante ipsam conceptionem mundata sit, dixi ; ubi aliam rationem de hoc ipso, unde agitur hic, reddidi.



CAPUT XIX. Quomodo ista ratio, et altera alibi data concordent et differant.

Que due rationes [3204 1Kb] intellectui meo uidentur ad questionem unaqueque per se sufficere; sed ambe simul animo uim rationis et decorem actionis querenti copiose satisfacere. Et quamuis ad idem tendant, in hoc tamen differunt, quod ista quidem,  quam [3205 1Kb] hic protuli, monstrat Deum etiam de peccatricis uirginis substantia, quoniam nusquam est in hominis natura preter uoluntatem peccatum, prolem debere iustam, imo non nisi iustam, nulla ratione repugnante, tali propagatione producere. Illa uero probat quod etiam si in tota uirginis essentia peccatum esset, tamen ad huiusmodi conceptionis munditiam, per fidem munda fieri posset [3206 1Kb] . Atque in ista omnis mortis necessitas, et cuiuslibet corruptionis siue laboris ab illo homine [3207 1Kb] aperte excluditur: in illa autem [3208 1Kb] questio oriri de hoc  ipso uidetur; sed sufficienti ratione, si diligenter  perspecta fuerit, dissoluitur [3209 1Kb] . Quapropter ex utraque palam est quia nichil nisi pia uoluntate Dominus noster et redemptor sustinuit in omnibus, que passus est.



CAPUT XX [3210 1Kb] . Quod natus de uirgine, pro originali peccato habuerit originalem iustitiam.

Ut mihi uidetur, de peccato quidem originali, sicut proposui, sufficienter ostensum est quomodo ad hominem de uirgine conceptum nulla ratione descendere a parentibus potuit; sed potius iustus, et beatus [3211 1Kb] fieri, ratione exigente, debuit. Quamobrem, quoniam [3212 1Kb] de iusto Patre secundum diuinam, et de iusta matre secundum humanam naturam, iustus ab ipsa origine, ut ita dictum sit, natus est; non incongrue pro originali iniustitia, quam  omnes alii filii Ade [3213 1Kb] habent, a sua origine iustitiam originalem habere dicendus est.



CAPUT XXI [al. XX]. Quare non potuit habere personalem iniustitiam.

At de personali [3214 1Kb] iniustitia superfluum est disputare, quod ad illum [3215 1Kb] non attigerit; quoniam humana natura nunquam in illo sine diuina fuit, nec illius anima unquam aggrauata contra uoluntatem, aut ullo modo impedita est corpore corruptibili. Que anima, quoniam ipsa, imo totus ille homo et uerbum Dei Deus, una persona semper exstitit [3216 1Kb] , nunquam sine perfecta iustitia, et sapientia, et potestate fuit, quam semper a seipso ille secundum personam, sicut Deus, habuit; licet in naturis humana a diuina, quod [3217 1Kb] habuit; acceperit [3218 1Kb] :  altiorem autem aliam rationem, quomodo Deus assumpsit hominem de massa peccatrice sine peccato, uelut azymum de fermentato [3219 1Kb] , preter istam, quam hic; et illam quam alibi posui  esse non nego: quam, si mihi ostensa fuerit, libenter accipio; et meas, si  contra ueritatem esse potuerint [3220 1Kb] ostendi, non teneo.



CAPUT XXII [al. XXI] [3221 1Kb] . De quantitate originalis peccati.

Porro peccatum originale nec maius potest esse  quam dixi, nec minus: quia [3222 1Kb] cum infans iam rationalis  est, humana natura non habet in illo iustitiam quam accepit in Adam, et quam semper debet [3223 1Kb] habere: neque eam excusat impotentia quia non habet, ut supra iam dictum est . Illud tamen non per omnia tam graue, sicut supra posui, existimo. Nam quoniam [3224 1Kb] ad hominem de uirgine conceptum ostendere uolebam illud non pertinere; tale illud [3225 1Kb] constitui, cui aliquid non posset [3226 1Kb] addi: ne, sicut [3227 1Kb] dixi, propter hoc quod inuestigabam, uiderer pondus eius minorare. De quo quid mihi uideatur, breuiter nunc aperiam [3228 1Kb] . Peccatum Ade [3229 1Kb] ita in infantes [3230 1Kb] descendere, ut sic puniri pro eo debeant, ac si ipsi singuli illud fecissent personaliter, sicut Adam, non puto, quamuis propter illud factum sit, ut eorum nullus possit  nasci sine peccato, quod sequitur damnatio. Cum enim dicit Apostolus quia mors regnauit ab Adam usque ad Moysen, etiam in eos, qui non peccauerunt in similitudinem preuaricationis Ade : aperte uidetur significare quod non illis personaliter imputetur ipsa Ade preuaricatio, aut aliquid tam [3231 1Kb] magnum; quamuis omnes filios Ade excepto uirginis filio, peccatores et filios ire in scriptis suis pronuntiet. Nam cum ait, etiam in eos, qui non peccauerunt in similitudinem preuaricationis Ade: potest sic intelligi, ac si dicat, et iam in eos, qui non tantum peccauerunt, quantum Adam peccauit preuaricando. Et cum ait: lex autem subintrauit, ut abundaret delictum , aut intelligimus peccatum [3232 1Kb] ante legem in illis, qui non peccauerunt in similitudinem  preuaricationis Ade, minus quam Ade peccatum: aut si minus non erat [3233 1Kb] ; abundauit in eis peccatum post legem ultra peccatum Ade: quod intelligere nequeo, cum illud considero, de cuius pondere et satisfactione [3234 1Kb] in Cur Deus [3235 1Kb] homo, quod mihi uisum est, sicut iam legisti, exposui . uerum est tamen quod nullus ad hoc [3236 1Kb] ad quod homo factus est, et propagatio illi data est, restituitur; nec a malis, in que incidit [3237 1Kb] humana natura, eruitur; nisi per satisfactionem illius peccati, per quod in eadem mala ipsa se [3238 1Kb] precipitauit. Dicet aliquis [3239 1Kb] : Si non habent singuli  peccatum Ade, quomodo asseris nullum saluari sine  satisfactione peccati Ade? Nam qualiter iustus Deus exigit ab illis satisfactionem 104 peccati, quod non habent? Ad quod dico: Deus non [3240 1Kb] exigit ab ullo peccatore plus quam debet. Sed quoniam nullus potest reddere quantum debet; solus Christus reddit [3241 1Kb] pro omnibus qui saluantur plusquam debent [3242 1Kb] : sicut iam in prefato opusculo dixi.



CAPUT XXIII [al. XXI]. Cur et quomodo peccatum descendat in infantes.

Adhuc alio [3243 1Kb] quoque modo uidendum est qua ratione peccatum minus sit in infantibus, quam in Adam; cum ab illo in omnes descendat. Per unum enim hominem, quod est per Adam, peccatum intrauit in hunc mundum; et per peccatum, mors. Cur autem minus sit, non cognoscitur; si cur,  et quomodo insit, non intelligatur. [3244 1Kb] Quod quamuis supradictum sit, quantum opus erat ad hoc quod querebatur; tamen non erit superfluum, si hic breuiter [3245 1Kb] repetitur. Equidem [3246 1Kb] negari nequit infantes in Adam fuisse, cum peccauit: sed in illo causaliter, siue materialiter [3247 1Kb] , uelut in semine fuerunt; in seipsis personaliter sunt, quia in illo fuerunt ipsum semen, in se singuli sunt diuerse persone, in illo non alii ab illo, in se alii quam ille. In illo fuerunt ille, in se sunt ipsi: fuerunt igitur in illo, sed non ipsi; quoniam nondum erant ipsi. Forsitan dicet aliquis [3248 1Kb] : istud esse quo [3249 1Kb] alii homines in Adam fuisse dicuntur, quasi nichil et inane quoddam est, nec est nominandum esse. Dicat ergo [3250 1Kb] illud esse, fuisse nichil aut falsum  siue uanum, quo fuit Christus secundum semen in Abraham, in Dauid et in aliis Patribus; et quo omnia; que sunt ex semine, fuerunt in seminibus ipsis; et nichil fecisse Deum, cum omnia que procreantur ex semine, ipsi fecit prius in seminibus; et dicat nichil, uel uanum aliquid esse hoc, quod si uere non esset, hec que uidemus esse non essent. Si enim uerum non est ea, que natura procreat ex seminibus, in illis prius aliquid fuisse, nullo modo ex ipsis essent. Quod si hoc [3251 1Kb] dicere stultissimum est; non falsum [3252 1Kb] uel uanum, sed uerum et solidum esse fuit, quo fuerunt omnes alii homines in  Adam: nec fecit Deus inane aliquid, cum eos in illo  fecit esse; sed sicut dictum est, in illo fuerunt non alii ab illo, et ideo longe aliter, quam sunt in seipsis. uerum quamuis constet eos omnes in illo [3253 1Kb] fuisse; solus tamen Filius uirginis ualde diuerso modo ab aliis in illo fuit. Omnes quippe alii sic fuerunt in illo, ut per naturam propagandi, que potestati et uoluntati eius subdita erat, de illo essent: solus uero iste non sic in eo fuit, ut per naturam aut uoluntatem eius de illo fieret , de aliis enim acceperat [3254 1Kb] . Adam, quando peccauit, ut esset hoc de quo illi futuri erant, et ut de illo essent [3255 1Kb] : de isto uero, ut esset hoc, unde futurus erat; non autem ut de illo esset [3256 1Kb] , quia non erat in eius [3257 1Kb] potestate, ut de illo propagaretur. Sed nec in potestate  eius erat ut de alia essentia, aut de nichilo fieret. Quare non erat in eo, ut hic aliquo modo esset. Nam nec in potestate nature, nec in potestate uoluntatis eius erat, ut esset quoquo modo. Erat tamen in eo natura, de qua propagandus erat, non eius, sed Dei potestate. Nam etsi usque ad uirginem matrem in parentibus et uoluntas seminauit, et natura germinauit, ut ipsa uirgo partim naturali, partim uoluntario cursu ad suum esse ab Adam produceretur [3258 1Kb] , sicut omnes alii, in illa tamen nec uoluntas creature prolem seminauit, ne natura germinauit; sed Spiritus sanctus et uirtus Altissimi de uirgine muliere uirum mirabiliter procreauit [3259 1Kb] . De aliis ergo erat in Adam, id est in eius potestate,  ut de illo essent; de isto uero non erat in illo, ut aliquo modo esset: sicut non erat in limo, unde uir primus [3260 1Kb] factus est, ut de illo esset mirabiliter; neque in uiro, ut Eua de illo, quemadmodum facta est, esset. Sed nec in aliquo eorum, in quibus fuit ab Adam usque ad Mariam, erat, ut esset; fuit tamen in illis, quia erat in eis, unde ipse assumendus erat; quemadmodum erat in limo, unde primus homo factus est, et in eo unde Eua facta est, non uoluntate creature [3261 1Kb] aut potestate, sed sola diuina uirtute: sed iste tanto mirabilius et maiori gratia; quanto illi puri homines, hic homo Deus factus est. ualde itaque diuerso modo iste erat in Adam, quando peccauit; quam erant illi, qui uoluntario  et naturali cursu procreantur. Illos ergo quodammodo  facit Adam [3262 1Kb] , quos per acceptam potestatem humana uoluntas seminando, et natura germinando procreant [3263 1Kb] . Istum uero nonnisi [3264 1Kb] Deus fecit, quamuis de Adam: quia non per Adam, sed per se, uelut de suo. Quid ergo conuenientius ad ostendendum magnitudinem bonitatis Dei, et ad plenitudinem [3265 1Kb] gratie quam Ade [3266 1Kb] concedebat; quam ut quorum [3267 1Kb] esse in illius potestate sic erat, ut quod ille naturaliter erat, hoc illi per illum essent: ita quoque in eius esset arbitrii libertate, ut qualis erat ipse iustitia [3268 1Kb] et felicitate, tales eos propagaret? Hoc igitur illi datum est. Quoniam itaque in tante gratie celsitudine positus bona, que sibi et [3269 1Kb] illis seruanda acceperat, sponte deseruit: idcirco filii perdiderunt quod pater illis [3270 1Kb] cum  seruando dare posset, non seruando abstulit. Hec mihi sufficere uidetur [3271 1Kb] ratio, cur ad infantes peccatum et mala descendant Ade; si diligenter, remota nostra uoluntate, que sepe et multum impedit mentem ab intellectu rectitudinis, ipsa plura iustitia consideretur. Qualiter autem peccatum idem mihi uideatur ad eos descendere, paucis expediam. Est peccatum a natura, ut dixi : et est peccatum a persona. Itaque quod est a persona, potest dici personale; quod autem a natura, naturale, quod dicitur originale: et sicut personale transit ad naturam; ita naturale ad personam hoc modo. Quod Adam [3272 1Kb] comedebat, hoc natura exigebat; quia ut hoc ex geret, sic [3273 1Kb] creata erat. Quod uero de  ligno uetito comedit, non hoc uoluntas [3274 1Kb] naturalis sed personalis, hoc est propria [3275 1Kb] fecit: quod tamen egit persona, non fecit sine natura. Persona enim erat, quod dicebatur Adam; natura, quod homo: fecit igitur persona peccatricem naturam, quia cum Adam [3276 1Kb] peccauit, homo peccauit. Siquidem non quia homo erat, ut uetitum presumeret impulsus est: sed propria uoluntate, quam non exigit [3277 1Kb] natura, sed persona concepit, attractus est. Similiter fit in infantibus econuerso. Nempe, quod in illis non est iustitia, quam debent habere, non hoc fecit illorum uoluntas personalis, sicut in Adam; sed egestas naturalis, quam ipsa natura accepit ab Adam. In Adam namque, extra quem de  illa nichil erat, est nudata iustitia quam habebat: et  ea semper nisi adiuta caret [3278 1Kb] hac ratione, quia natura subsistit in personis et persone non sunt sine natura, facit [3279 1Kb] natura personas infantium peccatrices. Sic spoliauit persona naturam bono iustitie in Adam: et natura egens facta omnes personas, quas ipsa de se procreat, eadem egestate peccatrices et iniustas facit. Hoc modo transit peccatum Ade personale in omnes [3280 1Kb] qui de illo naturaliter propagantur, et est in illis originale siue naturale. Unde patet [3281 1Kb] magnam esse distantiam inter peccatum Ade et peccatum eorum, quia ille peccauit propria uoluntate; illi naturali peccant necessitate, quam propria et personalis meruit illius uoluntas. Sed cum nemo dubitet [3282 1Kb] quia par pena non sequatur [3283 1Kb] imparia peccata, in hoc tamen similis est et  personalis et originalis peccati damnatio, quia nullus admittitur ad regnum Dei, ad quod factus est homo, nisi per mortem Christi, sine qua [3284 1Kb] non redditur quod pro Ade peccato debetur, quamuis non omnes pariter in inferno torqueri mereantur. Nam post diem iudicii nullus erit angelus aut homo, nisi aut in regno Dei, aut in inferno. Ita igitur et peccatum 105 infantium minus est quam peccatum Ade; et nullus tamen sine illa uniuersali satisfactione saluatur, per quam et magnum [3285 1Kb] et paruum dimittitur peccatum. Cur autem non sit sine illa [3286 1Kb] morte, et quomodo per illam sit salus hominum, in prefato libro, sicut Deus mihi dedit, quesiui et dixi.



CAPUT XXIu [al., XXIII] [3287 1Kb] . Quod peccata parentum post Adam non computentur  in originali peccato filiorum.

Parentum uero proximorum peccata ad originale peccatum non estimo pertinere: quippe si Adam nequiuisset ad eos, quos generaturus erat, iustitiam suam perducere [3288 1Kb] , nequaquam posset eis suam iniustitiam transmittere. Quare, quoniam nullus post Adam filiis suis quiuit iustitiam suam seruare, nullam uideo rationem cur proximorum parentum peccata filiorum debeant animabus imputari. Denique nulli dubium est quod infantes nullam seruant rectitudinem uoluntatis propter ipsam rectitudinem. In hoc ergo sunt omnes pariter iniusti, quia nullam habent, quam omnis homo habere debet, iustitiam. Hec nuditas iustitie descendit ad omnes ab Adam, in quo humana natura se spoliauit eadem iustitia.  Nam et si in Adam  illi remansit aliqua iustitia, ut in rebus aliquibus rectam seruaret uoluntatem: sic tamen priuata est illo [3289 1Kb] dono quo sibi iustitiam custodire poterat in posteros; ut in nullo eorum ipsa cum aliqua iustitia se propagare queat. Plus itaque [3290 1Kb] in infantibus auferre sibi non ualuit, quam omnem iustitiam et beatitudinem, que nulli datur aliqua [3291 1Kb] carenti debita iustitia. Quod autem proximorum parentum iniustitia possit hanc augere iustitie nuditatem, qua non ualet in infantes ab Ade peccator maior descendere, non uidetur possibile. Nam ubi nulla est iustitia, nulla potest auferri iustitia. Unde autem nulla potest absentari iustitia, ibi addi nulla ualet iniustitia. Nullam ergo infantibus suis addere queunt iniusti  parentes iniustitiam, super predictam nuditatem iustitie. At ubi nulla est iustitia [3292 1Kb] , nichil prohibet aliquam poni iustitiam [3293 1Kb] . uerisimilius igitur et possibilius uidetur, si parentes iniusti aliquam suis infantibus addere dicuntur iniustitiam [3294 1Kb] , quod iusti suis aliquam dare possint [3295 1Kb] iustitiam. Quod si fit, habent infantes iustorum aliquam iustitiam. Si uero hoc est, leuius damnatur, quam infantes iustorum [3296 1Kb] , si moriuntur sine baptismo; aut si saluentur, cum aliquo suo [3297 1Kb] precedenti merito eliguntur. Quod Paulus apostolus negat , ubi per Iacob et Esau probat nullum, nisi omnium merita preueniente gratia [3298 1Kb] , saluari. Quoniam itaque nullam dant iusti parentes ante baptismum infantibus suis iustitiam, nullam utique addunt  iniusti suis iniustitiam. Quod si dicitur Non addunt iniusti parentes suis infantibus aliquam iniustitiam, quibus auferre nequeunt ullam iustitiam; sed originalem, quam habent ab Adam, faciunt in eis grauiorem, ergo et iusti in suis reddunt eam leuiorem. Quare si minus sunt iniusti infantes iustorum quam iniustorum, minus debent reprobari quam illi. Quod dicat, qui audet et ostendere potest. Ego uero non audeo, cum mistim uideam et iustorum et iniustorum infantes [3299 1Kb] ad baptismi gratiam eligi et ab illa reprobari. Sed et hoc si quis dicit, non ualet ostendere. Quippe sicut, hoc modo, non est iusto iustior, nisi qui uoluntate magis aut appetit, aut uitat quod debet; ita non est iniusto iniustior, nisi qui plus amat aut contemnit quod non debet. Si igitur infantes  nequeant ostendi, mox ut animam habent, alius alio magis uel minus [3300 1Kb] uelle quod debent, aut quod non debent [3301 1Kb] ; nemo potest probare quod in infantibus alius alio nascatur iustior uel iniustior. Pariter ergo nec iusti sua iustitia reddere uidentur in suis infantibus originalem iniustitiam leuiorem, nec iniusti in suis sua iniustitia grauiorem. Quapropter si parentes iniusti nec numero, nec magnitudine queant originale peccatum suis infantibus suo peccato augere, uidetur mihi peccata parentum, post Adam, in infantum merita bona parentum, filiis multa et magna beneficia corporis et anime impendi, et propter peccata parentum filios et nepotes usque in tertiam et quartam generationem, et forsitan ultra, diuersis tribulationibus in hac uita flagellari,  et ea perdere bona etiam in anima, que forsitan per illos consequerentur, si iusti essent; quorum exempla nimis longum est hic inserere. Sed dico peccatum originale in omnibus infantibus conceptis naturaliter equale esse: sicut peccatum Ade, quod est causa cur nascantur in illo, ad omnes pertinet equaliter.



CAPUT XXu [al., XXIu]. Quomodo peccata [3302 1Kb] parentum noceant animabus filiorum.

Si autem peccata parentum aliquando nocent animabus filiorum, hoc modo potius fieri existimo, non quod ea illis Deus imputet, aut quod eos in aliqua delicta propter parentes inducat, sed quoniam sicut sepe [3303 1Kb] meritis parentum, filios iustorum a peccatis  eruit, ita filios iustorum eorum meritis, in suis aliquando derelinquit. Quoniam enim nemo liber est a peccato, nisi Deo liberante, cum non liberat, dicitur inducere, et cum non emollit, indurare. Namque satis uidetur susceptibilius [3304 1Kb] , quod Deus animam [3305 1Kb] peccatricem, cui nichil preter penam debet, propter parentum peccata in suis dimittat peccatis, ut pro ipsis puniatur, quam quod eam alienis oneret, ut pro eis torqueatur. Ita igitur sine repugnantia et originale peccatum est idem in omnibus, et filius non portabit iniquitatem patris, et unusquisque onus suum portabit et recipiet, prout gessit in corpore siue bonum, siue malum, et reddit Deus peccata parentum filiis in tertiam et quartam generationem, etiam si hoc sit in anima; et quidquid  aliud legitur, quod animabus filiorum peccata parentum  nocere significare [3306 1Kb] uidetur. Quippe non moritur [3307 1Kb] anima filii peccato patris, sed suo; nec portat quis iniquitatem patris, cum in sua relinquitur, sed suam; nec onus alienum, sed suum; nec recipit prout pater, sed prout ipse gessit in corpore. Sed quoniam, propter peccata parentum, a suis malis non est liberatus, ea que portat eisdem peccatis parentum imputantur.



CAPUT XXuI [al., XXu] [3308 1Kb] . Quomodo tamen nullus portet peccatum patris, sed suum.

At si obiicitur quia omnes qui non saluantur per fidem, que est in Christum [3309 1Kb] , portant iniquitatem et onus Ade, ut per hoc uelit probare infantes, aut aliorum quoque parentum iniquitates similiter debere  portare, aut illius non debere, consideret diligenter quia non portant infantes peccatum [3310 1Kb] Ade, sed suum. Nam aliud fuit peccatum Ade, aliud est peccatum infantum [3311 1Kb] ; quia differunt, ut dictum est: illud enim fuit causa, istud est effectus; Adam caruit debita iustitia, non quia alius, sed quia ipse [3312 1Kb] deseruit. Infantes carent ea, non quoniam ipsi, sed quoniam alius [3313 1Kb] dereliquit. Non est ergo idem peccatum Ade et infantum. Et cum dicit apostolus quod supra posui: Quia mors regnauit ab Adam usque ad Moysen, etiam in eos qui non peccauerunt in similitudinem preuaricationis Ade , sicut significat infantium minus esse quam Ade peccatum: ita aperte monstrat [3314 1Kb] aliud esse. Quapropter cum damnatur infans pro peccato originali,  damnatur 106 non pro peccato Ade, sed pro suo. Nam si ipse non haberet suum peccatum, non damnaretur. Ita ergo non portat iniquitatem Ade, sed suam, quamuis ideo dicatur portare, quia iniquitas illius peccati, istius causa fuit. Hec autem causa, que fuit in Adam, ut infantes in peccato nascantur, non est in aliis parentibus, quia non habet in eis humana natura potestatem, quemadmodum dixi, ut filii iusti propagentur. Quare non ita sequitur ut pro peccato illorum sit in infantibus peccatum, sicut pro peccato Ade.



CAPUT XXuII [al., XXuI] [3315 1Kb] . Quid sit originale peccatum, et quod in omnibus sit equale.

Originale igitur peccatum non aliud intelligo,  quam quod est in infante, mox ut animam habet  rationalem; quidquid prius in corpore nondum sic animato factum sit  uel post [3316 1Kb] siue in anima, siue in corpore, futurum sit. Quod propter predictas [3317 1Kb] estimo rationes in omnibus infantibus naturaliter propagatis esse equale [3318 1Kb] , et omnes qui in illo solo moriuntur equaliter damnari. Siquidem quidquid peccati super illud additur in homine, personale [3319 1Kb] est: et sicut persona, propter naturam, peccatrix nascitur, ita natura per personam [3320 1Kb] magis peccatrix redditur, quia cum peccat persona quelibet, peccat homo. Hoc peccatum, quod originale dico, aliud intelligere nequeo in eisdem infantibus, nisi ipsam quam [3321 1Kb] supra posui, factam per inobedientiam Ade iustitie debite nuditatem, per quam omnes filii sunt ire,  quoniam et naturam accusat spontanea, quam fecit in Adam, iustitie desertio; nec personas excusat, ut dictum est , recuperandi impotentia, quam comitatur beatitudinis quoque nuditas, ut sicut sunt sine omni iustitia, ita sint absque omni beatitudine: per quas duas nuditates in huius uite exsilio expositi sunt [3322 1Kb] , et patentes [3323 1Kb] peccatis et miseriis incessanter ubique occurrentibus, et undique irruentibus, nisi quantum diuina defenduntur dispositione.



CAPUT XXuIII [al., XXuII] [3324 1Kb] . Contra illos qui non putant infantes debere damnari.

Sunt quorum animus infantes debere damnari, qui sine baptismo moriuntur, ob solam iniustitiam quam dixi, non uult accipere [3325 1Kb] : quoniam nullus homo iudicat eos reprehendendos de peccato aliene persone,  et quia nondum sunt iusti et intelligentes in tali etate, nec putant Deum districtius innocentes debere iudicare, quam iudicent homines. Quibus dicendum est quod aliter Deus [3326 1Kb] erga infantes exigit quid debeant agere, aliter homo. Nam homo non debet exigere a natura quod ipse non dedit, et quod sibi non debetur. Nec iuste redarguit homo hominem cum culpa nasci, sine qua ipse non nascitur, et de qua non nisi per alium sanatur. Deus uero recte exigit a natura quod dedit ei, et quod sibi iuste debetur. Sed et hoc iudicium, quo infantes damnantur, non est alienum multum, si consideretur, ab hominum iudicio. Si quis enim uir et uxor eius, ad magnam quamdam dignitatem et  possessionem nullo suo merito, sed gratia sola prouecti, simul crimen graue inexcusabiliter committunt, et pro eo iuste deiiciuntur, et in seruitutem rediguntur, quis dicet filios, quos post damnationem generant, eidem non debere subiacere seruituti, sed potius ad bona que parentes iuste perdiderunt, gratis oportere restitui? Tales sunt primi parentes, et filii eorum, quos iuste pro culpa sua de beatitudine in miseriam damnati, in eodem generant exsilio. De similibus itaque simile debet esse iudicium, sed de illis tanto districtius quanto delictum [3327 1Kb] eorum probari potest improbabilius [3328 1Kb] . Denique omnis homo, aut saluatur, aut damnatur: omnis autem homo qui saluatur, ad regnum celorum admittitur, et omnis qui damnatur, ab eo excluditur. Qui uero admittitur, prouehitur ad similitudinem  angelorum, in quibus nullum unquam fuit aut erit peccatum, quod fieri nequit, quandiu est in eo aliqua macula peccati. Impossibile itaque est aliquem hominem cum aliquo, quamuis paruo, peccato [3329 1Kb] , saluari. Quare si, quod dixi [3330 1Kb] , originale peccatum est aliquod peccatum, necesse est omnem hominem in eo natum, illo [3331 1Kb] non dimisso, damnari.



CAPUT XXIX [al., XXuIII] [3332 1Kb] . Quomodo impotentia habendi iustitiam excuset eos post baptismum.

Dixi impotentiam habendi iustitiam non excusare iniustitiam infantium. Queret ergo [3333 1Kb] aliquis forsitan dicens: si in infante [3334 1Kb] peccatum, id est iniustitia, est ante baptismum; nec excusatur impotentia  habendi iustitiam, sicut dicis, et in baptismo non remittitur peccatum, nisi quod prius erat: cum post baptismum sit sine iustitia, quandiu infans est, nec intelligere potest iustitiam quam seruet ; quomodo non est iniustus, etiam postquam baptizatus est? Si ergo baptizatus moritur in infantia, non statim post baptisma, cum penitere nondum scit, quoniam non habet debitam iustitiam nec excusatur impotentia, iniustus transit de hac uita, sicut faceret ante baptismum, nec ad regnum admittitur: quod catholica non tenet Ecclesia. Quod si in baptismo peccatum in infantia futurum remittitur infantibus, cur non et illa que in sequenti fiunt etate? Ad  quod respondeo quod in baptismo peccata penitus que ante baptismum erant deleantur. Quapropter originalis impotentia iustitiam habendi, iam baptizatis non imputatur ad peccatum, sicut prius. Quemadmodum igitur impotentia habendi iustitiam prius excusare non [3335 1Kb] poterat absentiam iustitie, quoniam ipsa [3336 1Kb] erat in culpa: sic post baptismum illum omnino excusat [3337 1Kb] , quia remanet sine omni culpa. Unde fit ut iustitia que ante baptismum debebatur ab infantibus sine omni excusatione post baptismum ab illis non exigatur [3338 1Kb] , quasi ex debito. Quandiu ergo sola originali impotentia non habent  iustitiam, non sunt iniusti, quoniam non est in eis absentia debite iustitie. Non enim est debitum quod sine omni culpa est impossibile. Quare si sic moriuntur [3339 1Kb] qui non sunt iniusti, non damnantur, sed et iustitia Christi qui se dedit pro illis, et iustitia fidei matris Ecclesie que pro illis credit, quasi iusti saluantur. Hec breuiter de originali peccato, pro capacitate intellectus mei, non tamen affirmando quam coniectando dixi, donec mihi Deus melius aliquo modo reuelet [3340 1Kb] . Si cui uero aliter uisum fuerit, nullius respuo sententiam, si uera probari poterit [3341 1Kb] .





107 DECLARATIO CUIUSDAM IN EUMDEM LIBRUM.


Quidam quod hic dicitur , scilicet in semine quo concipitur homo, non magis esse culpam aliquam, uel originalem, uel actualem, quam est in sputo uel sanguine, si quis mala uoluntate expuat, aut de sanguine suo aliquid emittat, reprehendunt; falsum esse ex hoc astruentes, quod in ipso semine sit quidam fomes peccati et corruptionis nature humane, et inde origo peccati originalis. Sed si ab eis queratur quid appellent fomitem peccati qui [al., quod] in illo sit, et corruptionem nature; non uideo quid respondere possint de ratione: nulla enim res ratione carens, uel ad peccatum incitare potest, uel ad uirtutem, ut ait Ambrosius de sacram., serm. primo. Iudeus urceos baptizat et calices, quasi insensibilia uel culpam possint habere, uel gratiam. Quod igitur nec culpam potest habere nec laudem, non potest fomes esse peccati, uel uirtutis. Tale est semen quo concipitur homo, cum sit insensibile; ergo insensibile semen illud, cum in eo non sit nec esse culpa possit, nec est, nec esse potest fomes  peccati. Quod autem in eo ipso sit causa corruptionis humane nature, non uidetur; si uocant corruptionem eam que de peccato processit, et cum peccato inest. Est enim quedam nature nostre corruptio, que de peccato quidem processit; sed cum peccato inest aliquando, aliquando cum peccato non inest corruptio illa, que tantummodo pena est, et non peccatum, ut, morbi corporum nostrorum, et alie incommoditates, et mors ipsa: que corruptio sine peccato fuit in corpore Christi, et sine peccato mortali est in sanctis hominibus in hac uita, eadem cum peccato inest peccatoribus. Hec corruptio non habet causam in semine, nec ex semine, licet pertranseat in omnes qui gignuntur paterno semine. Sed cum sit pena peccati, habet causam in peccato primi parentis, propter quod inflicta est non semini insensibili, sed eis qui sentire et sustinere debent molestiam afflictionis. De hac autem corruptione oritur quedam alia corruptio, que in semine quidem  est, non autem a semine causam habet, ut cum de morbidis parentibus semen morbidum formatur in morbidam prolem, de qua medici considerant: sed in hac nec culpa est originalis nec actualis. Et de hac non puto eos dicere. Si autem uocant corruptionem ipsum peccatum, quomodo quedam potest dici corruptio uirtutis; ea longe [al., alia est]  est a predicto semine: ut premissa Ambrosii docet auctoritas. Quid ergo appellant fomitem peccati, uel corruptionem nature, que est in semine? Forte dicere uolent quod hec auctoritas uera sit, sed de seminibus ex quibus homines sint, sic uera esse non possit: sicut etiam ab Ambrosio de illis dictum non fuerit. Nam quod in tali semine sit peccatum ostendit Augustinus in secundo libro  de nuptiis et concupiscentia. Natura seminis [al., hominis], inquit, habet auctorem Deum, in qua ex uitio inobedientie trahitur originale peccatum. Nam si semen ipsum nullum habet uitium, quid est quod scriptum est in libro Sapientie? Non ignorans quoniam nequam est eorum natio, et naturalis malitia ipsorum, et quoniam non poterat mutari cogitatio illorum in perpetuum . Semen enim erat maledictum ab initio. Nempe de quibuscunque dicat ista, de hominibus dicit. Quomodo est ergo cuiuslibet hominis malitia naturalis, et semen maledictum ab initio? nisi ad illud respiciatur:  quod per unum hominem peccatum in mundum, et per peccatum mors : et ita in omnes homines pertransiit, in quo omnes peccauerunt. Cuius autem hominis cogitatio non potest mutari in perpetuum? nisi quia per seipsam non potest, nisi gratia diuina subueniat: qua non subueniente quid sunt homines, nisi quod ait Petrus apostolus , uelut muta animalia procreata naturaliter in captiuitatem, in interitum? Hec Augustinus. Ecce, aiunt, habetis in hac auctoritate, culpam esse in semine. Eis ergo, qui hec pretendunt, respondemus: Primo, dicant unde ostendere possint Augustinum sensisse hoc [al., his] de ipso semine, quo homo seminatur. Semen enim equiuoce dicitur, et de eo quod est causa, et de eo quod est ex causa, ut illud: Semen Abrahe sumus . Iuxta quem modum, semen maledictum est, id est illi sunt maledicti, qui sunt de semine uel generatione in malitia perseuerantium, si ipsi sunt in  eodem perseuerantes. Non ita est, aiunt. Dicit enim hoc manifeste Augustinus querens quomodo est cuiuslibet hominis malitia naturalis, et semen maledictum ab initio. Cuiuslibet, inquit, hominis malitia naturalis, et semen maledictum ab initio. Sicut enim cuiuslibet hominis malitia est naturalis: ita cuiuslibet hominis semen maledictum. Dicimus quia  non ualet hoc zeugma, id est repetitio, a superiori; nec ipse Augustinus eam repetitionem fecit. Quare non cogimur consentire eam facientibus, sed sic dicimus: cuiuslibet hominis malitia est naturalis, et ipse est semen maledictum; non cius semen maledictum, quia in eo non est peccatum. uel possumus figuratiue dicere ipsum semen maledictum esse pro eo, quod ex eo erunt qui maledicti erunt; iuxta illud: Maledicta terra in operibus tuis , id est opera tua in terra. Non enim terra maledicta est, cum ipsa alibi dicatur sancta, licet eam peccatores operentur; ut, locus in quo stas terra sancta est , alioquin eadem et maledicta, et sancta esset. Sic semen maledictum, quia maledicti qui ex semine. Iuxta quem modum Anselmus noster optime et uere exponit illam auctoritatem Iob de immundo semine, quod tamen in se neque immundum est, neque maledictum. Imo, inquiunt, de semine, quod est materia carnis humane, uidetur dicere  Augustinus, dum sic incipit: Nam si semen ipsum nullum habet uitium: ad quid enim fieret relatio per ipsum. Non enim precessit [al., processit sermo de] sermo nisi de semine? Sed sepe fit per hoc pronomen non relatio, sed proprietatis quedam expressio eius rei, que in causa dicti est? ut etiam Palladius de rusticatione incipit: Pars prima est prudentie, ipsam, cui precepturus est, estimare personam. Nulla igitur per ipsam fit relatio, sed proprietatis eius que in persona est expressio; ac si dicat ipsam personam, id est uirtutem, uel scientiam, uel dignitatem, uel artem, uel professionem persone, uel tale quid eius. Sic et hic accipitur, ipsum, cum de semine agitur, quasi dicat: Ipsum semen, id est ratio seminis ea est ut non sine uitio sit. Nam si non in uitio est, si nullum habet uitium, quid est quod scriptum est? etc. Adhuc [al., Ad hoc] respondemus: Quidquid sit de relatione, uel de proprietatis expressione per hoc pronomen, ipsum, in semine nullum esse peccatum  probat Augustinus, aliam questionem faciens Hieron. de origine anime dicenti quod quotidie Deus creat nouas animas. Quod Augustinus recipiens, nec improbans, querens autem quid Hieronymus respondeat obiectis, questionem talem facit ei in epistola de origine anime. Si anima huius infantuli recens nati infundendo creata est, et creando infusa, quando uel quomodo peccauit in Adam? Hec questio nunquam posset esse illius, qui diceret in semine, quo concipitur homo, esse peccatum originale. Diceret enim ei: Quid queris hoc [al, hic], quod tu ipse indubitanter fateris, in semine peccatum et uitium, quod traiicitur de primo homine in omnes posteros? frustra queris quomodo peccauit, qui seminaliter de Adam processit: semen autem culpam secum trahit. Hoc, inquam, diceretur ei. Quare, si hec Augustinus sentiret, nunquam Hieronymus eam questionem faceret; huic autem questioni nichil est a Hieron. responsum; nec eam ipse August. soluit, qui  de origine anime nullam certam sententiam protulit. uideant [al., uide autem] moderni preceptores quomodo eam soluant. In tantum per ipsum Augustinum obtinuimus, in auctoritate eius supraposita, non eum intellexisse de semine, quod sperma est, hoc quod dixit in semine esse uitium. Rata est ergo sententia 108 Ambrosii et nostri Anselmi, generaliterque [al., generaliter que] intelligenda est quod in re sensibili nec gratia sit, nec culpa. Attamen adhuc opponunt de auctoritate Ioannis Damasceni, qui dicit quod post conceptum siue consensum beate uirginis Spiritus sanctus superueniens omne peccatum in ea purgauerit, et omnem fomitem peccati. Et inde, credo, uolunt habere auctoritatem, quod oportet aliquatenns semen illud uirginale, licet non esset ex uiri commistione, tamen mundatum esse a peccati fomite, Spiritus sancti operatione. Ad hoc respondemus nichil nos Ioanni Damasceno in dictis suis preiudicare, utpote quod eius scripta nulla legerimus, nisi quatenus ea, ab aliis in testimonium  introducta, multis in locis cognouimus. At nobis promptum est Hieronymi nostri sanctissimi et doctissimi testimonium ferre in contrarium dicentis in sermone de Assumptione eiusdem Domine et Regine nostre: Beata, inquit, et gloriosa uirgo Maria, quamuis dum incomparabilis esset uniuersis que sub celo sunt, uirginibus, ut decenter posset in se suscipere Diuinitatis admistionem, salua utraque natura, tamen cum gratia repletur, cum Spiritu sancto perfunditur, cum Spiritu sancto obumbratur, fit pretiosior meritis, celsis sublimior fastigiis, pulchrior sanctitate, gloriosior suorum meritis et prerogatiuis meritorum, ita ut nullis iam usibus sit ipsa eadem mancipanda, nisi diuinis. Rogo te, Ioannes Damascene, uel quicunque se in tali sententia, quod putes [al., in sententia qui putas] beatam Dei matrem post annuntiationem sancti Angeli, tunc primum in superuentione Spiritus sancti amisisse uel peccatum, uel fomitem peccati. Rogo, inquam, te  per eamdem beatam , desiste, noli emulari in malignantibus, cessa sincerissimum uas incrustare, solue calceamenta pedum tuorum, que impediunt progressum recte intentionis tue. Siquidem zelum Dei habes in hac parte, sed forte non secundum scientiam. Forsitan enim putas in hoc errore, Deo te obsequium exhibere: quod si nolueris cessare, scito quod terra hec quam calcas deuorat habitatores suos, ultionem faciens in omnes filios diffidentie. Adhuc audi quid dicat inde nostrorum temporum Spiritus sancti organum beatus Bernardus abbas Clareuallensis. Spiritus sanctus superueniet in te, et uirtus Altissimi obumbrabit tibi . Superius dicta est gratia plena, et nunc quomodo dicitur: Spiritus sanctus superueniet in te: etc. Nunquid potuit repleri gratia, et necdum habere Spiritum sanctum, cum ipse sit dator gratiarum? Si autem iam Spiritus erat in ea, quomodo adhuc, tanquam non uenit, superuenturus repromittitur? An forte ideo non dicit simpliciter: ueniet in  te, sed addit superueniet: quia et prius quidem fuit in ea per multam gratiam, sed superuenire nuntiatur, propter abundantioris gratie plenitudinem, quam effusurus est super illam? At uero cum plena sit, illud amplius quomodo capere poterit? Si autem aliquid [al., aliud] plus capere potest, quomodo ante [al., autem] plena fuisse intelligenda est? An prior quidem gratia eius tantum repleuerat mentem; sequens uero et uentura perfundere debet, quatenus scilicet plenitudo Diuinitatis, que ante in illa, sicut et in multis sanctorum, spiritualiter habitat; etiam, sicut in nullo sanctorum, corporaliter in ipsa habitare incipiat? Quid est, uirtus Altissimi obumbrabit tibi? Qui potest capere, capiat: et forte propter hoc maxime dictum sit, obumbrabit tibi: quia res nimirum in sacramento erat, et quod sola per se Trinitas in sola [al., in solo], et cum sola uirgine uoluit operari, soli datum est nosse, cui soli datum est experiri. Hec nos quidem breuiter introduximus contra  hoc quod opponunt de Ioanne Damasceno cui nos dare determinationem presumptuosum esset, quia quo sensu dixerit penitus ignoramus. At si ille Hieronymo et nostris contraria hic dixit; libet in hoc eodem potius adherere non ei, sed Hieronymo et nostris. Opponitur adhuc Anselmo nostro, quod in hoc libro dixerit, quod nulla ueritas, nullus intellectus permittit ad hominem de sola uirgine conceptum, et de peccata massa peccatricis aliquid [al., aliud] potuisse uel debuisse accedere [al., accidere], etiamsi non esset Deus, quamuis de illa massa esset assumptus. Dicunt enim Christum non potuisse, nec uoluisse peccare, non quia filius uirginis, sed quia Deus fuit. Christus, aiunt, nec uoluit, nec peccare potuit: ergo Deus fuit. Quid ergo dicemus de sanctis angelis, qui ex gratia confirmationis non uolunt, nec possunt peccare? uel si Adam, antequam peccasset, aliquos qui ante ipsum in iustitia confirmarentur genuisset; de illis quid dicemus? Utique  si illi, cum nec uellent nec possent peccare, non ideo Deus uel dii essent: sic [al., sicut] et in Christo uidendum utrum quod peccare non potuit, nec uoluit, sola Diuinitas eius homini unita in causa fuerit. Nam quod ipsa plurimum et maxime adiuuerit [al., adinuenerit], omni constat fideli. Sed aliud est causam simpliciter esse; aliud causa supplementum conferre. Dicunt [al., dicent] forte quia post peccatum Ade nulla caro mortalis non unita Deitati absque peccato esse preualuit, uel preualere potuit, quocunque modo Deus aliquem, uel aliquam absque semine uiri creasset, dummodo de Adam esset. Sed cum hoc dicunt, causam peccati, ut supra, in semine ponunt: quod utique Deus sicut facit esse ex mare et femina, sic facere potest ex femina sola. Ipsi igitur soluant que supra diximus, et ex auctoritate et ex ratione: et libenter audiemus. Quod si non potuerint, constabit nobis sicut constat ex Anselmi ratione irrefragabili, quicunque gignitur alio modo quam Adam generauit, quod non teneantur preiudicio peccati  originalis, quod per traducem ex Adam descendit; licet ille Deus non sit ut Christus fuit: et ita si uoluerit non peccare, poterit et non uelle peccare, cum  posse non peccare ualebit; donec ei confirmans gratia non posse uelle, et non posse peccare superauxit. Consentit nobis Augustinus in tertio contra Iulianum : Frustra, inquit, putas ideo in paruulis non esse delictum, quia sine uoluntate que in eis nulla est, esse non potest. Hoc enim recte dicitur propter proprium cuiusque peccatum; non propter primi [al., parentis] peccati originale contagium [al., delictum]: quod si nullum esset profecto nulli malo paruuli obstricti, nichil mali uel in corpore, uel in anima, sub tanta iusti Dei potestate parentur. uide in his uerbis, prudens lector, hanc maximam incurrere: a quocunque remouetur pena peccati, ab eodem et peccatum remouetur, et non conuertitur. A quibus ergo paruulis remouet in corpore et anima peccati penam Augustinus, prius ab eis remoueri docet peccatum omne et contagium peccati. Illi ergo non essent nec Deus, nec dii; et tamen possent, si uellent, non peccare, et confirmati non possent peccare. Recte ergo et uerissime Anselmus, quia cum eo est  ueritas, et filius ueritatis Augustinus senserunt [al., omit. senserunt].





SANCTI ANSELMI DIALOGUS DE uERITATE [3342 1Kb]



109 PROLOGUS.

Tres tractatus pertinentes ad studium sacre Scripture quondam feci diuersis temporibus, consimiles in hoc quia facti sunt per interrogationem et responsionem; et persona interrogantis nomine notatur discipuli [3343 1Kb] , respondentis uero nomine magistri. Quartum enim, quem simili modo edidi, non inutilem, ut puto, introducendis ad dialecticam, cuius initium est: De grammatico, quoniam ad diuersum ab his tribus studium pertinet, istis nolo connumerare. Unus horum trium est De ueritate: quid, scilicet, sit ueritas, et in quibus rebus soleat dici; et quid sit iustitia. Alius uero De libertate arbitrii, quid sit, et utrum eam semper habeat homo; et quot sint eius diuersitates in habendo, uel non habendo rectitudinem  uoluntatis, ad quam seruandam est data creature rationali; in quo naturalem tantum fortitudinem uoluntatis ad seruandam acceptam rectitudinem; non quomodo necessarium ad hoc ipsum illi sit, ut [3344 1Kb] gratia subsequatur, ostendi. Tertius autem est De questione qua queritur quid peccauit diabolus, quia non stetit in ueritate: cum Deus non dederit ei perseuerantiam quam nisi eo dante habere non potuit: quoniam si Deus dedisset, ille habuisset, sicut boni angeli habuerunt illam, quia illis dedit Deus. Quem tractatum, quamuis ibi de confirmatione bonorum angelorum dixerim, de casu diaboli titulaui: quoniam illud contingens fuit, quod dixi de bonis angelis; quod autem scripsi de malis, ex proposito fuit questionis. Qui uidelicet tractatus, quamuis nulla continuatione dictaminis cohereant, materia tamen eorum, et similitudo disputationis [3345 1Kb] exigit, ut simul eo, quo illos commemoraui, ordine conscribantur. Licet itaque a quibusdam festinantibus alio ordine sint conscripti [3346 1Kb] , antequam perfecti essent, sic tamen eos, ut hic posui, uolo ordinari [3347 1Kb] .



CAPUT PRIMUM. Quod ueritas non habeat principium, uel finem.

DISC. Quoniam Deum, ueritatem esse credimus, et ueritatem in multis aliis esse dicimus, uellem scire an ubicunque ueritas dicitur, Deum eam esse fateri debeamus. Nam tu quoque in Monologio tuo  per ueritatem orationis probas summam ueritatem non habere principium uel finem, dicens: »Cogitet qui potest, quando incepit, aut quando  non fuit hoc uerum, scilicet, quia futurum erat aliquid: aut quando desinet, et non erit hoc uerum, scilicet, quia preteritum erit aliquid. Quod si neutrum istorum cogitari potest, et utrumque hoc [3348 1Kb] uerum sine ueritate esse non potest, impossibile est uel cogitare quod ueritas principium, aut finem habeat. Denique si ueritas habuit principium, aut habebit finem, antequam ipsa inciperet, uerum erat tunc quia non erat ueritas; et postquam finita [3349 1Kb] erit, uerum erit quia non erit ueritas. Atqui uerum [3350 1Kb] non potest esse sine ueritate: erat igitur ueritas, antequam esset ueritas; et erit ueritas, postquam finita erit ueritas: quod inconuenientissimum est. Siue igitur dicatur ueritas habere, siue intelligatur non habere principium uel finem, nullo  claudi potest ueritas principio uel fine.« Hec tu in Monologio tuo. Quapropter ueritatis diffinitionem a te audire [3351 1Kb] exspecto. MAG. Non memini me inuenisse diffinitionem ueritatis: sed si uis, queramus per rerum diuersitates, in quibus ueritatem dicimus esse, quid sit ueritas. DISC. Si aliud non potero, uel audiendo iuuabo.



CAPUT II. De ueritate significationis, et de duabus ueritatibus enuntiationis.

MAG. Queramus ergo primum quid sit ueritas in enuntiatione: quoniam hanc sepius dicimus ueram, uel falsam. DISC. Quere tu; et quidquid inueneris, ego obseruabo. MAG. Quando est enuntiatio uera? DISC. Quando est quod enuntiat, siue affirmando,  siue negando: dico enim esse quod enuntiat, etiam quando [3352 1Kb] negat esse quod non est; quia sic enuntiat, 110 quemadmodum res est. MAG. An ergo tibi uidetur quod res enuntiata sit ueritas enuntiationis? DISC. Non. MAG. Quare? DISC. Quia nichil est uerum, nisi participando ueritatem: et ideo ueri ueritas [3353 1Kb] in ipso uero est; res uero enuntiata non est in enuntiatione uera, unde non eius ueritas, sed causa ueritatis eius dicenda est [3354 1Kb] . Quapropter non nisi in ipsa oratione querenda mihi uidetur eius ueritas. MAG. uide ergo an ipsa oratio, aut eius significatio, aut aliquid eorum, que sunt in diffinitione enuntiationis, sit quod queris? DISC. Non puto. MAG. Quare. DISC. Quia si hoc esset, semper esset  uera [3355 1Kb] ; quoniam eadem manent omnia, que sunt in enuntiationis diffinitione; et cum est, quod enuntiat, et cum non est: eadem est enim oratio, et eadem significatio, et cetera similiter. MAG. Quid igitur tibi uidetur ibi ueritas? DISC. Nihil aliud scio, nisi  quia cum significat [3356 1Kb] esse, quod est, tunc est in ea ueritas, et est uera. MAG. Ad quid facta est affirmatio? DISC. Ad significandum esse, quod est. MAG. Hoc ergo debet? DISC. Certum est. MAG. Cum ergo significat esse, quod est, significat quod debet. DISC. Palam est. MAG. At cum significat quod debet, recte significat. Disc. Ita est. MAG. Cum autem significat recte, recta est significatio? DISC. Non est dubium. MAG. Cum ergo significat esse quod est, reeta est significatio? DISC. Ita sequitur. MAG. Item cum significat esse quod est, uera est significatio? DISC. uere et recta et uera est, cum significat esse quod est. MAG. Idem igitur est illi, et rectam, et ueram esse, id est, significare [3357 1Kb] esse quod est? DISC. uere idem. MAG. Ergo non est illi aliud ueritas, quam rectitudo. DISC. Aperte nunc uideo ueritatem  hanc esse rectitudinem. MAG. Similiter est, cum [3358 1Kb] enuntiatio significat non esse quod non est. DISC. uideo quod dicis: sed doce me quid respondere possim, si quis dicat quod etiam cum ratio significat esse quod non est, significat quod debet: pariter namque accepit significare esse et quod est, et quod non est. Nam si non accepisset significare esse, etiam quod non est, non id significaret. Quare etiam cum significat esse quod non est, significat quod debet. At si quod debet significando, recta et uera est sicut ostendisti; uera est oratio, etiam cum enuntiat esse quod non est. MAG. uera quidem non solet dici, cum significat esse quod non est; ueritatem tamen et rectitudinem habet, quia facit quod  debet. Sed cum significat esse quod est, dupliciter facit quod debet: quoniam significat et quod accepit significare, et quod facta est. Sed secundum hanc rectitudinem et ueritatem, qua significat esse, quod est usu recta et uera dicitur enuntiatio, non secundum illam, qua significat esse, etiam quod non est. Plus enim debet propter quod accepit significationem, quam propter quod non accepit. Non enim accepit significare rem esse, cum non est, uel non esse, cum est; nisi quia non potuit illi dari tunc [3359 1Kb] solummodo significare esse, quando est, uel non esse, quando non est. Alia igitur est rectitudo et ueritas enuntiationis, quia significat ad quod [3360 1Kb] significandum facta est: alia uero quia significat quod accepit significare. Quippe ista immutabilis  est ipsi orationi; illa uero, mutabilis: hanc namque semper habet; illam uero non semper: istam enim naturaliter habet; illam uero, accidentaliter et secundum usum. Nam cum dico: Dies est, ad significandum  esse quod est, recte utor huius orationis significatione: quia ad hoc facta est, et ideo tunc recte dicitur significare. Cum uero eadem oratione significo esse quod non est, non ea recte utor: quia non ad hoc facta est; et idcirco tunc non recta eius significatio dicitur: quamuis in quibusdam enuntiationibus inseparabiles sint iste due rectitudines, seu ueritates: ut, cum dicimus: Homo animal est, aut, Homo lapis non est. Semper enim hec affirmatio significat esse quod est; et hec negatio, non esse quod non est: nec illa possumus uti ad significandum esse quod non est; semper enim homo animal est; nec ista ad significandum non esse, quod est, quia homo nunquam lapis est. De illa igitur ueritate, quam habet oratio, secundum quod aliquis ea  recte utitur, incepimus querere: quoniam secundum hanc, ueram eam esse iudicat usus communis locutionis. De illa autem ueritate quam non habere non potest, postea dicemus. DISC. Redi igitur ad id quod incepisti: quoniam sufficienter mihi inter duas ueritates orationis discreuisti; si tamen aliquam eam ueritatem ostenderis habere, cum mentitur, sicut tu dicis. MAG. De ueritate significationis, de qua incepimus, interim ista sufficiant. Eadem enim ratio ueritatis, quam in propositione uocis perspeximus, consideranda est in omnibus signis, que fiunt ad significandum aliquid esse, uel non esse, ut sunt scripture, uel digitorum loquela. DISC. Ergo transi ad alia.



CAPUT III.  De ueritate opinionis.

MAG. Cogitationem quoque dicimus ueram, cum est quod aut ratione aut aliquo modo putamus esse, et falsam, cum [3361 1Kb] non est. DISC. Ita usus habet. MAG. Quid ergo tibi uidetur ueritas in cogitatione? DISC. Secundum rationem, quam de propositione [3362 1Kb] uidimus, nichil rectius dicitur ueritas cogitationis, quam rectitudo eius. Ad hoc namque nobis datum est posse cogitare esse, uel non esse aliquid: ut cogitemus esse, quod est, et non esse, quod non est. Quapropter qui putat esse, quod est, putat quod debet, atque ideo recta est cogitatio. Si ergo uera et recta est cogitatio, non ob aliud, quam quia putamus esse quod est; aut non esse, quod non est: non est  aliud eius ueritas, quam rectitudo.



CAPUT Iu. De ueritate uoluntatis.

MAG. Recte consideras. Sed et in uoluntate dicit ipsa ueritas ueritatem esse, cum dicit diabolum non stetisse in ueritate . Non enim erat in ueritate, neque deseruit ueritatem, nisi in uoluntate [3363 1Kb] . DISC. Ita credo. Si enim semper uoluisset,  quod debuit; nunquam peccasset, qui non, nisi peccando, ueritatem deseruit. MAG. Dic ergo quid ibi intelligas ueritatem [3364 1Kb] ? DISC. Non nisi rectitudinem. Nam si quandiu uoluit quod debuit, ad quod se licet uoluntatem acceperat, in rectitudine et ueritate fuit: et cum uoluit quod non debuit, rectitudinem et ueritatem deseruit: non aliud potest ibi intelligi ueritas, quam rectitudo; quoniam siue ueritas, siue rectitudo, non aliud in eius uoluntate fuit, quam uelle quod debuit.



CAPUT u. De actionis naturalis et non naturalis ueritate.

MAG. Bene intelligis. uerum in actione quoque nichilominus ueritas credenda est, sicut Dominus dixit.  Quia Qui male agit, odit lucem; et: Qui facit ueritatem, uenit ad lucem . DISC. uideo quod dicis. MAG. Considera igitur quid ibi sit ueritas, si potes. DISC. Nisi fallor, eadem ratione qua supra ueritatem in aliis cognouimus, in actione quoque contemplanda est. MAG. Ita est. Nam si male agere, et ueritatem facere opposita sunt, sicut ostendit Dominus cum dicit: Qui male agit odit lucem; et: Qui facit ueritatem, uenit ad lucem; idem est, ueritatem facere, quod est, 111 bene facere. Bene namque facere [3365 1Kb] , ad male facere contrarium est. Quapropter si ueritatem facere, et bene facere idem sunt in oppositione, non sunt diuersa in significatione: sed sententia est omnium quia qui facit quod debet, bene facit, et rectitudinem facit. Unde sequitur quod rectitudinem facere  [3366 1Kb] , est facere ueritatem. Constat namque facere ueritatem, esse bene facere; et bene facere, esse rectitudinem facere. Quare nichil apertius quam ueritatem actionis, esse rectitudinem. DISC. In nullo uideo titubare considerationem [3367 1Kb] tuam. MAG. Inspice an omnis actio, que facit quod debet, ueritatem facere conuenienter dicatur. Est quippe actio rationalis, ut dare eleemosynam; et est irrationalis actio, ut actio ignis, qui [3368 1Kb] calefacit. uide ergo an conuenienter dicamus ignem facere ueritatem? DISC. Si ignis ab eo, a quo habet esse, accepit calefacere, cum calefacit, facit quod debet. Igitur non uideo que inconuenientia sit ignem facere ueritatem et rectitudinem, cum facit quod debet. MAG. Mihi quoque  aliter non uidetur. Unde animaduerti potest rectitudinem seu ueritatem actionis, aliam esse necessariam, aliam non necessariam. Ex necessitate namque ignis facit ueritatem et rectitudinem, cum calefacit; et non ex necessitate facit homo rectitudinem et ueritatem, cum bene facit: facere autem non solum pro eo quod proprie dicitur facere, sed pro omni uerbo Dominus uoluit intelligere, cum  dixit quoniam [3369 1Kb] qui facit ueritatem uenit ad lucem . Non enim separat illum ab hac ueritate siue luce [3370 1Kb] ; qui patitur persecutionem propter iustitiam; aut qui est, quando, et ubi debet esse; aut qui stat, uel sedet, quando debet, et similia. Nullus namque dicit tales non bene facere. Et cum dicit Apostolus quia recipiet unusquisque prout gessit , intelligendum ibi est quidquid solemus dicere bene facere [3371 1Kb] , uel male facere. DISC. Usus quoque communis locutionis hoc habet, ut et pati, et multa alia dicat facere, que non sunt facere. Quare rectam quoque uoluntatem, de cuius ueritate, ante ueritatem actionis, supra contemplati sumus, inter rectas actiones, nisi fallor, computare possumus. MAG. Non falleris. Nam qui uult quod debet,  recte et bene facere dicitur, nec ab his qui ueritatem faciunt excluditur. Sed quoniam de ueritate inuestigando, illam loquimur, et Dominus de illa ueritate que in uoluntate est, specialiter uidetur dicere, cum dicit de diabolo quia in ueritate non stetit : ideo separatim quid in uoluntate ueritas esset, considerare uolui. DISC. Placet mihi ita factum esse. MAG. Cum ergo constet actionis ueritatem aliam naturalem esse, aliam non naturalem, sub naturali ponenda est illa ueritas erationis, quam supra uidimus  ab illa non posse separari. Sicut enim ignis, cum calefacit, ueritatem facit, quia ab eo accepit a quo habet esse: ita et hec oratio, scilicet, dies est, ueritatem facit, cum significat diem esse, siue dies sit, siue dies non sit,  quoniam hoc naturaliter accepit facere. DISC. Nunc primum uideo in falsa oratione ueritatem.



CAPUT uI. De sensuum ueritate [3372 1Kb] , et quod falsitas, que putatur esse in sensu, sit in opinione.

MAG. Putasne nos preter summam ueritatem, omnes sedes inuenisse ueritatis? DISC. Reminiscor nunc cuiusdam ueritatis, quam in his, de quibus tractasti, non inuenio. MAG. Que est illa? DISC. Est quidem in sensibus corporis ueritas, sed non semper: nam fallunt nos aliquando. Nam cum uideo aliquando per medium uitrum aliquid, fallit me uisus: quia aliquando renuntiat mihi corpus, quod uideo ultra uitrum, eiusdem esse coloris cuius est et uitrum, cum alterius sit coloris: aliquando uero  facit me putare uitrum habere colorem rei, quam ultra uideo, cum non habeat. Multa sunt alia, in quibus uisus, et alii sensus fallunt. MAG. Non mihi uidetur hec ueritas, uel falsitas in sensibus esse, sed in opinione. Ipse namque sensus interior se  fallit, non illi mentitur exterior. Quod aliquando facile cognoscitur, aliquando difficile. Cum enim puer timet sculptum draconem aperto ore, facile cognoscitur quia hoc non facit uisus, qui nichil aliud puero renuntiat, quam senibus, sed puerilis sensus interior, qui nondum bene scit discernere inter rem et rei similitudinem. Tale est cum [3373 1Kb] uidentes hominem alicui similem, putamus illum esse cui similis; aut cum audiens quis non hominis uocem, putat esse uocem hominis. Nam et hoc facit sensus interior. Quod autem dicis de uitro, ideo est, quia cum uisus transit per corpus aliquod erei coloris, non aliter impeditur assumere similitudinem coloris, quem ultra uidet [3374 1Kb] , quam cum transit per era: nisi inquantum illud corpus, quod transit, spissius,  aut obscurius est ere: ut, cum transit per uitrum sui coloris, id est cui nullus alius admistus est color; aut per purissimam aquam, aut per crystallum, aut per aliquid similem habens colorem. Cum uero transit idem uisus per alium colorem, ut per uitrum non sui eoloris, sed cui alius color est additus, ipsum colorem qui prius occurrit accipit. Quapropter, quoniam post unum acceptum colorem, secundum quod illo affectus est, alium quicunque occurrat, aut nullatenus, aut minus integre suscipit [3375 1Kb] : ideo illum quem prius cepit, aut solum, aut cum eo qui post occurrit, renuntiat. Si enim uisus, quantum capax est coloris, tantum afficitur priore colore, non potest alium sentire simul colorem: si autem minus quam colorem sentire possit, priori afficitur, potest  alium sentire: ut, si transit per aliquod corpus uelut per uitrum, quod ita perfecte sit rubicundum, ut omnino ipse uisus afficiatur eius rubore, nequit diuerso simul affici colore: si autem non tam perfectum inuenit ruborem qui prior occurrit, quantum coloris capax est, quasi nondum plenus, adhuc alium ualet assumere colorem, inquantum eius capacitas priori colore non est satiata. Qui ergo hoc nescit, putat uisum renuntiare quia [3376 1Kb] omnia que post prius assumptum colorem sentit, aut omnino, aut aliquatenus eiusdem sint coloris. Unde contingit ut sensus interior culpam suam imputet sensui exteriori. Similiter cum fustis integer, cuius pars est intra aquam, et pars extra, putatur fractus: aut cum putamus quod uisus noster uultus nostros inueniat  in speculo, et cum multa alia nobis aliter uidentur uisus et alii sensus nuntiare quam sint, non culpa sensuum est, qui renuntiant quod possunt, quoniam ita posse acceperunt; sed iudicio anime imputandum est, quod non bene discernit quid possint  illi, aut quid debeant [3377 1Kb] . Quod ostendere quoniam laboriosum magis est quam fructuosum ad hoc quod intendimus, in hoc modo tempus insumendum [3378 1Kb] non arbitror. Hoc tantum sufficiat dicere: quia sensus quidquid renuntiare uideantur, siue ex sui natura hoc faciant, siue ex aliqua alia causa, faciunt quod debent; et ideo [3379 1Kb] rectitudinem et ueritatem faciunt: et continetur hec ueritas sub illa ueritate, que est in actione. DISC. Satisfecisti mihi tua responsione, et nolo te amplius morari in hac de sensibus questione.



CAPUT uII. De ueritate essentie rerum [3380 1Kb] .

MAG. Iam considera an preter summam ueritatem, in aliqua re ueritas sit intelligenda, exceptis his que  supra conspecta sunt. DISC. Quid illud esse potest? MAG. An putas aliquid esse aliquando, aut alicubi, quod 112 non sit in summa ueritate, et quod inde non acceperit quod est, inquantum est: aut quod possit aliud esse, quam quod ibi est? DISC. Non est putandum. MAG. Quidquid igitur est uere est, inquantum hoc est quod ibi est. DISC. Absolute concludere potes quia omne quod est uere est, quoniam non est aliud quam quod ibi est. MAG. Est igitur ueritas in omnium que sunt essentia, quia hoc sunt quod in summa ueritate sunt. DISC. uideo ita ibi esse ueritatem, ut nulla ibi possit esse [3381 1Kb] falsitas, quoniam quod falso est non est. MAG. Bene dicis. Sed dic an aliquid aliud debeat esse, quam quod est in summa ueritate? DISC. Non. MAG. Si ergo omnia [3382 1Kb] hoc  sunt quod ibi sunt sine dubio hoc sunt [3383 1Kb] quod debent. DISC. uere hoc sunt [3384 1Kb] quod debent. MAG. Quidquid uero est quod debet esse, recte est [3385 1Kb] . DISC. Aliter esse non potest. MAG. Igitur omne quod est recte est. DISC. Nihil consequentius [3386 1Kb] MAG. Si ergo ueritas et rectitudo idcirco sunt in rerum essentia, quia hoc sunt quod sunt in summa ueritate, certum est ueritatem rerum esse rectitudinem.



CAPUT uIII. De diuersis intellectibus, debere, et non debere; posse, et non posse.

DISC. Nihil planius, quantum ad consequentiam argumentationis. Sed secundum rei [3387 1Kb] ueritatem, quomodo possumus dicere quia quidquid est [3388 1Kb] debet esse, cum sint multa opera mala que certum  est esse non debere [3389 1Kb] ? MAG. Quid mirum, si eadem res debet esse et non esse? DISC. Quomodo potest hoc esse? MAG. Scio te non dubitare quia nichil omnino est, nisi Deo aut faciente, aut permittente.  DISC. Nihil mihi certius. MAG. An audebis dicere quia Deus aliquid faciat aut permittat non sapienter, aut non bene? DISC. Imo assero quia nichil nisi bene et sapienter. MAG. An iudicabis non debere esse quod tanta bonitas et tanta sapientia facit, aut permittit? DISC. Quis intelligens audeat hoc cogitare? MAG. Debet igitur esse pariter, et quod faciente, et quod permittente Deo fit. DISC. Patet quod dicis. MAG. Dic etiam: an putas esse debere male uoluntatis affectum? DISC. Idem est ac si dicas an debeat esse opus malum: quod nullus sensatus concedet. MAG. Permittit tamen Deus aliquos male facere, quod male uolunt. DISC. Utinam non tam sepe permitteret. MAG. Idem igitur debet esse, et non esse: debet enim esse, quia bene et sapienter ab eo, quo  non permittente fieri non posset, permittitur; et non debet esse, quantum ad illum, cuius iniqua uoluntate concipitur. Hoc igitur modo Dominus iehsu, quia solus [3390 1Kb] innocens erat, non debuit mortem pati, nec ullus eam illi debuit inferre; et tamen eam debuit pati, quia ipse sapienter, et benigne, et utiliter uoluit eam sufferre [3391 1Kb] . Multis enim modis eadem res suscipit diuersis considerationibus contraria: quod in actione sepe contingit, ut in percussione. Percussio namque et agentis est et patientis: unde et actio dici, et passio potest, quamuis, secundum ipsum nomen, actio uel percussio, et que similiter dicta a passiuis in actiua significatione dicuntur magis uideantur esse patienter quam agentis. Quippe secundum id quod agit, magis proprie  uidentur dici [3392 1Kb] agentia uel percutientia; et secundum id quod patitur, actio uel percussio. Nam agentia et percutientia, ab agente et percutiente dicuntur  que scilicet agens et percutiens, prouidens et continens, actiua sunt; actio uero et percussio, ab acto et percusso, que passiua sunt, deriuantur. Sed quoniam  sicut percutiens non est sine percussione, nec percussus absque percutiente, ita percutientia et percussio sine inuicem esse nequeunt; imo una et eadem res est diuersis nominibus secundum diuersas partes significata: idcirco percussio, et percutientis, et percussi esse dicitur. Quapropter secundum quod agens uel patiens eidem subiacent  iudicio, uel contrariis, ipsa quoque actio ex utraque parte similiter iudicabitur, aut contrarie. Cum ergo et qui percutit recte percutit, et qui percutitur recte percutitur: ut, cum peccans, ab eo ad quem  pertinet corrigitur, ex utraque parte recta est, quia ex utraque parte debet esse percussio. E contrario, quando ab iniquo iustus percutitur, quia nec iste percuti, nec ille percutere debet, ex utraque parte non recta est, quia ex neutra parte debet esse, percussio. Cum uero peccans ab eo ad quem non pertinet percutitur, quoniam et iste debet percuti, et ille non debet percutere, debet et non debet esse percussio: et ideo recta, et non recta negari non potest. Quod si ad superne sapientie bonitatisque consideres iudicium, siue ex altera tantum, siue ex utraque parte, agentis scilicet et patientis, non debeat esse percussio: quis audebit negare debere esse, quod tanta bonitate et sapientia permittur? DISC. Neget qui audet, ego uero non audeo. MAG.  Quid etiam, si secundum naturam rerum consideres, ut cum claui ferrei impressi sunt in corpus Domini: an dices fragilem carnem non debuisse penetrari, aut acuto ferro penetratam non debuisse dolere? DISC. Contra naturam dicerem. MAG. Potest igitur contingere ut debeat esse secundum naturam actio, uel passio, que secundum agentem uel patientem esse non debet, quoniam nec ille agere, nec iste debet pati. DISC. Nihil horum negare possum. MAG. uides igitur sepissime posse contingere ut eadem actio debeat esse et non debeat esse, diuersis considerationibus. DISC. Ita aperte hoc ostendis, ut non possim non uidere. MAG. uerum inter hec [3393 1Kb] te scire uolo quia debere et non debere, aliquando dicitur improprie [3394 1Kb] ; ut, cum dico quia  debeo amari a te. Si enim uere debeo, debitor [3395 1Kb] sum reddere quod debeo; et in culpa sum, si non amor a te. DISC. Ita sequitur. MAG. Sed cum debeo amari a te, non est a me exigendum, sed a te. DISC. Fateri me ita esse oportet [3396 1Kb] . MAG. Cum ergo dico quia [3397 1Kb] debeo amari a te, non ita dicitur, quasi ego aliquid debeam [3398 1Kb] , sed quia tu debes amare me. Similiter cum dico quia non debeo amari a te, non aliud intelligitur, quam quia tu non debes amare me. Qui modus loquendi est etiam in potentia et in impotentia, ut cum dicitur: Hector potuit uinci ab Achille, et Achilles non potuit uinci ab Hectore. Non enim fuit potentia in illo qui potuit uinci, sed in illo qui uincere potuit: nec impotentia  in illo qui uinci non potuit, sed in illo qui uincere non potuit. DISC. Placet mihi quod dicis: quippe utile puto hoc cognoscere.



CAPUT IX [al., X] [3399 1Kb] . Quod omnis actio significet aut uerum aut falsum.

MAG. Recte putas: sed redeamus ad ueritatem  significationis, a qua ideo incepi, ut te a notioribus ad ignotiora perducerem. Omnes enim de ueritate significationis loquuntur: ueritatem uero, que est in rerum essentia, pauci considerant. DISC. Profuit mihi quia hoc ordine me duxisti. MAG. uideamus ergo quam lata sit ueritas significationis. Namque non solum in his que signa solemus dicere, sed et in aliis omnibus que diximus est significatio uera uel falsa. Quoniam namque non est ab aliquo faciendum, nisi quod quis debet facere; eo ipso quod aliquis aliquid facit, dicit et significat hoc se debere facere: quod si 113 debet facere quod facit, uerum dicit, si autem non debet, mentitur. DISC. Quamuis uidear mihi intelligere, tamen quia inauditum [3400 1Kb] hactenus fuit, apertius ostende quod dicis.  MAG. Si esses in loco ubi scires esse salubres herbas et mortiferas, sed nescires eas discernere et esset ibi aliquis, de quo non dubitares quin illas [3401 1Kb] discernere sciret, tibique interroganti que salubres essent et que mortifere, alias uerbo salubres [3402 1Kb] diceret esse, et alias comederet; cui magis crederes, uerbo an actioni eius? DISC. Non tantum crederem uerbo quantum operi. MAG. Plus ergo tibi diceret que salubres essent opere quam uerbo. DISC. Ita est. MAG. Sic itaque, si nescires non esse mentiendum, et mentiretur aliquis coram te, etiamsi diceret tibi ipse se non debere mentiri, plus ipse tibi diceret opere se mentiri debere, quam uerbo non debere. Similiter dum cogitat aliquis, aut  uult [3403 1Kb] aliquid, si nescires an deberet id uelle, siue cogitare, si uoluntatem eius et cogitationem uideres, significaret tibi ipso opere quia hoc deberet cogitare [3404 1Kb] et uelle. Quod si ita deberet, uerum diceret; sin autem, mentiretur. In rerum quoque existentia est similiter uera uel falsa significatio; quoniam eo ipso quia est, dicit se debere esse. DISC. uideo nunc aperte quod hactenus non animaduerti.



CAPUT X [al., XI] [3405 1Kb] . De summa ueritate.

MAG. Progrediamur ad ea que restant. DISC. Precede, et sequar. MAG. Summam autem ueritatem non negabis esse rectitudinem? DISC. Imo nichil aliud illam possum fateri. MAG. Considera quia cum omnes  supradicte [3406 1Kb] rectitudines ideo sint rectitudines, quia illa in quibus sunt, aut sunt aut faciunt quod debent; summa ueritas non ideo est rectitudo, quia debet aliquid. Omnia enim illi debent: ipsa [3407 1Kb] uero nulli quidquam debet, nec ulla ratione est quod est, nisi quia est. DISC. Intelligo. MAG. uides etiam  quomodo ista [3408 1Kb] rectitudo causa sit omnium aliarum ueritatum et rectitudinum, et nichil sit causa illius? DISC. uideo et animaduerto in aliis quasdam esse tantum effecta; quasdam uero esse causas, et effecta: ut, cum ueritas, que est in rerum existentia, sit effectum summe ueritatis, ipsa quoque causa est ueritatis que cogitationis est, et eius que est in propositione: et iste due ueritates nullius sunt causa ueritatis. MAG. Bene consideras: unde iam intelligere potes quomodo summam ueritatem in meo Monologio  probaui non habere principium uel finem, per ueritatem orationis. Cum enim dixi, quando non fuit uerum quia futurum erat aliquid, non ita dixi ac si absque principio ista oratio fuisset, que assereret futurum aliquid esse,  aut ista ueritas esset Deus: sed quoniam [3409 1Kb] non potest intelligi quando, si oratio [3410 1Kb] ista esset, ueritas illi deesset, ut per hoc quia non intelligitur quando ista ueritas esse non potuerit, si esset oratio in qua esse posset, intelligatur illa ueritas sine principio fuisse, que prima causa est huius ueritatis. Quippe ueritas orationis non semper posset esse, si eius causa non semper esset. Etenim non est uera oratio, que dicit futurum esse aliquid [3411 1Kb] , nisi reipsa sit aliquid futurum; neque aliquid est futurum, si non sit in summa ueritate. Similiter de illa intelligendum est oratione [3412 1Kb] , que dicit quia preteritum est aliquid. Nam si nullo intellectu ueritas orationi huic, si facta fuerit, deesse poterit, necesse est ut eius ueritatis, que summa causa est  istius, nullus finis intelligi possit. Idcirco namque uere dicitur preteritum [3413 1Kb] esse aliquid, quia ita est in re: et ideo est aliquid preteritum, quia sic est in ueritate summa. Quapropter si nunquam potuit non esse uerum, futurum esse aliquid, et nunquam poterit non esse uerum, preteritum aliquid esse, impossibile est principium summe ueritatis fuisse, aut finem futurum esse. DISC. Nihil tue rationi obiici posse uideo.



CAPUT XI [al., XII]. De ueritatis diffinitione.

MAG. Redeamus [3414 1Kb] ad indagationem ueritatis quam incepimus. DISC. Totum hoc pertinet ad indagandam ueritatem; uerumtamen redi ad quod uis. MAG. Dic ergo mihi an tibi uideatur esse aliqua  rectitudo alia, preter has quas contemplati sumus. DISC. Non alia preter has, nisi illa que est in rebus corporeis, que multum est aliena ab istis, ut rectitudo uirge. MAG. In quo tibi illa uidetur differre ab istis. DISC. Quia illa uisu corporeo cognosci potest; istas rationis capit contemplatio. MAG.  Nonne rectitudo illa corporum ratione intelligitur, preter subiectum, et cognoscitur? Aut si alicuius corporis absentis linea dubitetur an recta sit, et monstrari potest quia in nullam partem flectitur, nonne ratione colligitur quia rectam eam necesse est esse? DISC. Etiam. Sed eadem que sic ratione intelligitur, uisu sentitur, in subiecto; ille uero nonnisi sola mente percipi possunt. MAG. Possumus igitur, nisi fallor, diffinire quia ueritas est rectitudo sola mente perceptibilis. DISC. Nullo modo hoc dicentem falli uideo. Nempe nec plus, nec minus continet ista diffinitio ueritatis quam expediat, quoniam nomen rectitudinis diuidit eam ab omni re, que rectitudo non uocatur. Quod uero sola mente percipi dicitur, separat eam a rectitudine uisibili.



CAPUT XII [al., XIII] [3415 1Kb] De iustitie diffinitione.

Sed quoniam docuisti me omnem ueritatem esse rectitudinem, et rectitudo idem uidetur mihi esse quod iustitia, iustitiam quoque doce me, quid esse intelligam. uidetur namque quia omne quod rectum est esse, iustum etiam est esse: et conuersim, quia quod iustum est esse, rectum est esse. Iustum enim et rectum uidetur, ignem calidum esse; et unumquemque hominem, diligentem se diligere. Nam si quidquid debet esse, recte et iuste est; nec aliud recte [3416 1Kb] et iuste est, nisi quod debet esse: sicut puto, non potest aliud esse iustitia quam rectitudo. In summa namque et simplici natura, quamuis non ideo sit recta et iusta, quia debeat aliquid, dubium  tamen non est, idem esse rectitudinem et iustitiam. MAG. Habes igitur diffinitionem iustitie, si iustitia non est aliud quam rectitudo. Et quoniam de rectitudine sola mente perceptibili loquimur, inuicem sese diffiniunt ueritas, et rectitudo, et iustitia: ut qui unam earum nouerit, et alias nescierit, per notam ad ignotarum scientiam pertingere possit; imo qui nouerit unam, alias nescire non possit. DISC. Quid ergo? An dicemus lapidem iustum, cum a superioribus inferiora petit; quia hoc facit, quod debet, quemadmodum dicimus hominem iustum, qui quod debet facit [3417 1Kb] ? MAG. Non solemus huiusmodi iustitia [3418 1Kb] iustum dicere. DISC. Cur ergo magis homo quam lapis [3419 1Kb] iustus est, si uterque iuste facit? MAG. Tu ipse an non putas facere hominis,  a facere lapidis aliquo modo differre? DISC. Scio quia homo sponte, lapis naturaliter et non sponte facit. MAG. Idcirco lapis non dicitur iustus, quia non est iustus qui facit quod debet, si non uult quod facit. DISC. Dicemus ergo iustum esse equum, cum uult pascere, quia uolens facit quod debet? MAG.  Non 114 dixi iustum esse eum, qui facit uolens quod debet; sed dixi non esse iustum, qui non facit uolens quod debet. DISC. Dic ergo quis sit iustus [3420 1Kb] ? MAG. Queris, ut uideo, diffinitionem iustitie, cui laus debetur; sicut contrario eius, scilicet iniustitie debetur uituperatio. DISC. Illam quero. MAC. Constat quia illa iustitia non est in ulla natura, que rectitudinem non agnoscit. Quidquid enim non uult rectitudinem, etiamsi eam tenet, non meretur laudem, quia tenet rectitudinem; uelle autem illam non ualet, qui nescit eam. DISC. uerum est. MAG. Rectitudo igitur, que tenenti se laudem acquirit, non est nisi in rationali natura, que sola rectitudinem, de qua loquimur, percipit. DISC. Ita sequitur MAG. ergo quoniam omnis iustitia est rectitudo,  nullatenus est iustitia, que seruantem se facit laudabilem, nisi in rationalibus. DISC. Non potest aliter esse. MAG. Ubi igitur tibi uidetur ista iustitia in homine, quia rationalis est? DISC. Non est nisi aut in uoluntate, aut in scientia, aut in opere. MAG. Quid, si quis recte intelligit, aut recte operatur, non autem recte uelit; laudabit eum quisquam de iustitia? DISC. Non. MAG. Ergo non est ista iustitia scientie rectitudo, aut rectitudo actionis; sed rectitudo uoluntatis. DISC. Aut hoc erit, aut nichil. MAG. uidetur tibi sufficienter esse diffinita iustitia quam querimus? DISC. Tu uide. MAG. Quicunque uult quod debet, putas eum recte uelle et habere rectitudinem uoluntatis? DISC. Si quis nesciens uult quod debet: ut cum uult ostium claudere contra illum qui, ipso  nesciente, uult in domo alium occidere; siue iste habeat, siue non habeat aliquam uoluntatis rectitudinem, non habet illam quam querimus. MAG. Quid dicis de illo qui scit se debere uelle quod uult? DISC. Potest contingere ut intelligens uelit quod debet, et nolit se debere. Nam cum latro cogitur ablatam reddere pecuniam, palam est quia non uult se debere; quoniam ideo [3421 1Kb] cogitur uelle reddere, quia debet: sed hic nullatenus laudandus est hac rectitudine. MAG. Qui cibat esurientem pauperem propter inanem gloriam, uult se debere uelle quod uult: idcirco namque laudatur, quia uult facere quod debet: quid itaque de isto iudicas? DISC. Non est huius rectitudo laudanda; et ideo non sufficit ad iustitiam quam querimus. Sed ostende iam que sufficiat [3422 1Kb] .  MAG. Omnis uoluntas sicut uult aliquid, ita uult propter aliquid. Nam quemadmodum considerandum est quid uelit, ita uidendum est cur uelit. Quippe non magis recta debet esse uolendo quod debet, quam uolendo propter quod debet. Quapropter omnis uoluntas habet quid, et cur: omnino namque nichil uolumus nisi sit cur uelimus. DISC. Omnes hoc  in nobis cognoscimus. MAG. Cur autem tibi uidetur unicuique uolendum quod uult, ut laudabilem habeat uoluntatem? Quid enim uolendum sit, palam est; quia qui non uult quod debet, iustus non est. DISC. Nec minus apertum mihi uidetur quia sicut uolendum est unicuique quod debet; ita uolendum est ideo, quia debet, ut iusta sit eius uoluntas. MAG. Bene intelligis hec duo necessaria esse uoluntati ad iustitiam: uelle scilicet quod debet; ac ideo, quia debet. Sed dic an sufficiant. DISC. Cur non? MAG. Cum aliquis uult quod debet, quia cogitur; et ideo cogitur, quia hoc uelle debet: nonne hic quodammodo uult quod debet quoniam debet? DISC. Non possum negare; sed alio modo uult iste [3423 1Kb] , alio modo uult iustus. MAG. Distingue istos modos. DISC.  Iustus namque, cum uult quod debet, seruat uoluntatis rectitudinem non propter aliud, inquantum iustus est, quam [3424 1Kb] propter ipsam rectitudinem. Qui autem nonnisi coactus, aut extranea mercede conductus, uult quod debet  non eam seruat propter ipsam, sed propter aliud. MAG. uoluntas ergo illa iusta dicenda est [3425 1Kb] , que sui rectitudinem seruat propter ipsam rectitudinem. DISC. Aut ista, aut nulla uoluntas iusta est. MAG. Iustitia igitur est rectitudo uoluntatis propter se seruata. DISC. hec est iustitie diffinitio, quam querebam. MAG. uide tamen ne forte aliquid in ea debeat corrigi. DISC. Ego nichil in ea corrigendum. MAG. Nec ego. Nulla namque iustitia est, que non est rectitudo; nec alia, quam rectitudo  uoluntatis, iustitia dicitur per se. Dicitur enim rectitudo actionis, iustitia; sed nonnisi cum iusta uoluntate fit actio. Rectitudo autem uoluntatis, etiamsi impossibile sit fieri quod recte uolumus, tamen nequaquam amittit nomen iustitie. Quia autem seruata dicitur: Forte dicet aliquis, si rectitudo uoluntatis nonnisi cum seruatur, dicenda est iustitia; non mox ut habetur, est iustitia: nec accipimus [3426 1Kb] iustitiam, cum illam accipimus; sed nos, seruando, facimus eam iustitiam esse. Nam prius accipimus illam et habemus, quam seruemus: non enim ideo illam accipimus, nec idcirco illam primitus habemus, quia seruamus; sed illam incipimus ideo seruare, quia accipimus et habemus. Sed ad hoc respondere nos possumus quia simul accipimus  illam et uelle et habere: non enim illam habemus, nisi uolendo; et, si eam uolumus, hoc ipso eam [3427 1Kb] habemus. Sicut autem illam simul habemus, et uolumus; ita illa simul uolumus et seruamus: quoniam sicut eam non seruamus, nisi cum illam uolumus; sic non est quando eam uelimus, et non seruemus: sed quandiu eam uolumus, seruamus; et  donec seruamus, uolumus. Quoniam ergo eodem tempore contingit nobis illam et uelle et habere: nec diuerso tempore in nobis sunt et uelle, et seruare eam; ex necessitate simul accipimus et habere illam, et seruare: et sicut quandiu seruamus, habemus illam; ita quandiu habemus, seruamus: nec ulla [3428 1Kb] ex his generatur inconuenientia. Quippe sicut eiusdem rectitudinis acceptio natura prius est quam habere, aut uelle illam: quoniam habere illam, aut uelle, non est causa acceptionis, sed acceptio facit uelle illam et habere: et tamen simul sunt tempore acceptio, et habere et uelle: simul enim incipimus illam et accipere, et habere, et uelle; et tamen simul sunt tempore, acceptio, et habere, et uelle: et mox ut est accepta, est habita [3429 1Kb]  et uolumus eam; ita habere, seu uelle illam, quamuis natura prius sint, quam seruare illam; simul [3430 1Kb] tamen sunt tempore. Quare a quo simul accipimus et habere, et uelle, et seruare uoluntatis rectitudinem, ab illo accipimus iustitiam: et mox ut habemus et [3431 1Kb] uolumus eamdem rectitudinem uoluntatis, iustitia dicenda est. Quod uero addidimus, propter se, ita necessarium est ut nullo modo eadem rectitudo, nisi propter se seruata, iustitia sit. DISC. Nihil possum cogitare contra. MAG. uidetur tibi quod ista diffinitio possit aptari summe iustitie, secundum quod de re loqui possumus, de qua nichil, aut uix proprie aliquid potest dici? DISC. Licet nonnisi tibi aliud uoluntas, aliud rectitudo: tamen sicut dicimus potestatem diuinitatis, aut diuinam potestatem,  siue potentem diuinitatem ; ita non inconuenienter dicimus ibi rectitudinem uoluntatis, aut uoluntariam rectitudinem, seu rectam uoluntatem. Si uero illam rectitudinem dicimus propter se seruari, de nulla alia rectitudine tam conuenienter [3432 1Kb] dici posse uidetur. Sicut enim non aliud illam, sed ipsa se seruat, nec per aliud sed per se, ita non propter aliud quam propter se [3433 1Kb] . MAG. Indubitanter itaque possumus dicere quia iustitia est rectitudo uoluntatis: que rectitudo propter se seruatur. Et quoniam uerbi, quod hic dico  non habemus participium passiuum presentis temporis, pro presenti, possumus uti passiuo preterito participio eiusdem uerbi. DISC. Hunc usum habemus  notissimum, ut preteritis 115 participiis passiuis utamur pro presentibus, que latinitas non habet; sicut non habet preterita participia a uerbis actiuis et neutris; et pro preteritis, que non habet,  utitur presentibus: ut si dicatur [3434 1Kb] de aliquo: Hic quod studens et legens didicit, nonnisi coactus docet, id est quod dum studuit et legit, didicit, nonnisi cum cogitur docet. MAG. Bene ergo diximus iustitiam esse rectitudinem uoluntatis seruatam propter se, id est que seruatur propter se. Et hinc est, quod iusti dicuntur aliquando recti corde, id est recti uoluntate; aliquando recti, sine adiectione cordis; quoniam nullus alius intelligitur rectus, nisi qui rectam habet uoluntatem: ut est illud: Gloriamini omnes recti corde . Et illud: uidebunt recti, et letabuntur . DIS. Satisfecisti etiam pueris de [3435 1Kb] diffinitione iustitie: transeamus ad alia.



CAPUT XIII [al., XIu] [3436 1Kb] .  Quod una sit ueritas in omnibus ueris [3437 1Kb] .

MAG. Redeamus ad rectitudinem seu ueritatem: quibus duobus nominibus (quoniam de rectitudine mente sola perceptibili loquimur una res significatur, que genus est iustitie: et queramus an sit una sola ueritas in omnibus istis, in quibus ueritatem dicimus esse: an ita sint ueritates plures, sicut plura sunt, in quibus constat esse ueritatem. DISC. Hoc multum nosse desidero. MAG. Constat quia in quacunque re sit ueritas, non est aliud quam rectitudo. DISC. Non hinc dubito. MAG. Si ergo plures sunt ueritates, secundum plures res, plures quoque sunt rectitudines. DISC. Hoc quoque non minus certum est. MAG. Si secundum diuersitates rerum, necesse est esse diuersas rectitudines, utique, secundum  res ipsas, habent esse suum eedem rectitudines: et sicut res ipse, in quibus sunt, uariantur, sic quoque rectitudines uarias esse necesse est. DISC. In una re in qua rectitudinem esse dicimus, ostende quod in ceteris intelligam. MAG. Dico quia si rectitudo significationis ideo est alia, quam uoluntatis rectitudo, quia ista in uoluntate, illa in significatione est, habet suum esse rectitudo propter significationem, et secundum eam mutatur. DISC. Ita est. Cum enim significatur esse quod est, aut non esse quod non est, recta significatio est, et constat esse rectitudinem, sine qua significatio recta nequit esse. Si uero significetur esse quod non est, aut non esse quod est, aut si nichil omnino significetur, nulla erit rectitudo significationis, que nonnisi in significatione  est. Quapropter per significationem habet esse, et per eam mutatur eius rectitudo: quemadmodum color per corpus habet esse, et non esse. Existente namque corpore, colorem eius necesse  est esse; et pereunte corpore, colorem eius manere impossibile est. MAG. Non similiter se habent color ad corpus et rectitudo ad significationem [3438 1Kb] . DISC. Ostende dissimilitudinem. MAG. Si nullus aliquo significare uelit signo quod significandum est, erit ulla per signa significatio? DISC. Nulla. MAG. An ideo non erit rectum ut significetur quod significari debet? DISC. Non idcirco minus erit rectum, aut minus hoc exiget rectitudo. MAG. Ergo non existente significatione, non perit rectitudo, qua rectum est, et qua exigitur, ut quod significandum est, significetur. DISC. Si interiisset, non esset rectum hoc, nec ipsa hoc exigeret. MAG. Putasne, cum significatur quod significari debet, significationem tunc rectam esse propter hanc et secundum hanc ipsam rectitudinem? DISC. Imo non  possum aliter cogitare. Si enim alia rectitudine recta est [3439 1Kb] significatio; pereunte ista, nichil prohibet rectam esse significationem. Sed nulla est recta significatio, que significat quod non est rectum significari, aut quod non exigit rectitudo. MAG. Nulla igitur significatio est recta alia rectitudine, quam illa que permanet pereunte significatione. DISC. Palam est. MAG. An itaque non uides quia non ideo est rectitudo in significatione, quia tunc incipit esse, cum significatur esse quod est, uel non esse quod non est; sed quia significatio tunc fit secundum rectitudinem, que semper est: nec ob hoc abest a significatione, quia perit, cum non sic ut debet, aut cum nulla sit significatio; sed quoniam tunc significatio deficit a non deficiente rectitudine? DISC. Sic  uideo, ut non possim non uidere. MAG. Rectitudo ergo, qua significatio recta dicitur, non habet esse, aut aliquem [3440 1Kb] motum, per significationem: quomodocunque moueatur ipsa significatio. DISC. Mihi nichil iam clarius. MAG. Potesne probare colorem similiter se habere ad corpus, quomodo rectitudo se habet ad significationem? DISC. Paratior nunc [3441 1Kb] sum probare quia ualde dissimiliter. MAG. Puto quia iam tibi notum est quid de uoluntate et eius rectitudine, et de aliis que rectitudinem habere debent [3442 1Kb] , sentiendum sit [3443 1Kb] . DISC. Omnino uideo hac ipsa ratione probari, quoquo modo ipsa sint, rectitudinem immutabilem [3444 1Kb] permanere. MAG. Quid itaque consequi existimas de ipsis rectitudinibus.  Sunt alie ab inuicem; aut est una et eadem omnium rectitudo. DISC. Supra concessi [3445 1Kb] quia si ideo sunt plures rectitudines, quoniam plures sunt res in quibus considerantur, necesse est eas existere et uariari secundum res ipsas: quod nequaquam fieri demonstratum est. Quapropter non ideo sunt plures rectitudines, quia plures sunt res, in quibus sunt. MAG. An habes aliquam aliam rationem, cur tibi plures esse uideantur? preter ipsam rerum pluralitatem? DISC. Sicut istam nullam esse cognosco; ita nullam aliam inueniri posse considero. MAG. Una igitur et eadem est omnium rectitudo. DISC. Sic me fateri [3446 1Kb] necesse est. MAG. Amplius: Si rectitudo non est in rebus illis, que debent rectitudinem, nisi cum sunt secundum quod debent, et hoc solum est  illis rectas esse, manifestum est earum omnium unam solam esse rectitudinem. DISC. Non potest negari. MAG. Una igitur in omnibus illis est ueritas. DISC. Et hoc negari impossibile est: sed tamen ostende mihi cur dicimus huius uel illius rei ueritatem, uelut ad distinguendas ueritatum differentias [3447 1Kb] , si nullam ab ipsis rebus assumunt diuersitatem? Multi namque uix concedent nullam esse differentiam inter ueritatem uoluntatis, et eam que dicitur actionis, aut alicuius aliorum. MAG. Improprie huius, uel illius rei esse dicitur; quoniam illa non in ipsis rebus, aut ex ipsis, aut per ipsas, in quibus esse dicitur, habet suum esse: sed cum res ipse secundum illam sunt, que semper presto est his que sunt sicut debent, tunc dicitur huius uel  illius rei ueritas: ut ueritas uocis, actionis, uoluntatis [3448 1Kb] ; quemadmodum dicitur tempus huius, uel illius rei, cum unum et idem sit tempus omnium, que sunt in eodem tempore simul. Et si non esset hec uel illa res, non minus esset idem tempus: non enim dicitur ideo tempus huius uel illius rei, quia tempus est in ipsis rebus; sed quia ipse sunt in tempore. Et sicut tempus per se consideratum non dicitur tempus alicuius, sed cum res, que in illo sunt, consideramus, dicimus tempus huius uel illius rei; ita summa ueritas per se subsistens nullius rei est: sed cum aliquid secundum illam est, tunc eius dicitur ueritas, uel rectitudo [3449 1Kb] .





SANCTI ANSELMI LIBER DE uOLUNTATE

116  uoluntas equiuoce dicitur: dicitur enim uoluntas instrumentum uolendi, sicut uisus instrumentum uidendi; et dicitur uoluntas affectio eiusdem instrumenti, sicut dilectio filii, que semper est in uoluntate matris, scilicet in instrumento uolendi, quod ea affectione semper promptum est ad uolendum salutem filii, siue cum hoc cogitat, siue cum hoc non cogitat. Dicitur etiam uoluntas opus instrumenti, cum cogitando uult aliquid. uoluntas instrumentum naturale est anime. Affectiones principales due sunt: affectio, scilicet uolendi commodum quod uelle potest aliquid antequam habeat, et affectio uolendi iustitiam. Affectio uolendi commodum semper et inseparabiliter est in instrumento; affectio uolendi iustitiam nec semper inest, sicut in iniusto homine; nec cum  inest, semper est inseparabilis, sicut in iustis hominibus in hac uita apparet; et aliquando est inseparabilis, sicut in electis angelis, et in sanctis; in sanctis, post hanc uitam; sed in angelis, semper  . Ex his duabus affectionibus uolumus quidquid uolumus. Aut enim uolumus commodum aut iustitiam; et hec, aut propter commodum, aut propter iustitiam. uoluntas, que usus dicitur uel opus instrumenti, sicut uisio opus uel usus uisus instrumenti uidendi, nonnisi in cogitante est, et est pariter cum ipso instrumento opus affectionis, sicut acuta uisio opus est uisus et acuminis uisus. Hec igitur uoluntas aut est propter rem, quam uelle dicitur, ut cum cogitando salutem, eam uolumus; aut propter aliud, ut equitare uolumus propter salutem. Est etiam alia diuisio  huius uoluntatis; quia aut uult esse aliquid, aut uult non esse  ; ut uelle esse hominem, et uelle non esse hominem. Recipit etiam diuisionem, quam recipit facere. Sex enim modis dicimus facere esse, et totidem facere non esse. Dici etiam potest hec uoluntas, alia efficiens, alia approbans, alia permittens: efficientem dico, que efficit quod uult, et que efficeret, si posset; approbantem uero, que approbat quod est, et que approbaret, si esset; permittentem uero, que permittit esse quod uelle dicitur, si est, et que permitteret, si esset: efficiens quidem est etiam approbans et permittens; approbans autem est et permittens, permittens uero tantum nec efficiens, nec approbans recte dici potest. Secundum efficientem dictum est: Omnia que cunque  uoluit Dominus fecit ; secundum approbantem uero dicitur quia Deus uult omnem hominem saluum fieri. Approbat enim Deus, et placet illi de omnibus iustis quia iusti sunt, ut salui fiant; et nichilominus placeret eis de iniustis, si iusti essent, ut salui fierent. Tale est enim quod dictum est, ac si dicatur: Deus nullum facit iniustum; sed unusquisque a se habet iniustitiam ut damnetur: et ideo non potest dici displicere Deo, si iustus sit et saluetur; nec potest dici Deum repugnare saluti alicuius, sed approbare si sit qui saluetur. Secundum permittentem uero uoluntatem dicitur quia quem uult indurat, quoniam permittit indurari; quod enim premissum est, cui uult miseretur, secundum efficientem uoluntatem dictum est. Patet autem quia de  duabus affectionibus instrumenti uolendi, illa omnino melior est et omnino preponenda, que est ad uolendum iustitiam: per hanc enim omnis iustus iustus est; nec, nisi per istam, aliquis beatus esse potest: et si illa que est uolendi commodum propter iustitiam, omnino non esset in anima, beata tamen esset anima sola dilectione iustitie, nec ullatenus esset misera per absentiam alicuius alterius commodi, quia non indigeret ea re quam non uellet: illa uero affectio, que est uolendi commodum, per quam etiam omnes iusti uolunt esse beati, si sola adsit; nonnisi miserum facit; quia nusquam ad hoc quod appetit, sine iustitia pertingit.

Potestas est aptitudo ad faciendum: pono autem hic, facere, pro omni uerbo finito uel infinito, quod  frequens usus habet. Qui enim loquitur cum debet, uel sedet, uel stat; et qui uult, aut patitur quod debet; et qui est ubi, et quando debet, bene facit; qui autem non loquitur cum debet, nec sedet, nec stat; et qui nec uult, nec patitur quod debet; et qui non est ubi, aut quando debet, male facit: et qui non facit quod debet, male facit; et qui non facit quod non debet, bene facit. Liquet igitur, facere, poni pro omnino uerbo finito uel infinito, etiam pro, non facere. Est igitur potestas aptitudo ad faciendum; et omnis aptitudo ad faciendum, potestas. In quo cauendum ne omnino pro eodem accipiatur aptitudo ad faciendum, et aptitudo faciendi: omnis enim aptitudo ad faciendum, est et faciendi; sed non omnis faciendi, est etiam ad faciendum: aptitudo enim scribendi,  que est ad scribendum, est etiam antequam scribatur que et dicitur potestas scribendi; aptitudo uero scribendi, que est in scribendo, secundum quam dicimus, apte scribit, non precedit ipsam scriptionem; nec est potestas scribendi, sed effectum potestatis scribendi: quia enim precedit potestas apte scribendi, ideo apte scribitur; non quia apte sit scriptio, ideo potest fieri scriptio. Dictum est autem aptitudo ad faciendum, et non absolute ad aliquid; quia non est aptitudo ad aliquid et non ad faciendum, que non est potestas, ut aptitudo uestis ad corpus: dicitur enim apta ad corpus; nec ideo tamen dicitur potens uestis. Bene igitur dictum est quia potestas est aptitudo ad faciendum; quia in eo quod aptitudo dicitur, separatur ab omni re que  aptitudo non est; et in eo quod ad faciendum determinatur, diuiditur ab omni aptitudine, siue ab ea que non est ad aliquid, ut que est in scribendo; siue ab ea que est ad aliquid et non ad faciendum, ut ea que est in ueste ad corpus, que et corpori melius dici potest: dicitur enim uestis apta corpori. Nihil igitur plus uel minus habet hec diffinitio potestatis, quam debet. Est autem hec diffinitio potestatis facta secundum usum, non secundum proprietatem potestatis: quidquid enim aliquomodo potest, hac diffinitione potestatis potest; ut lignum potest incidi, et homo potest incidere: nam et lignum ideo potest incidi, quia habet aptitudinem ad incidendum; et homo ideo potest incidere, quia habet aptitudinem ad incidendum.





SANCTI ANSELMI DIALOGUS DE LIBERO ARBITRIO [3450 2Kb] 



117 CAPUT PRIMUM. Quod potestas peccandi non pertineat ad libertatem arbitrii.

DISC. Quoniam liberum arbitrium uidetur repugnare gratie, et predestinationi, et prescientie Dei, ipsa libertas arbitrii quid sit nosse desidero, et utrum illam semper habeamus. Si enim libertas arbitrii est posse peccare et non peccare, sicut a quibusdam solet dici, et hoc semper habemus [3451 1Kb] quomodo aliquando gratia indigemus? Si autem hoc non semper habemus, cur nobis imputatur peccatum, quando sine libero arbitrio peccamus? MAG. Libertatem arbitrii non puto esse potentiam peccandi et non peccandi. Quippe si hec eius esset [3452 1Kb] definitio, nec Deus, nec angeli, qui [3453 1Kb] peccare nequeunt, liberum  haberent arbitrium: quod nefas est dicere. DISC. Quid, si dicitur aliud esse liberum arbitrium Dei et angelorum bonorum, aliud nostrum? MAG. Quamuis  differat liberum arbitrium hominum a libero arbitrio Dei et angelorum bonorum [3454 1Kb] diffinitio tamen huius libertatis in utrisque, secundum hoc nomen, eadem debet esse: licet enim animal differat ab animali siue substantialiter, siue accidentaliter, diffinitio tamen, secundum nomen animalis, omnibus animalibus est eadem. Quapropter talem oportet dare diffinitionem libertatis arbitrii, que nec plus nec minus illa contineat. Quoniam ergo liberum arbitrium diuinum et bonorum angelorum peccare non potest, non pertinet ad diffinitionem libertatis arbitrii posse peccare. Denique nec libertas, nec pars libertatis est potestas peccandi. Quod ut plane intelligas, intende ad ea que dicam. DISC. Ad hoc sum hic. MAG. Que tibi uoluntas liberior uidetur: illa,  que sic uult et potest non peccare, ut nullatenus flecti ualeat a non peccandi rectitudine, an illa que aliquo modo flecti potest ad peccandum? DISC. Cur  non sit liberior illa, que ad utrumque se habet, non uideo. MAG. An non uides quoniam qui sic habet quod decet, et quod expedit, ut hoc amittere non queat [3455 1Kb] ; liberior est quam ille, qui sic habet hoc ipsum, ut possit perdere, et ad hoc quod dedecet, et non expedit, ualeat adduci? DISC. Nulli dubium hoc esse puto. MAG. Hoc quoque non minus indubitabile dices quia peccare semper dedecens et noxium est? DISC. Nullus sane mentis aliter sentit. MAG. Liberior igitur est uoluntas que a rectitudine non peccandi declinare nequit, quam que illam potest deserere. DISC. Nihil mihi rationabilius asseri posse uidetur. MAG. An putas, quod additum minuit, et separatum auget libertatem, id aut libertatem esse, aut partem libertatis? DISC. Non hoc putare  possum. MAG. Potestas ergo peccandi, que addita uoluntati minuit eius libertatem, et, si dematur [3456 1Kb] , auget, nec libertas est, nec pars libertatis. DISC. Nihil consequentius.



CAPUT II [3457 1Kb] . Quod tamen angelus et homo [3458 1Kb] peccauerunt per hanc potestatem, et per liberum arbitrium [3459 1Kb] : et quamuis potuerint seruire peccato, non tamen eis potuit dominari peccatum.

MAG. Non ergo pertinet [3460 1Kb] ad libertatem arbitrii, quod sic est extraneum a libertate. DISC. Rationibus tuis nullatenus contradicere queo. Sed non parum me mouet quia et angelica et nostra natura in principio habuit potestatem peccandi, quam si non habuisset, non peccasset: quare si per hanc potestatem,  que sic aliena est a libero arbitrio, peccauit utraque predicta natura, quomodo dicemus eam peccasse per liberum arbitrium? At si per liberum [3461 1Kb] arbitrium non peccauit, ex necessitate peccasse uidetur. Nempe aut sponte, aut ex necessitate: nam si sponte peccauit [3462 1Kb] , quomodo non per [3463 1Kb] liberum arbitrium? Quare, si non per liberum arbitrium, utique ex necessitate peccasse uidetur. Est et aliud, quod in hac peccandi potestate me mouet. Qui enim peccare potest, seruus potest esse peccati; quoniam qui facit peccatum, seruus est peccati . Qui autem potest seruus esse peccati, huic potest dominari peccatum: quomodo ergo libera facta fuit [3464 1Kb] illa natura; aut cuiusmodi liberum arbitrium illud erat, cui peccatum dominari poterat [3465 1Kb] ? MAG.  Et per potestatem peccandi, et sponte et per liberum  [3466 1Kb] arbitrium, et non ex necessitate, nostra et angelica natura primitus peccauit, et seruire potuit peccato; et tamen non illi peccatum dominari poterat, unde illa non libera, aut eius arbitrium non liberum dici possit. DISC. Opus habeo ut, quod dicis, aperias; quia clausum mihi est. MAG. Per liberum arbitrium peccauit apostata angelus, siue primus homo, quia per suum arbitrium peccauit, quod sic liberum erat, ut nulla alia re cogi posset ad peccandum; et ideo iuste reprehenditur, quia, cum hanc haberet arbitrii sui libertatem, non aliqua re cogente, non aliqua necessitate, sed sponte peccauit. Peccauit autem per arbitrium suum, quod erat liberum; sed non per hoc unde liberum erat, id est per potestatem, 118 quia poterat non peccare, et peccato  non seruire; sed per potestatem [3467 1Kb] quam habebat peccandi [3468 1Kb] , qua nec ad non peccandi libertatem iuuabatur, nec ad peccandi seruitutem cogebatur. Quod autem consequi tibi uidetur quia si potuit seruus esse peccati, potuit ei dominari peccatum; et ideo nec illum, nec eius arbitrium liberum fuisse: non ita est. Etenim qui sue potestatis est ut non seruiat, nec aliene potestatis est ut seruiat, quamuis potestate sua seruire possit; quandiu non illa que est seruiendi, sed illa que est non seruiendi [3469 1Kb] , utitur potestate, nulla res potest illi dominari, ut seruiat. Nam etsi diues liber possit se facere seruum pauperis: quandiu hoc non facit, nec ille nomen amittit libertatis, nec pauper illi dicitur [3470 1Kb] dominari; aut si dicitur, improprie dicitur, quia hoc non  in eius, sed in alterius est potestate. Quamobrem nichil prohibet angelum et hominem ante peccatum liberos fuisse, aut liberum arbitrium habuisse.



CAPUT III. Quod postquam [3471 1Kb] se fecerunt seruos peccati, liberum habuerunt arbitrium [3472 1Kb] : et quid sit liberum arbitrium.

DISC. Satisfecisti mihi, quia nichil certe hoc prohibet ante peccatum; sed postquam se fecerunt seruos peccati, quomodo liberum arbitrium seruare potuerunt? MAG. Licet peccato se subdidissent, libertatem tamen arbitrii naturalem in se interimere nequiuerunt; sed facere potuerunt ut iam non sine alia gratia, quam erat illa quam prius habuerant, illa libertate uti non ualeant. DISC. Credo: sed intelligere  desidero. MAG. Consideremus primum cuiusmodi  [3473 1Kb] arbitrii libertatem habebant [3474 1Kb] ante peccatum quando certum est [3475 1Kb] eos liberum [3476 1Kb] arbitrium habuisse. DISC. Hoc exspecto. MAG. Ad quid tibi uidentur illam habuisse libertatem arbitrii? An ad assequendum quod uellent; an ad uolendum quod deberent, et quod illis uelle expediret? DISC. Ad uolendum quod deberent, et quod expediret uelle. MAG. Ergo ad rectitudinem uoluntatis habuerunt libertatem arbitrii: quandiu namque uoluerunt quod debuerunt rectitudinem habuerunt uoluntatis. DISC. Ita est. MAG. Dubium est adhuc, cum dicitur quia libertatem habuerunt ad rectitudinem [3477 1Kb] uoluntatis, si non addatur aliquid [3478 1Kb] . Quero igitur quomodo habebant illam libertatem ad rectitudinem uoluntatis: an ad capiendum eam  sine datore, cum illam nondum haberent; an ad accipiendum nondum habitam, si daretur ut haberent; an ad deserendum quam acceperant, et per re resumendum desertam; an ad semper seruandum acceptam? DISC. Ad capiendum rectitudinem sine datore non puto illos habuisse libertatem; quoniam nichil habere potuerunt quod non acceperunt. Ad accipiendum uero a datore, quam nondum habebant, ut eam haberent, non est dicendum eos habuisse libertatem; quia non est credendum eos factos sine recta uoluntate, quamuis non negandum sit eos habuisse libertatem recipiendi eamdem rectitudinem, si eam desererent, et ab ipso primo datore illis redderetur: quod in hominibus sepe uidemus, qui de iniustitia ad iustitiam superna gratia  reducuntur. MAG. uerum est quod dicis [3479 1Kb] eos posse recipere perditam rectitudinem, si reddatur: sed nos illam libertatem, quam habuerunt antequam peccarent, querimus, cum sine dubio liberum habebant arbitrium [3480 1Kb] non illam, qua nullus indigeret [3481 1Kb] , si nunquam ueritatem deseruisset? DISC. Prosequar itaque, et respondebo ad ea que restant de his que interrogasti. Ad deserendum autem eamdem rectitudinem, eos libertatem habuisse non est uerum; quia deserere uoluntatis rectitudinem est peccare, et potestatem peccandi, nec libertatem, nec partem esse libertatis supra monstrasti . Ad resumendum uero per se desertam rectitudinem libertatem non acceperunt: cum ad hoc rectitudo illa data [3482 1Kb] sit, ut nunquam desereretur [3483 1Kb] . Ipsa  namque potestas resumendi desertam, generaret  negligentiam seruandi habitam. Quapropter restat libertatem arbitrii datam esse rationali nature [3484 1Kb] ad seruandam acceptam rectitudinem uoluntatis. MAG. Bene ad interrogata respondisti. Sed adhuc opus est ut consideremus propter quid illam rectitudinem seruare debeat rationalis natura [3485 1Kb] : An propter ipsam rectitudinem an propter aliud [3486 1Kb] ? DISC. Si non illa libertas data esset illi nature, ut uoluntatis rectitudinem propter ipsam seruaret rectitudinem, non ualeret ad iustitiam; quoniam constat iustitiam esse rectitudinem uoluntatis propter se seruatam: sed ad iustitiam prodesse arbitrii libertatem credimus. Quare indubitanter asserendum est rationalem naturam non eam accepisse, nisi ad seruandam rectitudinem uoluntatis propter ipsam rectitudinem.  MAG. Ergo quoniam omnis [3487 1Kb] libertas est potestas; illa libertas arbitrii est potestas seruandi rectitudinem uoluntatis propter ipsam rectitudinem. DISC. Non potest aliud esse. MAG. Iam itaque clarum est liberum arbitrium non esse aliud, quam arbitrium potens seruare rectitudinem uoluntatis propter ipsam rectitudinem. DISC. Clarum utique [3488 1Kb] est. Sed quandiu ipsam rectitudinem habuit, seruare potuit quod habuit [3489 1Kb] . Postquam autem illam deseruit, quomodo potest seruare quod non habet? Absente ergo rectitudine, que seruari possit [3490 1Kb] , non est liberum arbitrium, quod eam seruare ualeat: non enim seruare ualet quod non habet. MAG. Etiamsi absit rectitudo uoluntatis, non tamen ra ionalis natura minus habet quod suum est. Nullam namque  potestatem habemus, ut puto, que sola sufficiat, sibi ad actum: et tamen, cum ea desunt sine quibus ad actum minime perducuntur nostre [3491 1Kb] potestates, non minus eas, quantum in nobis est, habere dicimur. Sicut nullum instrumentum solum sibi sufficit ad operandum; tamen, cum desunt illa sine quibus [3492 1Kb] instrumento uti nequimus, instrumentum nos cuiuslibet operis habere sine falsitate fatemur. Quod ut in multis animaduertas, in uno tibi monstrabo. Nullus uisum habens dicitur nullatenus posse uidere montem. DISC. Qui montem uidere non potest, profecto nullum habet uisum. MAG. Habet ergo potestatem et instrumentum uidendi montem, qui uisum habet: et tamen si mons abest, et dicis ei, uide montem, respondet tibi: Non possum, quia abest; si  adesset, possem uidere. Item: Si non adesset, et  lux abesset; responderet se montem uidere monenti, quia [3493 1Kb] non posset absente [3494 1Kb] luce; sed si lux adesset, tunc posset [3495 1Kb] . Rursum: si uisum habenti mons et lux presens est, et aliquid uisui obstet, ut si quis illi oculos claudat, dicet se [3496 1Kb] posse uidere montem: sed si nichil uisui eius obsisteret, tunc sine dubio montem uidendi potestatem haberet. DISC. Totum hoc omnibus notum est. MAG. uides ergo quia potestas uidendi aliquod corpus, alia est in uidente; alia in re uidenda; alia in medio, id est neque in uidente, neque in uidendo [3497 1Kb] : et ea que est in medio, alia est in adiuuante; alia in non impediente, id est cum nichil quod impedire possit impedit. DISC. uideo plane. MAG. Quatuor igitur iste potestates sunt, quarum si una quelibet desit, alie tres  [3498 1Kb] nec singule, nec omnes simul aliquid possunt efficere: nec tamen, absentibus aliis, negamus aut eum qui uisum [3499 1Kb] habet habere uisum, aut instrumentum siue potestatem uidendi; aut rem uisibilem posse uideri; aut lucem posse uisum iuuare.



119 CAPUT Iu. Quomodo potestatem habeant seruandi rectitudinem, quam non habent.

MAG. Quarta autem potestas improprie dicitur: quod enim solet impedire uisum, non ob aliud dicitur dare potestatem uiuendi, cum non impedit, nisi quia non aufert. Potestas autem uiuendi lucem, nonnisi in tribus rebus est; quia tunc est idem, et quod uidetur, et quod adiuuat. Nonne hoc omnibus est [3500 1Kb] notum! DISC. Nulli utique [3501 1Kb] est ignotum. MAG. Si  ergo, absente re que uideri possit, in tenebris positi, et clausos siue ligatos oculos habentes, quantum ad nos pertinet, uidendi quamlibet rem uisibilem potestatem [3502 1Kb] habemus; quid prohibet nos habere potestatem seruandi rectitudinem uoluntatis propter ipsam rectitudinem, etiam absente ipsa rectitudine, quandiu et ratio in nobis est, qua eam ualemus cognoscere; et uoluntas, qua illam tenere possumus? Ex his enim constat prefata libertas arbitrii. DISC. Satisfecisti intellectui meo, potestatem hanc seruandi [3503 1Kb] rectitudinem uoluntatis rationali nature semper inesse, atque hanc potestatem in primi [3504 1Kb]  hominis et angelorum arbitrio liberam fuisse, quibus  inuitis rectitudo uoluntatis non poterat auferri.



CAPUT u. Quod nulla tentatio cogat inuitum peccare

Sed nunc quomodo est humane uoluntatis arbitrium hac potestate liberum; cum sepe rectam habens homo uoluntatem, ipsam rectitudinem inuitus, cogente tentatione, deserat? MAG. Nemo illam deserit, nisi uolendo. Si ergo inuitus dicitur nolens [3505 1Kb] , nemo deserit illam inuitus: ligari enim homo potest inuitus, quia nolens potest ligari; torqueri potest inuitus, quia nolens potest torqueri; occidi potest inuitus, quia nolens potest occidi; uelle autem non potest inuitus, quia uelle non potest [3506 1Kb] , nolens uelle; nam omnis uolens ipsum suum uelle uult. DISC. Quomodo ergo dicitur [3507 1Kb] inuitus mentiri, qui mentitur  ne occidatur: cum hoc nonnisi uolens facit [3508 1Kb] ? Nam, sicut inuitus mentitur, sic inuitus uult mentiri; et qui inuitus uult mentiri, nolens uult mentiri. MAG. Ideo forsitan [3509 1Kb] inuitus mentiri dicitur; quia, cum sic uult ueritatem ut non mentiatur nisi [3510 1Kb] propter uitam, et uult mendacium, quia propter uitam; et non uult mendacium propter ipsum mendacium, quoniam uult ueritatem: et ideo uolens, et nolens mentitur. Alia namque est uoluntas, qua uolumus aliquid propter se, ut cum uolumus salutem propter se; et alia, cum aliquid uolumus propter aliud, ut cum uolumus absinthium bibere propter salutem. Unde potest forsitan dici secundum has diuersas uoluntates, quia inuitus, et non inuitus mentitur. Quapropter cum dicitur inuitus mentiri,  quia non id uult inquantum uult ueritatem, non repugnat illi sententie qua dico neminem inuitum deserere rectitudinem uoluntatis; quia mentiendo uult eam deserere propter uitam: secundum quam uoluntatem non inuitus eam deserit, sed uolens; de qua uoluntate nunc loquimur. De illa namque loquimur, qua uult mentiri propter uitam; non de illa, qua non uult mendacium propter se. Aut idcirco certe mentitur inuitus, quia inuitus aut occiditur, aut mentitur, id est inuitus est in hac angustia, ut ex necessitate unum horum quodlibet fiat: quamuis enim necesse sit illum aut occidi aut mentiri,  non tamen necesse est illum occidi, quia potest non  occidi, si mentitur; nec necesse est illum mentiri, quia potest non mentiri, si occiditur [3511 1Kb] . Neutrum enim est determinate in necessitate; quia utrumlibet est in potestate [3512 1Kb] . Ita quoque, licet [3513 1Kb] inuitus aut mentiatur, aut occidatur, non tamen ideo consequitur ut inuitus mentiatur, aut ut inuitus occidatur. Est et alia ratio, quam frequens habet usus, cur inuitus et nolens et ex necessitate dicitur aliquis facere, quod tamen uolens facit. Nam quod nonnisi difficile facere ualemus, et ideo non facimus, dicimus hoc nos facere non posse, et ex necessitate nos, siue inuitos, deserere: et quod [3514 1Kb] sine difficultate dimittere nequimus, et idcirco facimus [3515 1Kb] , hoc nos inuitos, et nolentes, et ex necessitate facere asserimus. Hoc igitur modo, qui mentitur ne moriatur,  mentiri inuitus et nolens dicitur, et ex necessitate, quia mendacium uitare non ualet sine mortis difficultate. Sicut igitur qui mentitur propter uitam, improprie dicitur inuitus mentiri, quoniam mentitur uolens; ita non proprie dicitur inuitus uelle mentiri, quoniam hoc nonnisi uolens uult. Nam sicut, cum mentitur, uult ipsum mentiri; sic, cum uult mentiri, uult ipsum uelle. DISC. Non possum negare quod dicis. MAG. Quomodo ergo non est libera uoluntas, quam aliena potestas sine suo assensu subiicere non potest? DISC. Nonne simili ratione possumus dicere uoluntatem equi esse liberam, quia non appetitui carnis seruit, nisi uolens? MAG. Non est hic similiter [3516 1Kb] ; in equo namque non ipsa uoluntas se subiicit, sed naturaliter subiecta semper  necessitate appetitui carnis seruit. In homine uero, quandiu ipsa uoluntas recta est, nec seruit, nec subiecta est cui non debet, nec ab ipsa rectitudine ulla ui aliena auertitur, nisi ipsa, cui non debet, uolens consentiat: quem consensum non naturaliter, nec ex necessitate sicut equus, sed ex se aperte uidetur habere. DISC. Satisfecisti huic obiectioni mee de uoluntate equi. Redi ubi eramus. MAG. An negabis [3517 1Kb] omnem rem liberam esse ab ea re a qua cogi nisi uolens [3518 1Kb] , uel prohiberi non potest? DISC. Non uideo quomodo negem. MAG. Dic etiam quomodo superat recta uoluntas, et quomodo superatur? DISC. uelle ipsam rectitudinem perseueranter, est illi uincere; uelle autem quod non debet, est illi uinci. MAG. Puto quia tentatio rectam uoluntatem nonnisi  uolentem, aut ab ipsa rectitudine [3519 1Kb] prohibere, aut ad id, quod non debet, cogere potest: ut illam nolit, et istud uelit [3520 1Kb] . DISC. Nec hoc ulla [3521 1Kb] ratione  falsum esse uideo. MAG. Quis ergo potest uoluntatem dicere non esse liberam ad seruandam rectitudinem, et liberam a tentatione et peccato: si nulla tentatio potest illam, nisi uolentem, auertere a rectitudine ad peccatum, id est ad uolendum quod non debet? Cum ergo uincitur, non aliena uincitur potestate, sed sua. DISC. Hoc monstrant ea que dicta sunt. MAG. Nonne uides ex his consequi quia nulla tentatio potest [3522 1Kb] uincere rectam uoluntatem? Nam, si potest, habet potestatem uincendi, et sua potestate uincit [3523 1Kb] ; sed hoc esse non potest, quoniam uoluntas nonnisi sua uincitur potestate. Quare nullatenus potest tentatio uincere rectam uoluntatem; et cum dicitur, improprie dicitur. Non enim aliud intelligitur, quam quia uoluntas potest se subiicere tentationi;  sicut e conuerso, cum imbecillis dicitur posse uinci a forti, non sua potestate posse dicitur, sed [3524 1Kb] aliena; quoniam non significatur aliud, nisi quia fortis habet [3525 1Kb] potestatem uincendi imbecillem.



120 CAPUT uI. Quomodo sit nostra uoluntas potens contra tentationes, licet uideatur impotens.

DISC. Quamuis sic omnia impugnantia uoluntati nostre subiicias, atque nullam tentationem illi dominari permittas, ut in nullo possim obuiare assertionibus tuis; non tamen possum dissimulare quamdam impotentiam esse in eadem uoluntate, quam fere omnes experimur, cum uiolentia tentationis superamur. Quapropter nisi illam potentiam quam probas, et istam impotentiam quam sentimus, facias  conuenire: non potest animus meus ad quietem huius questionis peruenire. MAG. Istam impotentiam uoluntatis, quam dicis, in quo putas esse? DISC. In eo quia non potest perseueranter rectitudini adherere. MAG. Si per impotentiam non adheret, aliena ui auertitur a rectitudine. DISC. Concedo [3526 1Kb] . MAG. Que est hec uis? DISC. uis tentationis. MAG. Hec uis non eam auertit [3527 1Kb] a rectitudine, si ipsa non uult quod suggerit tentatio. DISC. Ita est. Sed ipsa tentatio sua ui cogit eam uelle quod suggerit. MAG. Qomodo cogit eam uelle? An ita ut possit quidem nolle [3528 1Kb] , sed non sine graui molestia; an ita ut nullatenus possit nolle? DISC. Quamuis fateri me oporteat nos aliquando sic premi tentationibus, ut sine difficultate non ualeamus nolle quod suggerunt;  non tamen possum dicere quod sic nos unquam opprimant, ut quod monent [3529 1Kb] nullatenus nolle possimus. MAG. Nescio quomodo possit dici. Si enim uult  homo mentiri, ut non sustineat mortem et seruet [3530 1Kb] uitam ad tempus; quis dicet impossibile uelle eum non mentiri, ut uitet eternam mortem, et sine fine uiuat? Quapropter iam dubitare non debes hanc [3531 1Kb] impotentiam seruandi rectitudinem, quam dicis in nostra uoluntate [3532 1Kb] cum tentationibus consentimus, non esse ex impossibilitate, sed ex difficultate. Frequenti namque usu dicimus nos non posse aliquid; non quia nobis est impossibile, sed quia illud sine [3533 1Kb] difficultate non possumus. Hec autem difficultas non perimit libertatem uoluntatis: impugnare [3534 1Kb] namque potest inuitam uoluntatem, expugnare nequit inuitam. Hoc itaque modo, puto te posse uidere quomodo conueniant potentia uoluntatis, quam ratio ueritatis asserit; et impotentia, quam humanitas  nostra sentit. Sicut enim difficultas nequaquam uoluntatis interimit libertatem; ita illa impotentia, quam non ob aliud in uoluntate dicimus esse, nisi quia non potest tenere suam rectitudinem sine difficultate, non aufert eidem uoluntati perseuerandi in rectitudine potestatem.



CAPUT uII. Quomodo uoluntas fortior sit quam tentatio; etiam cum ab illa uincitur.

DISC. Sicut nequaquam ualeo quod probas negare; ita nullatenus queo uoluntatem fortiorem esse tentatione, cum ab ea superatur, affirmare. Nam si uoluntas seruandi rectitudinem fortior esset quam tentationis impetus; fortius illa uolendo quod tenet, resisteret quam illa insisteret. Non enim aliunde  scio me magis uel minus fortem [3535 1Kb] habere uoluntatem, nisi quia magis uel minus fortiter uolo. Quapropter cum minus fortiter uolo quod debeo, quam tentatio mihi suggerit quod non debeo; quomodo tentatio fortior non sit uoluntate mea, non uideo. MAG. Ut uideo, equiuocatio uoluntatis te fallit. DISC. Ipsam uellem equiuocationem cognoscere. MAG. Sicut uisus equiuoce dicitur; ita et uoluntas. uocamus enim uisum, ipsum instrumentum uidendi, id est radium procedentem per oculos, quo sentimus lucem et que sunt in luce: et dicimus uisum, opus instrumenti ipsius, quando illo utimur, id est uisionem. Eodem modo dicitur uoluntas, ipsum instrumentum uolendi, quod est in anima, et quod conuertimus ad uolendum hoc uel illud; sicut uisum ad  uidendum diuersa conuertimus: et dicitur uoluntas, usus eius uoluntatis, que est instrumentum uolendi, sicut dicitur uisus, usus eius uisus, qui est instrumentum  uidendi. Sicut igitur uisum, qui est instrumentum uidendi, habemus etiam cum non uidemus; uisus autem, qui est opus eius, non est nisi cum uidemus: ita uoluntas, instrumentum scilicet uolendi, semper est in anima [3536 1Kb] , etiam cum non uult aliquid, uelut cum dormit; uoluntatem uero, quam dico usum siue opus eiusdem instrumenti, non habemus nisi quando uolumus aliquid. Illa igitur [3537 1Kb] uoluntas, quam uoco instrumentum uolendi, una et eadem semper est, quidquid uelimus. Illa uero, que opus eius est [3538 1Kb] , tam multiplex est, quam multa et quam sepe uolumus; quemadmodum uisus, quem etiam in tenebris uel clausis oculis habemus, semper idem est, quidquid uideamus. uisus autem, id est opus eius, qui et uisio nominatur, tam numerosus  est quam numerosa, et quam numerose uidemus. DISC. Plane uideo, et amo hanc uoluntatis discretionem [3539 1Kb] : et iam mihi uideor uidere, quam ex eius ignorantia patiebar, deceptionem; sed tamen tu prosequere quod incepisti. MAG. Cum ergo uideas duas uoluntates esse, instrumentum scilicet uolendi, et opus eius, in qua harum duarum intelligis fortitudinem constare uolendi? DISC. In illa que est instrumentum uolendi. MAG. Si ergo scias uirum ita fortem, ut eo tenente taurum indomitum, taurus non possit se mouere: et uideas eumdem uirum ita tenentem [3540 1Kb] arietem, ut ipse aries sese de manibus eius excutiat, putabis ne illum minus fortem in tenendo arietem quam in tenendo taurum? DISC. Illum quidem non dissimiliter fortem in utroque illo  opere [3541 1Kb] iudicabo, sed eum sua fortitudine non equaliter uti fatebor: fortius enim operatur in tauro, quam in ariete. Sed ille fortis est, quia [3542 1Kb] fortitudinem habet; actio uero eius fortis dicitur quia fortiter [3543 1Kb] fit. MAG. Sic intellige uoluntatem, quam uoco instrumentum uolendi, inseparabilem [3544 1Kb] et nulla alia ui superabilem fortitudinem habere: qua aliquando [3545 1Kb] magis, aliquando minus utitur in uolendo. Unde quod fortius uult nullatenus deserit, oblato eo [3546 1Kb] quod minus fortiter uult: et cum offertur quod uult [3547 1Kb] fortius, statim dimittit quod non pariter uult: et tunc uoluntas, quam dicere possumus actionem instrumenti huius; quoniam agit opus suum [3548 1Kb] , cum aliquid uult; tunc, inquam, uoluntas actio magis uel minus fortis dicitur, quoniam magis  uel minus fortiter fit. DISC. Aperta iam mihi esse, que explicas, necesse est ut fatear. MAG. uides igitur quia, cum homo habitam rectitudinem uoluntatis  aliqua ingruente deserit tentatione, nulla ui aliena abstrahitur; sed ipsa conuertit [3549 1Kb] se ad id quod fortius uult.



CAPUT uIII. Quod nec Deus potest auferre uoluntatis rectitudinem.

DISC. Nunquid uel Deus potest illi auferre rectitudinem? MAG. uide quomodo non possit. Totam quidem substantiam, quam de nichilo fecit, potest redigere in nichilum; a uoluntate uero habente rectitudinem, non ualet illam separare. DISC. Huius tue mihi inaudite assertionis multum a te rationem exspecto. MAG. Nos loquimur de illa uoluntatis rectitudine, qua iusta dicitur uoluntas, id est que propter se seruatur. Nulla autem est iusta uoluntas, nisi que uult 121 quod Deus uult eam uelle. DISC. Que hoc  non uult, plane iniusta est. MAG. Seruare itaque rectitudinem uoluntatis propter ipsam rectitudinem, est unicuique eam seruanti uelle quod Deus uult illum uelle. DISC. Sic oportet fateri [3550 1Kb] . MAG. Si Deus [3551 1Kb] separat hanc rectitudinem ab alicuius uoluntate, aut uolens facit hoc, aut nolens. DISC. Nolens non potest. MAG. Si itaque aufert alicuius uoluntati prefatam rectitudinem uult quod facit. DISC. Absque dubio uult. MAG. Utique ab cuius [3552 1Kb] uoluntate uult separare eamdem rectitudinem, non uult eum [3553 1Kb] rectitudinem seruare uoluntatis propter ipsam rectitudinem. DISC. Sic sequitur. MAG. Sed iam positum est seruare hoc modo rectitudinem uoluntatis esse omni seruanti uelle quod Deus uult illum uelle. DISC. Si positum non esset, ita tamen  esset. MAG. Ergo si Deus [3554 1Kb] sepe fatam rectitudinem tollit ab aliquo, non uult eum uelle quod uult eum uelle. DISC. Nihil consequentius, et nichil impossibilius. MAG. Igitur nichil magis impossibile, quam Deum rectitudinem uoluntatis auferre. Quod tamen facere dicitur, quando non facit ut eadem rectitudo non deseratur. Porro diabolus, uel tentatio, ideo dicitur hoc facere, siue uoluntatem [3555 1Kb] ipsam uincere, et a rectitudine, quam tenet abstrahere; quoniam nisi promitteret [3556 1Kb] ei aliquid aut minaretur auferre, quod magis quam ipsam rectitudinem uult; nullatenus ipsa se ab illa [3557 1Kb] , quam aliquatenus uult, auerteret [3558 1Kb] . DISC. Sic planum uidetur mihi quod dicis, ut nichil contra posse dici [3559 1Kb] existimem.



CAPUT IX. Quod nichil sit liberius recta uoluntate.

MAG. Cernis itaque nichil liberius recta uoluntate,  cui nulla uis aliena potest suam auferre rectitudinem. Nempe si dicimus quia, cum aliquis uult mentiri [3560 1Kb] ne perdat uitam aut salutem, cogitur deserere timore mortis, aut tormentis [3561 1Kb] ueritatem: non est uerum. Non enim cogitur magis uelle uitam quam ueritatem; sed quoniam ui aliena prohibetur utramque seruare [3562 1Kb] simul, ipsa eligit quod mauult, sponte utique, et non inuita; quamuis in necessitate utramlibet deserendi posita sit non sponte, sed inuita. Non enim minus fortis est ad uolendum ueritatem, quam ad uolendum salutem; sed fortius uult salutem. Nam, si presentem uideret gloriam eternam, quam statim post seruatam ueritatem assequeretur, et inferni tormenta, quibus post mendacium sine mora traderetur [3563 1Kb] ; procul dubio mox uirium sufficientiam  ad seruandam ueritatem habere cerneretur. DISC. Aperte hoc uidetur, cum maiores uires exhiberet [3564 1Kb] ad uolendum salutem eternam propter se, et ueritatem propter premium, quam ad salutem temporalem seruandam.



CAPUT X. Quomodo peccans sit [3565 1Kb] seruus peccati; et quod maius miraculum fit, cum Deus reddit rectitudinem illam deserenti, quam cum mortuo reddit uitam.

MAG. Semper itaque habet rationalis [3566 1Kb] natura liberum arbitrium; quia semper habet potestatem seruandi rectitudinem uoluntatis, propter ipsam rectitudinem, quamuis aliquando cum difficultate. Sed, cum libera uoluntas deserit rectitudinem, per difficultatem seruandi; utique post seruit peccato, per  impossibilitatem per se recuperandi. Si ergo fit spiritus uadens, et non rediens , quoniam qui facit peccatum, seruus est peccati . Quippe, sicut nulla uoluntas, antequam haberet rectitudinem, potuit eam, Deo non dante, capere; ita cum deserit acceptam, non potest eam nisi Deo reddente recipere. Et maius miraculum existimo, cum Deus uoluntati desertam reddit rectitudinem, quam cum mortuo reddit uitam amissam. Corpus enim necessitate moriendo non peccat, ut uitam nunquam recipiat; uoluntas uero per se rectitudinem deserendo, meretur ut illa semper indigeat. Et si quis sponte sibi mortem infert, non aufert sibi quod [3567 1Kb] nunquam erat amissurus; qui uero uoluntatis rectitudinem  deserit, hoc abiicit quod ex debito semper erat [3568 1Kb] seruaturus. DISC. uerum ualde uideo quod [3569 1Kb] dicis de seruitute, qua seruus sit [3570 1Kb] peccati,  qui facit peccatum; et de impossibilitate recuperandi desertam rectitudinem, nisi ab eo, a quo prius data [3571 1Kb] erat reddatur; et ut illam semper teneant indesinenter, considerandum est omnibus quibus datur.



CAPUT XI. Quod ista seruitus non auferat libertatem arbitrii.

Sed hac sententia multum repressisti exsultationem meam, quia iam putabam [3572 1Kb] esse securum hominem semper habere [3573 1Kb] libertatem arbitrii. Quare ipsam seruitutem exponi mihi postulo, ne forte libertati [3574 1Kb] prefate repugnare uideatur. Utraque enim, scilicet hec libertas et seruitus, est in uoluntate, secundum quam liber aut [3575 1Kb] seruus est homo. Si ergo seruus, quomodo liber? Aut si liber, quomodo seruus? MAG. Si bene discernas; quando non  habet prefatam rectitudinem, sine repugnantia et seruus est, et liber. Nunquam enim est eius potestatis rectitudinem capere, cum non habet; sed semper est eius potestatis seruare, cum habet. Per hoc, quia redire non potest a peccato, seruus est; et per hoc [3576 1Kb] , quia abstrahi non potest a rectitudine, liber est. Sed a peccato et eius seruitute, nonnisi per alium potest reuerti; a rectitudine uero, nonnisi per se potest auerti, et a libertate sua nec per se, nec per alium potest priuari. Semper enim naturaliter liber est ad seruandam rectitudinem, si eam habet: etiam quando, quam seruet, non habet [3577 1Kb] . DISC. Sufficit mihi hec [3578 1Kb] huius libertatis et seruitutis, ut in eodem homine possint esse, simul facta concordia.



CAPUT XII. Cur, cum homo non habet rectitudinem, magis dicitur liber; quia, cum habet, non potest ei auferri: quam, cum eam habet, seruus; quia, cum non habet, non potest per se eam recuperare [3579 1Kb] .

Sed multum nosse desidero cur quando non habet rectitudinem, magis dicitur liber; quia non potest ei ab alio auferri, cum habet, quam cum rectitudinem habet, seruus; quoniam eam non potest recuperare per se, cum non habet. Per hoc enim quia redire non potest a peccato, seruus est: per hoc quod abstrahi non potest a rectitudine, liber est, et, sicut nunquam abstrahi potest, si habet, ita nunquam potest redire, si non habet. Quapropter, sicut  semper habet illam libertatem; ita semper habere uidetur illam seruitutem. MAG. Ista seruitus non est nisi impotentia non peccandi. Siue enim [3580 1Kb] dicamus eam impotentiam esse redeundi ad rectitudinem siue impotentiam recuperandi, aut iterum habendi rectitudinem: non ob aliud est homo seruus peccati, nisi quoniam per hoc quia [3581 1Kb] nequit redire ad rectitudinem, aut recuperare, aut habere illam [3582 1Kb] , non potest non peccare [3583 1Kb] . Cum autem habet eamdem rectitudinem, non habet impotentiam non peccandi. Quare quando habet rectitudinem illam, non est seruus peccati. Potestatem autem seruandi rectitudinem semper habet, et cum rectitudinem habet, 122 et cum non habet [3584 1Kb] ; et ideo semper est liber. Quod autem queris cur quando non habet  rectitudinem, magis dicitur liber idcirco quoniam ab alio [3585 1Kb] non ei potest auferri, quando habet: quam tunc seruus, cum habet [3586 1Kb] rectitudinem, ideo quia non potest eam recuperare per se, quando non habet: tale est, ac si queras cur homo cum sol abest [3587 1Kb] magis dicitur habere potestatem uidendi solem, propter hoc quia intueri illum potest, cum adest, quam dicitur cum sol adest, habere impotentiam uidendi [3588 1Kb] solem, quoniam quando abest non potest eum facere sibi presentem. Sicut enim etiam quando sol abest, habemus in nobis uisum quo illum uidemus, cum adest; sic etiam quando uoluntatis rectitudo nobis deest, habemus tamen in [3589 1Kb] nobis aptitudinem intelligendi et uolendi, qua eam possumus seruare propter se, cum eam habemus. Et,  sicut quando nobis nichil deest ad uidendum solem, nisi presentia eius, tunc solummodo non habemus illam potestatem, quam nobis facit eius presentia; sic tantummodo quando nobis illa rectitudo deest, tunc habemus illam impotentiam, quam fecit nobis eius absentia. Semper igitur homo habet arbitrii libertatem, sed non semper seruus est peccati; sed quando non habet rectam uoluntatem. DISC. Si intente cogitassem que supra dicta sunt , quando uidendi potestatem in quatuor potestates distribuisti, non hic dubitassem [3590 1Kb] : quare fateor culpam huius dubitationis mee. MAG. Parcam tibi nunc, si [3591 1Kb] deinceps ea que dicimus sic presentia [3592 1Kb] , cum opus erit, habueris; ut ea nobis necesse non sit  repetere. DISC. Gratam habeo tuam indulgentiam. Sed ne mireris, si ea que non consueui [3593 1Kb] cogitare, non sunt mihi propter unam auditionem semper omnia ad intuendum [3594 1Kb] in corde presentia.



CAPUT XIII. Quod potestas seruandi rectitudinem uoluntatis propter ipsam rectitudinem, sit perfecta diffinitio libertatis arbitrii.

MAG. Dic adhuc si quid in diffinitione libertatis arbitrii, quam fecimus, dubitas? DISC. Unum est, quod adhuc me aliquantulum in ea sollicitat. Nam sepe habemus potestatem seruandi aliquid; que tamen libera non est, ut aliena ui impediri non possit. Quamobrem, cum dicis quia libertas arbitrii est potestas seruandi rectitudinem uoluntatis propter ipsam rectitudinem,  uide ne forte addendum sit, quod illam potestatem tam liberam designet esse, ut nulla ui superari possit. MAG. Si potestas seruandi rectitudinem uoluntatis, propter ipsam rectitudinem, aliquando inueniri posset absque illa quam perspeximus libertate, expediret ut quod dicis adderetur: sed cum dicta diffinitio sic perfecta sit ex genere et differentiis, ut nec minus aliquid claudat, nec plus quam illa quam querimus libertas, nichil illi addendum, aut demendum intelligi potest. Est enim potestas, libertatis genus. Quod autem additum est, seruandi, separat eam ab omni potestate que non est seruandi, sicut est potestas ridendi aut ambulandi. Addendo uero, rectitudinem, secreuimus eam [3595 1Kb] a potestati seruandi aurum, et quidquid non est rectitudo.  Per additamentum, uoluntatis, segregatur a potestate seruandi rectitudinem aliarum rerum, ut uirge, aut opinionis. Per hoc autem quod dictum est, propter rectitudinem ipsam, diuiditur a potestate seruandi rectitudinem uoluntatis propter aliud, ut cum seruatur propter pecuniam, aut naturaliter. Seruat enim naturaliter canis rectitudinem uoluntatis, cum amat catulos suos, aut dominum suum sibi benefacientem. Quoniam igitur nichil est in hac diffinitione,  quod non sit necessarium ad concludendam libertatem arbitrii rationalis uoluntatis, et ad alia excludenda, sufficienter illa includitur, et alia excluduntur: nec abundans utique, nec indigens est hec nostra diffinitio. Itane tibi uidetur? DISC. Mihi utique perfecta uidetur. MAG. Dic ergo, si [3596 1Kb] quid uis amplius de libertate hac, propter quam imputatur illam habenti, siue faciat bonum, siue malum. De hac enim sola nunc noster est sermo.



CAPUT XIu. Diuisio eiusdem libertatis.

DISC. Restat nunc ut diuidas eamdem libertatem. Quamuis enim, secundum hanc diffinitionem, communis sit omni rationali nature; multum [3597 1Kb] tamen differt illa que Dei est, ab illis que rationalis creature  sunt [3598 1Kb] ; et ille ab inuicem. MAG. Libertas arbitrii alia est a se, que nec facta est, nec ab alio accepta, que est solius Dei; alia a Deo facta et accepta, que est angelorum et hominum. Facta [3599 1Kb] autem siue accepta, alia est habens rectitudinem quam seruet; alia carens. Habens, alia tenet, sepaparabiliter; alia inseparabiliter. Illa quidem que separabililer tenent, fuit angelorum omnium, antequam boni confirmarentur et mali caderent; et est omnium hominum ante mortem, qui habent rectitudinem eamdem. Que uero tenet inseparabiliter, est electorum angelorum et hominum. Sed angelorum electorum, post ruinam reproborum; et hominum [3600 1Kb] , post mortem suam. Illa autem que caret rectitudine: alia caret recuperabiliter, alia irrecuperabiliter.  Que recuperabiliter caret, est tantum in hac uita omnium hominum illa carentium [3601 1Kb] , quamuis illam multi non recuperent. Que autem irrecuperabiliter caret, est reproborum hominum et angelorum, sed angelorum [3602 1Kb] post ruinam, et hominum post hanc uitam. DISC. De diffinitione et diuisione libertatis huius, Deo annuente, sic mihi satisfecisti [3603 1Kb] ut nichil queam inuenire quod necesse habeam de illis interrogare. [3604 1Kb]





SANCTI ANSELMI TRACTATUS DE CONCORDIA PRAESCIENTIAE ET PRAEDESTINATIONIS NEC NON GRATIAE DEI CUM LIBERO ARBITRIO [3605 1Kb] .


De tribus illis questionibus, in quibus Dei prescientie atque predestinationi nec non et gratie liberum arbitrium repugnare uidetur, quod mihi Deus dignabitur aperire, curabo [3606 1Kb] , ipso adiuuante, scribendo ostendere.



123 QUAESTIO I. DE CONCORDIA PRAESCIENTIAE DEI CUM LIBERO ARBITRIO.



CAP. I.---Non repugnat Dei prescientia libertati arbitrii; quia Deus prescit esse libere futurum, quod aliunde non est ex necessitate futurum.

 uidentur quidem [3607 1Kb] prescientia Dei et liberum arbitrium repugnare; quoniam ea que Deus prescit, necesse est esse futura, et que per liberum  arbitrium fiunt, nulla necessitate proueniunt; sed si repugnant [3608 1Kb] , impossibile est simul et prescientiam Dei esse, que omnia preuidet, et aliquid per libertatem arbitrii fieri. Que impossibilitas si abesse intelligitur; repugnantia, que uidetur inesse, penitus remouetur. Ponamus itaque simul esse et prescientiam Dei, quam sequi necessitas futurarum rerum uidetur; et libertatem arbitrii per quam multa sine ulla necessitate [3609 1Kb] fieri creduntur [3610 1Kb] , et uideamus utrum impossibile sit hec duo simul esse. Quod si  est impossibile, oritur inde aliud impossibibile: impossibile siquidem est, quo posito aliud impossibile sequitur. Sed si aliquid est futurum sine necessitate,  hoc ipsum prescit Deus, qui prescit omnia futura; quod autem prescit Deus, necessitate futurum est, sicut prescitur: necesse est itaque aliquid esse futurum sine necessitate. Nequaquam ergo recte intelligenti hic repugnare [3611 1Kb] uidentur prescientia quam sequitur necessitas, et libertas arbitrii a qua remouetur necessitas: quoniam et necesse est quod Deus prescit futurum esse, et Deus prescit aliquid esse [3612 1Kb] futurum sine omni necessitate. Sed dices mihi: Non remouet tamen a me necessitatem peccandi, uel non peccandi; quoniam Deus prescit me peccaturum, uel non peccaturum: et ideo necesse est me peccare, si pecco; uel non peccare, si non pecco. Ad quod ego: Non debes dicere, Prescit me Deus peccaturum tantum, uel non peccaturum [3613 1Kb] ; sed,  prescit me Deus peccaturum sine necessitate, uel non peccaturum: et ita sequitur quia siue peccaueris, siue non peccaueris, utrumque sine necessitate erit; quia prescit Deus futurum esse sine necessitate hoc quod erit. uides igitur non esse impossibile simul esse prescientiam Dei, per quam futura, que prescit, dicuntur esse ex necessitate; et libertatem arbitrii, per quam multa fiunt sine necessitate. Si enim est impossibile, sequitur aliquid impossibile [3614 1Kb] , sed nulla nascitur ex hoc impossibilitas [3615 1Kb] . Forsitan dicis:  Nondum aufers a corde meo uim necessitatis, cum dicis quia necesse est me peccaturum esse, uel non peccaturum sine necessitate, quia hoc prescit Deus:  necessitas enim uidetur sonare coactionem uel prohibitionem. Quare si necesse est me peccare ex uoluntate, intelligo me cogi aliqua occulta ui ad uoluntatem peccandi; et si non pecco, a peccandi uoluntate prohiberi. Quapropter necessitate uideor mihi peccare [3616 1Kb] , si pecco; uel non peccare, si non pecco [3617 1Kb] .



CAP. II.---Quomodo necesse sit rem esse futuram quando Deus prescit eam esse futuram; et tamen uoluntatem liberam manere: et de duplici necessitate.

Ergo sciendum [3618 1Kb] est quia sepe dicimus necesse esse quod nulla ui esse cogitur, et necesse non esse quod nulla prohibitione remouetur. Nam dicimus, necesse est Deum immortalem esse, et necesse est  Deum non esse iniustum; non quod uis aliqua cogat eum esse immortalem, aut prohibeat esse iniustum [3619 1Kb] , sed quoniam nulla res potest facere ut non sit immortalis, aut ut sit iniustus. Sic itaque si dico, necesse est esse te peccaturum, uel non peccaturum sola uoluntate, sicut Deus prescit, non est intelligendum quod aliquid prohibeat uoluntatem que non erit, aut cogat illam esse que erit: hoc ipsum namque prescit Deus, qui preuidet aliquid futurum ex sola uoluntate, quod uoluntas non [3620 1Kb] cogitur, aut prohibetur ulla alia re; et sic ex libertate [3621 1Kb] fit, quod fit ex uoluntate. Si igitur hec diligenter intelliguntur, puto quia et prescientiam Dei et libertatem arbitrii simul esse nulla prohibet inconuenientia. Denique si quis intellectum uerbi proprie considerat,  hoc ipso quod presciri aliquid dicitur, futurum esse pronuntiatur: non enim nisi quod futurum est prescitur, quia scientia non est nisi ueritatis. Quare cum dico quia si prescit Deus aliquid [3622 1Kb] , 124 necesse est illud esse futurum; idem est, ac si dicam [3623 1Kb] : Si erit, ex necessitate erit; sed hec necessitas non cogit, nec prohibet aliquid esse, aut non esse. Ideo enim quia ponitur res esse, dicitur ex [3624 1Kb] necessitate esse; aut quia ponitur non esse, affirmatur [3625 1Kb] non esse ex necessitate; non quia necessitas cogat aut prohibeat rem esse, aut non esse. Nam cum dico: Si erit, necessitate erit; hic sequitur necessitas rei positionem [3626 1Kb] , non precedit. Idem ualet, si sic pronuntietur: Quod erit, ex necessitate erit. Non enim aliud significat hec necessitas  [3627 1Kb] , nisi quia quod erit non poterit simul non esse. Pariter autem uerum est quia fuit, et est, et  erit aliquid, non ex necessitate, et quia necesse est fuisse omne quod fuit, et esse quod est et futurum esse quod erit. Quippe non est idem rem esse preteritam, et rem preteritam esse preteritam; aut rem esse presentem, et rem presentem esse presentem; aut rem esse futuram, et rem futuram esse futuram, sicut non est idem rem esse albam, et rem albam esse albam. Lignum enim non est semper necessitate album, quia aliquando priusquam fierit album, potuit non fieri album; et postquam est album potest fieri non album: lignum uero album, semper necesse est esse album; quia nec antequam sit, nec postquam est album, fieri potest ut album simul sit non album. Similiter res non necessitate est presens; quoniam antequam esset presens, potuit fieri  ut presens non esset; et postquam est presens, potest fieri non presens. Rem autem presentem necesse est esse presentem semper; quia nec prius quam sit, nec postquam est presens, potest presens simul esse non presens [3628 1Kb] . Eodem modo res aliqua, ut quedam actio, non necessitate futura est; quia, priusquam sit, fieri potest ut non sit futura: rem uero futuram necesse est esse futuram; quoniam futurum nequit esse simul non futurum [3629 1Kb] . De preterito autem similiter uerum est quia res aliqua non est [3630 1Kb] necessitate preterita; quoniam, antequam esset, potuit fieri ut non esset: et quia preteritum semper necesse est esse preteritum; quoniam non potest simul non esse preteritum. Sed [3631 1Kb] in re preterita est quiddam, quod non est in re presenti  uel futura. Nunquam enim fieri potest ut res, que preterita est, fiat non preterita: sicut res quedam, que presens est, potest fieri non presens; et aliqua res, que non necessitate futura est, potest fieri ut non sit futura. Itaque, cum dicitur futurum de futuro, necesse est esse quod dicitur; quia futurum nunquam est non futurum: sicut quoties idem dicimus de eodem. Cum enim dicimus quia omnis homo est homo, aut si est homo homo est; aut omne album est album, et si est album album est: necesse est esse quod dicitur, quia non potest aliquid simul esse et non esse. Quippe si non est necesse omne futurum esse futurum; quoddam [3632 1Kb] futurum non est futurum: quod est impossibile. Necessitate ergo omne futurum, futurum est; et si est futurum,  futurum est, cum futurum dicitur de futuro: sed [3633 1Kb] necessitate sequente, que nichil esse cogit.



CAP. III.---Quod libere futura, non sint necessaria necessitate precedente, sed sequente.

Cum autem futurum dicitur de re, non semper res necessitate est, quamuis sit futura. Nam si dico: Cras seditio futura est in populo, non tamen necessitate erit seditio. Potest enim fieri, antequam sit, ut non fiat, etiamsi est futura [3634 1Kb] . Aliquando uero est, ut res sit ex necessitate que dicitur futura, ut si dico cras esse futurum ortum solis. Si ergo cum necessitate futurum pronuntio de re futura hoc modo, seditio cras futura, necessitate futura est; aut, ortus solis cras futurus, necessitate futurus est: seditio quidem, que non erit ex necessitate, sola sequenti necessitate futura asseritur; quia futura de futura dicitur: si enim cras futura est, necessitate futura est: ortus uero solis duabus necessitatibus  futurus intelligitur, scilicet et precedenti que facit rem esse, ideo enim erit quia necesse est ut sit; et sequenti, que nichil cogit esse, quoniam idcirco necessitate futurus est, quia futurus est. Quapropter, cum dicimus quia quod Deus prescit futurum, necesse est esse futurum, non asserimus [3635 1Kb] semper rem esse necessitate futuram; sed rem futuram, necessitate esse futuram. Non enim potest futurum simul non esse futurum. Idem sensus est, si sic dicitur: Si Deus prescit aliquid, non addendo futurum; quoniam in prescire intelligitur futurum. Nam non est aliud prescire quam scire futurum; et ideo si prescit Deus aliquid, necesse est illud esse futurum. Non ergo semper sequitur prescientiam  Dei, rem necessitate futuram esse; quoniam, quamuis omnia futura presciat, non tamen prescit cuncta futura necessitate, sed quedam prescit ex libera rationalis creature uoluntate futura. Notandum quippe est quia, sicut necesse non est Deum uelle quod uult; ita necesse est in multis uelle hominem quod uult; et, sicut necesse est [3636 1Kb] esse, quidquid Deus uult; ita necesse est esse, quod uult homo in his, que Deus ita subdit humane uoluntati, ut [3637 1Kb] si uult fiant, si non uult non fiant. Quoniam enim quod Deus uult, non potest non esse; cum uult hominis uoluntatem nulla cogi uel prohiberi necessitate ad uolendum; uel ad non uolendum, et uult effectum sequi uoluntatem; tunc necesse est uoluntatem esse liberam, et esse quod uult. In huiusmodi  ergo uerum est quia necessitate sit opus peccati, quod uult homo facere; quamuis non necessitate uelit. Quod si queritur de peccato ipsius uoluntatis, cum peccat uolendo, utrum sit necessitate, respondendum est quia sicut non uult necessitate, ita non est peccatum uoluntatis necessitate. Nec necessitate. operatur eadem [3638 1Kb] uoluntas; quia si non uellet  sponte, non operaretur, quamuis quod facit, necesse sit fieri, ut supra dixi. Nam, quoniam non est aliud ibi peccare, quam uelle quod non debet; ita non est peccatum uoluntatis necessarium, sicut uelle non est necessarium: tamen uerum est quia si uult homo peccare, necesse est eum peccare; sed ea necessitate quam supra dixi  nichil cogere aut prohibere. Itaque quod uult libera uoluntas, et potest et non potest non uelle, et necesse est eam uelle [3639 1Kb] . Potest namque non uelle antequam uelit, quia libera est; et cum iam uult [3640 1Kb] , non potest non uelle, sed eam uelle necesse est; quoniam impossibile ille est idipsum simul et uelle et non uelle. Opus uero uoluntatis, cui datum est ut quod uult sit, et quod non uult non sit, uoluntarium siue spontaneum est; quoniam  spontanea uoluntate fit: et bifariam est necessarium, quia et uoluntate cogitur fieri, et quod fit non potest simul non fieri. Sed has necessitates facit uoluntatis libertas, que, priusquam sint, eas cauere potest. Hec omnia Deus, qui scit omnem ueritatem et nonnisi ueritatem, sicut sunt spontanea uel necessaria, uidet, et sicut uidet, ita sunt. Hac ergo consideratione palam est quia sine omni repugnantia, et Deus prescit omnia, et multa fiunt ex libera uoluntate, que, antequam sint, fieri potest ut nunquam sint; et tamen quodammodo sunt necessitate: que necessitas, ut dixi, descendit de libera uoluntate.



CAP. Iu.---Si prescientia Dei necessitatem ingerit rebus quas prescit; ipse nichil facit ex libertate, sed omnia  ex necessitate.

Cognosci potest etiam non omnia que prescit Deus esse ex necessitate, sed quedam fieri ex libertate uoluntatis; quia, cum [3641 1Kb] uult aut facit Deus aliquid, siue secundum eternitatis dicatur immutabilem presentiam [3642 1Kb] , in qua nichil est preteritum aut 125 futurum, sed omnia simul sunt sine omni motu; ut, si dicimus quia non uoluit aut uolet, nec fecit aut faciet aliquid, sed tantum uult [3643 1Kb] et facit; siue secundum tempus uelut cum proferimus quia uolet aut faciet quod nondum factum esse cognoscimus: negari nequit scire que uult et facit, et prescire que uolet atque faciet. Quare si scire atque prescire Dei necessitatem ingerit omnibus, que scit aut prescit; nichil  secundum eternitatem aut secundum ullum tempus, uult aut faciet ipse ex libertate, sed omnia ex necessitate: quod si absurdum est uel opinari, non necessitate est aut non est, omne quod scit Deus aut prescit esse uel non esse. Ergo nichil prohibet aliquid sciri uel presciri ab illo in nostris uoluntatibus et actionibus fieri, aut futurum esse per liberum  arbitrium: ut, quamuis necesse sit esse quod scit aut prescit, tamen multa fiant nulla necessitate, sed libera uoluntate, quemadmodum supra monstraui . Nempe quid mirum, si hoc modo aliquid est ex libertate et ex necessitate, cum multa sint [3644 1Kb] que recipiunt opposita diuersa ratione? Que namque magis opposita sunt, quam adire et abire? uidemus tamen, cum transit aliquis de loco ad locum, quia idem ire, est adire [3645 1Kb] et abire. Abit enim de loco, et adit ad locum. Item: si consideremus solem sub aliqua parte celi, cum semper celum lustrando ad eamdem partem festinet, uidemus quia idem locus est a quo recedit et ad quem accedit, et indesinenter ei eodem tempore appropinquat, a quo elongatur. Patet etiam cursum eius non ignorantibus,  quia si celum consideremus, semper transit ab occidentali parte ad orientalem. Si uero terram attendimus, nunquam nisi ab orientali ad occidentalem, et sic semper contra firmamentum uadit, et licet tardius, cum firmamento: quod ipsum in omnibus planetis cernitur. Ita ergo nulla oritur repugnantia, si secundum predictas rationes asserimus idem aliquid esse necessitate futurum, quia est futurum; et nulla cogi necessitate esse futurum, nisi ea necessitate, quam supra dixi  fieri a libera uoluntate.



CAP. u.---Quod multa in Scripturis dicuntur necessaria et immutabilia, per comparationem ad eternitatem; que in tempore sunt libera, et possent non esse.


Si uero per hoc, quod de homine dicit Iob Deo: Constituisti terminos eius, qui preteriri non poterunt , uult aliquis ostendere quia nullus potuit accelerare uel differre diem in qua moritur, quamuis aliquando nobis uideatur aliquis facere ex libera uoluntate unde moritur, non est quod [3646 1Kb] obiicitur contra hoc quod supra diximus. Nam, quoniam Deus non fallitur, nec uidet nisi ueritatem siue ex libertate siue ex necessitate eueniat, dicitur constituisse [3647 1Kb] apud se immutabiliter quod apud hominem priusquam fiat mutari potest [3648 1Kb] Tale etiam est quod Paulus [3649 1Kb] apostolus de his, qui secundum propositum uocati sunt sancti, dicit: Quos prescit et predestinauit conformes fieri imaginis Filii sui, ut sit ipse primogenitus in multis fratribus. Quos  autem predestinauit, hos et uocauit; et quos uocauit, hos et iustificauit; quos autem iustificauit, illos et magnificauit . Hoc quippe propositum, secundum quod uocati sunt sancti, in eternitate, in qua non est preteritum uel futurum, sed tantum presens, immutabile est; sed in ipsis hominibus  ex libertate arbitrii aliquando est mutabile. Sicut enim quamuis in eternitate non fuit aut erit aliquid, sed tantum est, et tamen in tempore fuit et erit aliquid sine repugnantia; ita quod in eternitate mutari nequit, in tempore aliquando per liberam uoluntatem antequam sit, esse mutabile probatur absque inconuenientia: quamuis autem ibi nichil sit nisi presens, non est tamen illud presens temporale, sicut nostrum; sed eternum, in quo tempora cuncta continentur. Siquidem, quemadmodum presens tempus continet omnem locum et que in quolibet loco sunt; ita eterno presenti simul clauditur omne tempus et que sunt in quolibet tempore [3650 1Kb] . Cum ergo ait Apostolus quia Deus prescit sanctos suos, predestinauit, uocauit, iustificauit, magnificauit,  nichil horum prius aut posterius apud Deum est; sed omnia simul eterno presenti sunt intelligenda. Habet enim eternitas suum simul, in quo sunt omnia que simul sunt loco uel tempore, et que sunt diuersis in locis uel temporibus. Ut autem ostenderet idem Apostolus non illa uerba se pro temporali significatione posuisse; illa etiam, que futura sunt, preteriti temporis uerbo pronuntiauit. Nondum enim quos presciuit adhuc nascituros, iam temporaliter uocauit, iustificauit, magnificauit. Unde cognosci potest eum, propter indigentiam uerbi significantis eternam presentiam, usum esse uerbis preterite significationis; quoniam que tempore preterita sunt, ad similitudinem eterni presentis omnino immutabilia sunt. In hoc siquidem magis  similia sunt eterno presenti, temporaliter preterita quam presentia; quoniam que ibi sunt, nunquam possunt non esse presentia, sicut tempore preterita non ualent unquam preterita non esse: presentia uero tempore omnia [3651 1Kb] que transeunt, fiunt non presentia. Hoc ergo modo quidquid de his, que libero fiunt arbitrio, uelut necessarium sacra Scriptura pronuntiat; secundum eternitatem loquitur, in qua presens est omne uerum et nonnisi uerum, immutabiliter [3652 1Kb] , non secundum tempus, in quo non semper sunt uoluntates et actiones nostre: et, sicut dum non sunt, non est necesse eas esse; ita sepe non est necesse ut aliquando sint. Nam, non semper scribo aut uolo scribere: et, sicut, dum non scribo aut non uolo scribere [3653 1Kb] , non est necesse  me scribere aut uelle scribere; ita necesse non est ut aliquando scribam, uel uelim scribere. Cum autem res tam aliter esse [3654 1Kb] cognoscatur in tempore quam in eternitate: ut aliquando uerum sit quoniam aliquid non est in tempore, quod est in eternitate; et quod fuit in [3655 1Kb] tempore, quod ibi non fuit; et erit  temporaliter, quod ibi non erit: nulla ratione negari uidetur similiter posse [3656 1Kb] aliquid in tempore esse mutabile [3657 1Kb] , quod ibi est immutabile. Quippe non magis opposita sunt, mutabile in tempore, et immutabile in eternitate; quam non esse in aliquo tempore, et esse semper in eternitate: et fuisse, uel futurum esse secundum tempus, atque non fuisse, uel non futurum esse in eternitate. Siquidem non dico aliquid nunquam esse in tempore, quod semper est in eternitate; sed tantum in aliquo tempore non esse. Non enim dico actionem meam crastinam nullo tempore esse; sed hodie tantum nego eam esse, que tamen semper est in eternitate. Et quando [3658 1Kb] negamus fuisse uel futurum ibi esse aliquid, quod in tempore fuit aut  erit, non asserimus id quod fuit aut erit nullo modo ibi esse; sed tantum preterito uel futuro modo dicimus non ibi esse, quod ibi indesinenter est, suo presenti modo: in his uero nulla uidetur aduersari contrarietas. Sic utique sine ulla repugnantia dicitur aliquid esse mutabile in tempore antequam sit, quod in eternitate manet immutabiliter, non antequam sit, uel postquam est; sed indesinenter, quia nichil est ibi secundum tempus. Nam hoc ipsum ibi est eternaliter, quia temporaliter aliquid et est, et, antequam [3659 1Kb] sit, potest non esse, sicut iam dixi. Sufficienter ex his, que dicta sunt, puto patere quia prescientia Dei et liberum arbitrium nequaquam inuicem repugnant: quod facit uis eternitatis, que claudit omne tempus et que  sunt in quolibet tempore.



126 CAP. uI.---De libertate ad ea que sunt salutis hic queritur ubi, et que sit.

Sed quoniam non in omnibus liberum habemus arbitrium, uidendum est ubi, et que sit illa libertas arbitrii quam semper habere creditur homo, et quid sit illud arbitrium. Non enim idem est arbitrium et libertas qua dicitur liberum. In multis dicitur libertas et arbitrium; ut cum aliquem dicimus libertatem habere loquendi, aut tacendi, et in eius arbitrio esse quid horum uelit. In pluribus quoque aliis similiter dicitur libertas et arbitrium, que non semper adsunt, aut ad salutem anime nobis necessaria sunt. Pro illo autem arbitrio tantum, et pro illa  libertate ista uentilatur questio; sine quibus homo saluari nequit, postquam potest illis uti. Nam ideo conqueruntur multi quia putant ad salutem uel damnationem nichil ualere liberum arbitrium; sed solam necessitatem propter Dei prescientiam. Quoniam ergo non saluatur homo, postquam ad intelligibilem  peruenit etatem, sine sua iustitia: ibi est inuestigandum hoc arbitrium, et hec libertas unde agitur, ubi sedes et iustitie. Primum itaque ostendenda est iustitia; deinde ista libertas et istud arbitrium. Est quidem iustitia quelibet, magna uel parua, rectitudo uoluntatis propter se seruata. Libertas autem ista est potestas seruandi rectitudinem uoluntatis propter ipsam rectitudinem. Quas definitiones puto me apertis rationibus monstrasse: priorem quidem in tractatu , quem feci de ueritate; alterum uero in eo, quem edidi  de hac ipsa libertate; in quo etiam ostensum est  quomodo naturaliter et inseparabiliter sit in homine hec libertas, quamuis non ea semper utatur; et  quod sit ita fortis, ut nulla res homini rectitudinem  predictam, id est iustitiam [3660 1Kb] , quam habet, ualeat, quandiu hac libertate uoluerit uti, auferre. Iusta uero non est naturalis, sed fuit separabilis in principio et angelis [3661 1Kb] in celo, et hominibus in paradiso, et est adhuc in hac uita; non tamen necessitate, sed habentium [3662 1Kb] illam propria uoluntate. Sed quoniam iustitiam, qua iustus est aliquis, constat esse rectitudinem uoluntatis, quam dixi: que rectitudo tunc tantum est in aliquo, cum ipse uult quod Deus uult cum uelle: patet quia Deus eamdem rectitudinem non potest inuito auferre; quoniam non potest hoc uelle. Sed neque uelle potest [3663 1Kb] ut eam habens, nolens ulla necessitate eam deserat, quippe uellet illum non uelle, quod uult eum uelle: quod esse nequit. Sequitur ergo Deum uelle hoc  modo rectam uoluntatem ad uolendum recte et ad seruandum eamdem rectitudinem esse liberam; que quando potest quod uult, libere facit quod facit. Unde quoque apertissime [3664 1Kb] cognosci potest aliquam esse liberam uoluntatem cum actione sua, non repugnante Dei prescientia, sicut supra monstratum est. Ponamus nunc exemplum aliquod, in quo appareat et recta, id est iusta [3665 1Kb] uoluntas et libertas arbitrii, et ipsum arbitrium; et quomodo recta uoluntas impugnetur, ut deserat rectitudinem, et qualiter eam libero seruet arbitrio. Habet aliquis in corde ut ueritatem teneat, quia intelligit rectum esse amare ueritatem. Hic utique rectam iam habet uoluntatem et rectitudinem uoluntatis. Aliud autem est uoluntas; et aliud rectitudo, qua recta est. Accedit  alius; et, nisi mentiatur, minatur illi mortem. uidemus nunc in eius esse arbitrio an deserat uitam pro rectitudine uoluntatis; an rectitudinem, pro uita. Hoc arbitrium, quod et iudicium dici potest, liberum est; quoniam ratio, qua intelligitur rectitudo, docet rectitudinem illam eiusdem rectitudinis  amore semper esse seruandam; et quidquid obtenditur ut deseratur esse contemnendum; atque uoluntatis est ut ipsa quoque reprobet ac eligat, quemadmodum rationis intellectus monstrat: ad hoc enim maxime date sunt rationali creature uoluntas et ratio. Quapropter idem uoluntatis arbitrium, ut eamdem rectitudinem deserat, nulla cogitur necestitate, quamuis mortis impugnetur difficultate. Licet enim necesse sit aut uitam aut rectitudinem relinquere, nulla tamen necessitas determinat quam seruet aut deserat. Nempe sola uoluntas determinat ibi quid teneat, nec aliquid facit uis necessitatis, ubi operatur electio sola uoluntatis. At cui non est deserendi rectitudinem uoluntatis, quam habet, necessitas; palam est quia non deest seruandi potestas  siue libertas. Semper enim hec potestas [3666 1Kb] libera est. Hec est enim libertas, quam esse dixi  potestatem seruandi rectitudinem uoluntatis, propter ipsam rectitudinem. Hac ipsa libertate rationalis nature, et arbitrium liberum et uoluntas libera dicitur.



CAP. uII.---An Dei prescientia sit a rebus: et an res sint ab eius scientia. Et quomodo mala sint a Deo.

Restat nunc ut consideremus, cum Deus omnia prescire siue scire credatur, utrum eius scientia sit a rebus, an res habeant [3667 1Kb] esse ab eius scientia. Nam, si Deus a rebus habet scientiam, sequitur quod ille prius sint quam eius scientia, et sic a Deo non sint, a quo nequeunt esse nisi per eius scientiam.  Si uero quecunque sunt, a scientia Dei sumunt essentiam: Deus factor est auctor est malorum operum [3668 1Kb] , et ideo non iuste [3669 1Kb] punit malos: quod non suscipimus. Hec autem questio facile solui potest, si prius cognoscitur bonum, quod est iustitia, uere aliquid esse; malum uero, quod est iniustitia, omni carere [3670 1Kb] existentia. Quod in tractatu  de casu diaboli, et in libello quem de conceptu uirginali et peccato originali titulaui, apertissime monstraui [3671 1Kb] . Non est enim iniustitia qualitas, aut actio, aut aliqua essentia, sed tantum absentia debite iustitie; nec est nisi in uoluntate, ubi debet esse iustitia. Per quam uoluntatem iustam uel iniustam [3672 1Kb] dicitur omnis rationalis natura, et quelibet eius actio iusta uel iniusta. Omnis quippe  qualitas, et omnis actio, et quidquid aliquam habet essentiam, a Deo est, a quo est omnis iustitia et nulla iniustitia: facit igitur Deus omnia que iusta uel iniusta uoluntate fiunt, id est bona opera et mala. In bonis quidem facit quod sunt, et quod bona sunt;  in malis uero facit quod sunt, sed non quod mala sunt. Nam omni rei esse iustam uel bonam, est aliquid esse [3673 1Kb] ; nulli uero rei est esse aliquid, iniustam uel malam esse [3674 1Kb] . Siquidem bonum uel iustum esse, est iustitiam habere: quod est aliquid. Malum uero esse uel iniustum, est non habere iustitiam quam debet habere: quod non est aliquid. Iustitia namque aliquid est; iniustitia uero nichil, sicut dixi. Est autem aliud [3675 1Kb] bonum, quod dicitur commodum, cuius contrarium est malum, quod est incommodum. Hoc malum aliquando nichil est, ut cecitas; aliquando est aliquid, ut dolor. Sed hoc malum, cum aliquid est, Deum facere non negamus; quia ipse est, sicut legitur, faciens pacem et creans malum . Ipse namque creat incommoda, quibus  exercet et purgat iustos, et punit iniustos. Itaque de illo tantum malo [3676 1Kb] , quod est iniustitia, per quam dicitur iniustum, certum est quia nunquam est aliquid; nec alicui rei est esse aliquid, iniustam esse. Et, sicut Deus non facit iniustitiam, ita non facit aliquid iniustum esse: qui tamen facit omnes actiones et omnes motus, quia ipse facit res a quibus, et ex quibus, et per quas, et in quibus fiunt; et nulla res habet ullam potestatem uolendi aut faciendi, nisi illo dante. Ipsum quoque uelle, quod aliquando iustum est, aliquando iniustum, nec est aliud quam uti potestate uolendi et uoluntate, quas Deus dat, inquantum est, 127 bonum est, et a Deo est. Quod tunc quidem quando recte est, bonum et iustum est; quando  uero non recte, hoc solo quia non recte est, malum est et iniustum. Est autem aliquid recte esse, et hoc est a Deo; non esse uero recte, non est aliquid, nec est a Deo. Nam, sicut cum aliquis utitur gladio, aut lingua, aut potestate loquendi, non est aliud [3677 1Kb] gladius, aut lingua, siue potestas cum rectus est eorum usus, aliud, cum non est rectus; ita uoluntas qua utimur ad uolendum, sicut ratione utimur ad ratiocinandum, non est aliud quando quis illa recte utitur, et aliud quando non recte; nec magis nec minus est hoc quod est essentialiter, cum est iusta, quam cum iniusta est uoluntas, per quam dicitur aut substantia aut actio iusta uel iniusta. Sic, itaque facit Deus in omnibus uoluntatibus et operibus bonis, et quod essentialiter sunt, et quod bona sunt;  in malis uero non quod mala sunt, sed tantum quod per essentiam sunt. Quemadmodum enim non est essentia [3678 1Kb] rerum, nisi a Deo; ita non est recta [3679 1Kb] , nisi ab ipso. Huius uero rectitudinis, de qua loquor, absentia, que est iniustitia, non est nisi in  uolu tate rationalis creature, que semper debet habere iustitiam. Cur autem non habeat, quam semper debet habere: et quomodo Deus bona faciat, sola sua bonitate, et mala sola culpa hominis [3680 1Kb] uel diaboli; et qualiter homo bona faciat per liberum arbitrium, presulante gratia, et malum sola sua operante propria uoluntate; et quid habeat Deus in malis, sine culpa sua [3681 1Kb] , et bomo in honis, cum laude sua; ut tamen bona [3682 1Kb] hominis uideantur aperte imputanda Deo, et mala homini: cum de gratia et libero arbitrio tractabimus [3683 1Kb] , ut puto Deo donante, apertius patebit. Nunc autem tantum dico quod malus angelus ideo iustitiam non habet, quia eam deseruit, nec postea recepit; homo uero idcirco illa caret, quia in primis parentibus eam abiecit, postea aut  non illam recepit, aut receptam reiecit. Puto quia, gratia Dei adiuuante, monstrauimus quod prescientiam Dei et liberum arbitrium simul esse, si diligenter considerentur que diximus, non sit impossibile, neque possit aliquid obiici quod non sit dissolubile.



QUAESTIO II. DE CONCORDIA PRAEDESTINATIONIS CUM LIBERO ARBITRIO [3684 1Kb] .

Nunc ergo in eo sperantes, qui huc usque nos perduxit, discordiam que inter predestinationem et liberum arbitrium uidetur esse, aggrediamur dissoluere. Ad quod per ea que supra disseruimus, sicut in sequentibus patebit, non parum profecimus.



CAP. I [al. uIII].---Ratio dubitandi circa libertatis et predestinationis concordiam.


Predestinatio uidetur idem esse quod preordinatio, siue prestitutio [3685 1Kb] : et ideo quod Deus predestinare dicitur, intelligitur preordinare: quod est statuere futurum esse. Quod autem Deus statuit futurum esse, necessitate uidetur futurum esse; quare quidquid Deus predestinat, necesse est futurum esse. Si ergo Deus predestinat bona et mala que fiunt, nichil fit per liberum arbitrium; sed omnia ex necessitate. At, si tantum bona predestinat, sola bona sunt ex necessitate, nec est liberum arbitrium nisi ad mala: quod nimis est absurdum. Non ergo sola bona predestinat Deus. Si autem bona quedam opera facit liberum arbitrium, per que fiunt iusti absque predestinatione, non predestinat Deus omnia bona opera, que iustos faciunt, quare nec illos iustos, qui sunt  per opera liberi arbitrii. Non ergo presciuit Deus eos; quia quos presciuit hos et predestinauit . Sed falsum est Deum non prescire aliqua bona opera, aut aliquos iustos. Non igitur quedam solius liberi arbitrii opera bona iustificant, sed [3686 1Kb] illa sola que Deus predestinat. Si ergo Deus predestinat  omnia, et predestinata sunt ex necessitate, cum nichil per liberum arbitrium necessitate fiat, sequi uidetur nichil esse liberum arbitrium, manente predestinatione; aut si statuimus in aliquibus liberum arbitrium, perire in illis predestinationem.



CAP. II [al. IX].---Predestinatio non solum bonorum est, sed et malorum potest dici.

In primis itaque ante questionis responsionem, uidendum est quia predestinatio non solum bonorum est, sed et malorum potest dici: quemadmodum Deus mala que non facit, dicitur facere, quia permittit. Nam, dicitur hominem indurare cum non emollit, ac inducere in tentationem cum non liberat. Non est ergo inconueniens si hoc modo dicimus Deum predestinare malos, et eorum mala opera,  quando eos et eorum mala opera non corrigit [3687 1Kb] . Sed bona specialius prescire, et predestinare dicitur, quia in illis facit quod sunt, et quod bona sunt; in malis autem [3688 1Kb] nonnisi quod sunt essentialiter, non quod mala sunt; ut supra dictum est . Sciendum quoque est quia sicut prescientia non in Deo dicitur proprie; ita nec predestinatio, quia illi nec ante, nec post aliquid est, sed omnia sunt illi simul presentia.



CAP. III. [al. X].---Predestinatio cum libertate conciliatur eodem modo quo prescientia.

Consideremus nunc an aliqua possint predestinari, per liberum arbitrium futura. Dubitari utique [3689 1Kb] non debet quia eius predestinatio, et prescientia non discordat; sed sicut prescit, ita quoque predestinat.  In questione de prescientia cognouimus aperte aliqua presciri futura per liberum arbitrium, sine omni repugnantia. Unde ueritas quoque euidens, et ratio docet predestinari similiter per liberum arbitrium quedam futura, absque omni inconuenientia. Nam neque prescit Deus, neque predestinat quemquam iustum futurum ex necessitate [3690 1Kb] . Non enim habet iustitiam, qui eam non seruat libera uoluntate. Pariter igitur, quamuis necesse sit fieri que presciuntur et que predestinantur, quedam tamen prescita et predestinata non eueniunt ea necessitate que precedit rem et facit, sed ea que rem sequitur, sicut supra diximus. Non enim ea Deus, quamuis predestinet, facit uoluntatem cogendo aut uoluntati resistendo, sed in sua illam potestate dimittendo.  Quamuis tamen sua uoluntas utatur potestate, nichil tamen facit quod Deus non faciat in bonis sua gratia, in malis non sua, sed eiusdem uoluntatis culpa; quod, sicut promisimus, clarius, cum de gratia loquemur, apparebit. Et, sicut prescientia que non fallitur, non prescit nisi uerum sicut erit, aut [3691 1Kb]  necessarium, aut spontaneum; ita predestinatio que non mutatur, non predestinat nisi sicut est in prescientia. Et, quemadmodum quod prescitur, licet in eternitate sit immutabile, tamen in tempore aliquando antequam sit, mutari potest; ita est per omnia de predestinatione. Patet igitur ex his que dicta sunt, si bene considerentur, quia nec predestinatio excludit liberum arbitrium, nec liberum arbitrium aduersatur predestinationi. Siquidem omnia illa, quibus supra monstrauimus liberum arbitrium prescientie non repugnare, pariter ostendunt illud predestinationi concordare. Non ergo rationabiliter, 128 quoties aliquid contingit, operante spontanea uoluntate, uelut cum homo homini facit iniuriam unde ab illo occiditur, quidam clamant dicentes:  Sic prescitum et predestinatum erat a Deo; et ideo necessitate factum est, nec aliter fieri potuit. Quippe nec qui alium iniuria irritauit, nec qui se uindicauit, hoc fecit necessitate, sed sola uoluntate; quia si non sponte uoluisset, neuter quod fecit fecisset.



QUAESTIO III. DE CONCORDIA GRATIAE ET LIBERI ARBITRII [3692 1Kb] .

Restat nunc ut de gratia et eodem libero arbitrio, eadem gratia adiuuante, consideremus.



CAP. I [al. XI].---Proponitur difficultas ex Scripturis circa gratie et libertatis concordiam.

Questio ista inde nascitur, quia diuina Scriptura ita loquitur aliquando ut nichil uideatur liberum arbitrium prodesse ad salutem, sed sola gratia; aliquando  uero ita, uelut tota nostra salus in libera nostra consistat uoluntate. De gratia siquidem dicit Dominus: Sine me nichil potestis facere ; et: Et nemo uenit ad me, nisi Pater meus traxerit eum . Et Paulus apostolus: Quid autem habes quod non accepisti?  Et de Deo: Cuius uult miseretur, et quem uult indurat ; et: Neque uolentis, neque currentis, sed miserentis est Dei . Multa quoque alia leguntur, que soli gratie sine libero arbitrio bona nostra opera et salutem [3693 1Kb] nostram uidentur attribuere. Plures etiam asserunt experimento se probare quod homo nequaquam ullo libero fulciatur arbitrio; quoniam multos [3694 1Kb] absque numero, immenso mentis et corporis conatu niti sentiunt: qui  [3695 1Kb] quadam difficultate, imo impossibilitate aggrauati nihi proficiunt, aut post magnum profectum repente irreparabiliter deficiunt. Liberum autem arbitrium monstrat eadem Scriptura nos habere hoc modo. Dicit Deus per Isaiam: Si uolueritis, et audieritis me, bona terre comedetis . Et Dauid: Quis est homo, qui uult uitam; diligit dies uidere bonos? Prohibe linguam tuam a malo, et labia tua ne loquantur dolum. Diuerte a malo, et fac bonum  . Et Dominus in Euangelio: uenite ad me, omnes qui laboratis, et onerati estis, et ego reficiam uos. Tollite iugum meum super uos, et discite a me quia mitis: sum et humilis corde, et inuenietis requiem animabus uestris . Plura etiam alia et innumerabilia sunt, que uidentur liberum arbitrium ad bene operandum excitare; et quia monita [3696 1Kb] contemnit, exprobrare: quod auctoritas diuina nequaquam faceret, si uoluntatis libertatem nullam in homine cognosceret. Sed nec ullo modo esset, cur Deus bonis uel malis pro meritis singulorum iuste retribueret, si per liberum arbitrium nullus bonum uel malum faceret. Quoniam ergo in sacra Scriptura quedam inuenimus, que soli gratie fauere uidentur; et quedam, que  solum liberum arbitrium statuere sine gratia putantur, fuerunt quidam superbi, qui totam uirtutum efficaciam [3697 1Kb] in sola libertate arbitrii consistere sunt arbitrati: et sunt nostro tempore multi, qui liberum arbitrium esse aliquid penitus desperant. In hac itaque questione hec erit nostra intentio [3698 1Kb] , ut liberum arbitrium simul esse cum gratia, et cum ea operari in multis monstremus: sicut illud cum prescientia atque predestinatione concordare reperimus.



CAP. II [al. XII].---De libertate arbitrii, sine qua salutem nemo meretur; et de gratia, sine qua nullus saluatur homo, hic agitur.

Sciendum est quia sicut non de alio libero arbitrio fit hec, ut supra dixi, questio nisi de illo [3699 1Kb] sine quo salutem nemo meretur, postquam intelligibilem  habet etatem; ita non de alia gratia quam de illa sine qua nullus saluatur homo. Omnis enim creatura gratia existit, quia gratis facta est; et multa bona dat Deus per gratiam in hac uita, sine quibus homo saluari potest [3700 1Kb] . In infantibus quidem, qui baptizati moriuntur antequam suo possint uti libero arbitrio, non apparet concordia quam querimus; quoniam in illis gratia sola operatur salutem, sine illorum libero arbitrio. Nam hoc quoque gratia est quia datur aliis uoluntas ut illis sua fide subueniant. In habentibus itaque intelligibilem etatem monstrandum est quod inuestigamus; quia de his solum uersatur hec questio. Quicunque autem ex his saluantur, per iustitiam saluari dubium non  est. Iustis enim promittitur uita eterna; quia iusti in perpetuum uiuent, et apud Dominum est merces eorum . Quod autem iustitia sit rectitudo uoluntatis, sacra sepe monstrat [3701 1Kb] auctoritas. Qua de re sufficit unum exemplum proponere: cum enim dixisset Dauid : Non repellet Dominus plebem suam, et hereditatem suam non derelinquet, quoadusque iustitia conuertatur in iudicium, ut doceret nos quid esset iustitia, interrogando  ait: Et qui iuxta illam? Ad quod ipse sibi respondens ait: Omnes qui recto sunt corde, hoc est, qui recta sunt uoluntate. Quamuis enim corde credamus et intelligamus, sicut corde uolumus, non tamen iudicat Spiritus sanctus illum rectum habere cor qui recte credit et intelligit, et non recte uult; quia non utitur rectitudine fidei et intellectus ad recte uolendum, propter quod datum est rationali creature recte credere et intelligere. Nam neque rectum intellectum dicendus est habere, qui secundum illum non recte uult; neque dicitur facere fidem, nisi mortuam, qui secundum fidem non recte uult operari; propter quod fides dicitur, et datur [3702 1Kb] . Recte igitur intelligimus Dauid dixisse rectos corde, rectos uoluntate. Sed, ne quis existimet  auctoritate diuina dici iustum illum uel rectum, qui nonnisi propter aliud tenet [3703 1Kb] rectitudinem uoluntatis, dicimus iustitiam rectitudinem esse uoluntatis propter se seruatam: qui enim solum propter aliud illam [3704 1Kb] seruat, non eam diligit; sed illud propter [3705 1Kb] quod illam seruat; et ideo non est dicendus iustus, nec talis rectitudo nominanda est iustitia. Quando de prescientia et libero arbitrio tractabamus , exemplo quodam monstrauimus esse posse simul rectitudinem hanc, quam uoco iustitiam, et liberum arbitrium: per quod planum est intelligere in aliis multis similiter esse. Si ergo possumus ostendere nullam creaturam hanc adipisci posse rectitudinem nisi per gratiam, manifesta erit inter gratiam et liberum arbitrium, ad  saluandum hominem, concordia quam querimus.



CAP. III [al. XIII].---Rectitudo, qua salutem consequimur, nonnisi per gratiam obtinetur.

Dubium utique [3706 1Kb] non est quia uoluntas non uult recte, nisi quia recta est. Sicut namque non est acutus uisus quia uidet acute, sed ideo uidet acute quia acutus est: ita uoluntas non est recta quia uult recte; sed recte uult quoniam est recta. Cum autem uult hanc rectitudinem, procul dubio recte uult; non ergo uult rectitudinem [3707 1Kb] , nisi quia recta est: idem autem 129 est uoluntati rectam esse, et rectitudinem habere. Palam igitur est quia non uult rectitudinem, nisi quia rectitudinem habet. Non nego uoluntatem rectam uelle rectitudinem quam nondum habet, quando uult maiorem  quam habeat; sed dico nullam [3708 1Kb] eam posse uelle rectitudinem, si non habet rectitudinem qua illam uelit. Consideremus nunc utrum aliquis hanc rectitudinem non habens, eam aliquo modo a se habere possit. Utique a se illam habere nequit, nisi aut  uolendo aut non uolendo. uolendo quidem nullus ualet eam per se adipisci; quia nequit eam uelle, nisi illam habeat. Quod autem aliquis non habens rectitudinem uoluntatis, illam ualeat per se non uolendo assequi, mens nullius accipit. Nullo igitur modo potest eam creatura habere a se. Sed neque creatura ualet eam habere ab alia creatura. Sicut namque creatura nequit creaturam saluare; ita non potest illi dare per quod debeat saluari [3709 1Kb] . Sequitur itaque quia nulla creatura rectitudinem habet, quam dixi uoluntatis, nisi per gratiam. Hanc autem rectitudinem per liberum arbitrium seruari posse, sicut supra dixi, monstrauimus. Deo igitur largiente, inuenimus gratiam eius, ad saluandum hominem, cum libero arbitrio concordare; ita ut gratia sola  possit hominem saluare, nichil eius libero arbitrio agente , et in inintelligentibus [3710 1Kb] ipsa semper adiuuet liberum arbitrium naturale, quod sine illa nichil ualet ad salutem, dando uoluntati rectitudinem quam seruet per liberum arbitrium. Et quamuis non omnibus det, quoniam cui uult miseretur et quem uult indurat ; nulli tamen dat pro aliquo precedenti merito, quoniam quis prior Deo dedit, et retribuetur ei?  Si autem uoluntas, per liberum seruando arbitrium quod accepit, meretur aut augmentum accepte iustitie, aut etiam potestatem pro bona uoluntate, aut premium aliquod: hec omnia fructus sunt prime gratie, et gratia pro gratia; et ideo totum imputandum est gratie, quia neque uolentis  est, quod uult, neque currentis est, quod currit; sed miserentis est Dei . Omnibus enim, excepto solo Deo, dicitur: Quid habes quod non accepisti? Si autem accepisti, quid [3711 1Kb] gloriaris, quasi non acceperis? 



CAP. Iu [al. XIu].---Eadem rectitudo nonnisi per gratiam conseruatur.

Quomodo quidem libertas uoluntatis tenentis acceptam rectitudinem, nulla necessitate ut illam deserat, expugnetur, sed difficultate impugnetur, nec eidem difficultati [3712 1Kb] inuita, sed uolens cedat: in tractatu de libertate arbitrii puto me ostendisse . Quibus autem modis, post eamdem rectitudinem acceptam, liberum arbitrium gratia adiuuet ut seruet quod accepit: quamuis non  omnes ualeam enumerare, multifariam enim hoc facit; tamen non erit inutile aliquid inde dicere [3713 1Kb] . Nemo certe seruat rectitudinem hanc acceptam, nisi uolendo; uelle autem illam aliquis nequit, nisi habendo: habere uero illam nullatenus ualet, nisi  per gratiam. Sicut ergo illam nullus accipit, nisi gratia preueniente; ita nullus eam seruat, nisi eadem gratia subsequente. Nempe, quamuis illa seruetur per liberum arbitrium, non tamen est tantum imputandum libero arbitrio, quantum gratie, cum hec rectitudo seruatur; quoniam illam liberum arbitrium nonnisi per gratiam preuenientem et subsequentem habet et seruat. Sic autem gratia subsequitur donum suum, ut nunquam siue paruum siue magnum sit, illud dare deficiat, nisi liberum arbitrium uolendo aliud, rectitudinem [3714 1Kb] quam accepit, deserat. Nunquam enim separatur hec rectitudo a uoluntate, nisi quando aliud uult, quod huic rectitudini non concordat; sicut, cum quis accipit rectitudinem uolendi sobrietatem, et reiicit  eam uolendo immoderatam bibendi uoluptatem. Quod cum facit sua uoluntate, et ideo sua culpa perdit gratiam quam accepit. Adiuuat etiam gratia liberum arbitrium, quando ut deserat rectitudinem acceptam impugnatur, mitigando aut penitus remouendo uim tentationis impugnantis, aut augendo affectum eiusdem rectitudinis. Denique, cum omnia subiaceant dispositioni Dei, quidquid contingit homini, quod adiuuet liberum arbitrium ad accipiendum aut ad seruandum hanc, de qua loquor, rectitudinem, totum gratie imputandum est [3715 1Kb] . Dixi omnem iustitiam esse rectitudinem uoluntatis propter se seruatam. Unde sequitur omnem habentem hanc rectitudinem habere iustitiam, et esse iustum; quoniam omnis habens iustitiam iustus est. Non  tamen sentio iustis omnibus promissam esse uitam perpetuam, sed illis tantum qui sunt iusti sine omni iniustitia. Illi enim proprie et absolute dicuntur iusti et recti corde. Est enim aliquis secundum aliquid iustus, et secundum aliquid iniustus, ut qui castus est et inuidus [3716 1Kb] . Talibus non promittitur beatitudo iustorum; quoniam, sicut uera beatitudo est sine omni indigentia, ita nulli datur nisi iusto sine omni iniustitia. Nam, quoniam beatitudo que iustis promittitur, erit similitudo angelorum Dei: sicut in angelis bonis nulla est iniustitia, ita nullus illis sociabatur cum aliqua iniustitia. Quomodo autem fiat homo sine omni iniustitia, non est huius nostri propositi ostendere. Scimus tamen hoc per  sancta studia Christiano [3717 1Kb] , et per gratiam Dei esse possibile.



CAP. u [al. Xu].---Elucidantur Scripture, que soli gratie, et que soli libertati salutem tribuere uidentur.

Si bene considerentur que dicta sunt, aperte cognoscitur quia cum aliquid dicit sacra Scriptura pro gratia, non amouet omnino liberum arbitrium; neque cum loquitur pro libero arbitrio, excludit  gratiam: quasi sola gratia, aut liberum arbitrium solum sufficiat ad saluandum hominem, sicut uidetur illis qui hanc faciunt questionem. Ita quippe intelligenda sunt dicta diuina; ut, hoc excepto quod dixi de infantibus, nec sola gratia, nec solum liberum arbitrium salutem hominis operetur. Quippe cum dicit Dominus: Sine me nichil potestis facere , non ait: Nihil ualet uobis uestrum liberum arbitrium; sed nichil potest sine [3718 1Kb] mea gratia. Et cum legitur: Neque uolentis, neque currentis, sed miserentis est Dei : non negatur in uolente, et in currente [3719 1Kb] aliquid prodesse liberum arbitrium; sed significatur non esse imputandum libero arbitrio quod uult et quod currit, sed gratie. Nam cum ait: Neque uolentis, neque  currentis est, subaudiendum est, quod uult et quod currit: uelut cum aliquis nudo, cui nichil debet, et qui nullum a se potest indumentum habere, dat uestem; non tamen, quamuis ipse habeat potestatem utendi et non utendi accepta ueste, si ea utitur, imputandum est induto quia indutus est, sed danti uestem. Quapropter ita dici potest: Non est induti quod est indutus, sed miserentis; id est uestem dantis. Multo uero magis hoc diceretur, si ille qui dedit uestem, dedisset etiam potestatem seruandi eam et utendi: sicut Deus homini, cum dat rectitudinem sepefatam [3720 1Kb] , dat etiam potestatem seruandi et utendi; quia dedit prius liberum arbitrium ad seruandum illam et utendum. Si uero nudo cui  nichil deberetur [3721 1Kb] , non daretur uestis; aut si ipse acceptam proiiceret, nulli nisi ipsi imputaretur eius nuditas. Ita, cum Deus alicui concepto et nato in peccato, cui nichil nisi penam debet, dat uelle et currere; non est uolentis, neque currentis, sed miserentis est Dei: et qui eamdem gratiam non accipit aut acceptam reiicit, eius est, non Dei, quod in sua duritia et iniquitate permanet. Idem intellectus habendus est in aliis, in quibus Scriptura loquitur pro gratia, 130 ut scilicet liberum non excludatur arbitrium. Similiter quando ita loquuntur diuina dicta, ut libero arbitrio soli uideantur salutem hominis attribuere, nullo intellectu gratia separanda est. Sicut ergo, quamuis naturalis usus non procreet prolem sine patre, nec nisi per matrem, non tamen  remouet ullus intellectus aut patrem, aut matrem a generatione prolis; ita gratia et liberum arbitrium non discordant, sed conueniunt ad iustificandum et saluandum hominem.



CAP. uI [al. XuI].---Quomodo non sit superuacaneum homines ad fidem, et ad ea que fides exigit, inuitare.

In his tamen, in quibus uidetur Scriptura liberum arbitrium ad recte uolendum et operandum inuitare,  difficultas est. Queritur cur hominem [3722 1Kb] inuitat ad recte uolendum, et quare arguit non obedientem, cum ipsam rectitudinem nemo possit, nisi gratia dante, habere uel accipere? Sciendum quia, sicut terra innumerabiles herbas et arbores, sine quibus humana natura alitur, aut etiam quibus perimitur, sine omni hominis cura profert; illas uero, que nobis ad uitam nutriendam maxime sunt necessarie, [3723 1Kb] , non sine magno labore atque cultore, nec absque seminibus: ita corda humana sine doctrina siue studio sponte quasi germinant cogitationes et uoluntates nichil utiles saluti, aut etiam noxias; illas uero, sine quibus ad salutem anime non proficimus, nequaquam sine generis sui semine et laboriosa cultura concipiunt et germinant. Unde  illos homines, quibus talis cultura impenditur, agriculturam Dei  uocat Apostolus. Est autem semen huius agriculture uerbum Dei; imo non uerbum, sed sensus qui percipitur per uerbum: uox namque sine sensu nichil constituit in corde. Nec solum sensus uerbi, sed omnis sensus uel intellectus rectitudinis, quem mens humana siue per auditum, siue per lectionem, siue per rationem, siue quolibet alio modo concipit, semen est recte uolendi [3724 1Kb] . Nullus namque uelle potest, quod prius corde non concipit; uelle autem credere quod est credendum, est recte uelle. Nemo ergo potest hoc [3725 1Kb] uelle, si nescit quod credendum est. Cum enim premisisset Apostolus: Omnis quicunque inuocauerit nomen Domini, saluus erit , subiunxit:  Quomodo ergo inuocabunt [3725 1Kb] , in quem non crediderunt? Aut quomodo credent ei, quem non audierunt? Quomodo autem audient [3726 1Kb] sine predicante? Quomodo uero predicabunt, nisi mittantur?  Et paulo post: Ergo fides ex auditu; auditus uero per uerbum Christi . Quod autem dicit fidem esse ex auditu, intelligendum est quia fides est ex hoc quod concipit mens per auditum; neque ita ut sola conceptio mentis faciat fidem in homine, sed quia fides esse nequit sine conceptione. Addita namque rectitudine uolendi conceptioni per gratiam, fit fides; quia credit quod audit. Auditus autem est per uerbum Christi, hoc est per uerbum predicantium Christum. Predicantes uero non sunt nisi mittantur; sed quod mittuntur, gratia est. Quapropter  et predicatio gratia [3727 1Kb] est; quia gratia est quod descendit ex gratia, et auditus est gratia, et intellectus ex auditu gratia, et rectitudo uolendi gratia est. uerum missio, predicatio, auditus, intellectus nichil sunt, nisi uoluntas uelit quod mens intelligit:  quod uoluntas facere nequit, nisi accepta rectitudine: recte namque uult, cum uult quod debet. Ita quod mens ex auditu uerbi concipit, est semen predicantis [3728 1Kb] ; et rectitudo est incrementum quod Deus dat, sine quo neque qui plantat, neque qui rigat, est aliquid; sed qui incrementum dat, Deus . Sicut ergo Deus in principio per miraculum fecit frumentum, et alia de terra nascentia ad alimentum hominum sine cultore et seminibus; ita, sine humana doctrina mirabiliter fecit corda prophetarum, et apostolorum, nec non et euangelistarum, fecunda [3729 1Kb] salutaribus seminibus: unde accipimus quidquid salubriter in agricultura Dei ad alimentum animarum seminamus [3730 1Kb] ; sicut nonnisi de primis terre seminibus habemus, quod ad nutrimentum  corporum propagamus. Siquidem nichil utiliter [3731 1Kb] ad salutem spiritualem predicamus, quod sacra Scriptura Spiritus sancti miraculo fecundata non protulerit, aut intra se non contineat. Nam, si quid ratione dicamus aliquando, quod in dictis eius aperte monstrare aut ex ipsis probare nequimus, hoc modo per illam cognoscimus utrum sit accipiendum aut respuendum. Si enim aperta ratione colligitur, et illa ex nulla parte contradicit [3732 1Kb] ; quoniam ipsa sicut nulli aduersatur ueritati, ita nulli fauet falsitati: hoc ipso quia non negat quod ratione dicitur, eius auctoritate suscipitur. At, si ipsa nostro sensui indubitanter repugnat; quamuis nobis ratio nostra uideatur inexpugnabilis [3733 1Kb] , nulla tamen ueritate fulciri credenda est. Sic itaque sacra Scriptura  omnis ueritatis, quam ratio colligit, auctoritatem continet, cum illam aut aperte affirmat, aut nullatenus negat. uideamus nunc in exemplis quomodo uerbum sit semen. Cum audiunt quibus dicitur [3734 1Kb] : Si uolueritis, et audieritis me , intelligunt et cogitant quod dicitur uelle et audire, hoc est obedire: qui enim audit et non obedit, dicitur non audire. Sed obedire nequeunt, nisi uelint; uelle autem obedire, est recte uelle: recte uero uelle nemo potest, nisi habeat rectitudinem uoluntatis, quam nullus habet homo, nisi per gratiam. uerum rectitudo uolendi aliquid nulli datur, nisi intelligenti uelle, et quod uelle debet. uidemus itaque quod dictum est: Si uolueritis et audieritis me, semen esse [3735 1Kb] nequaquam per se ad aliquem  fructum germinans sine adiectione rectitudinis; nec ipsam rectitudinem dari, nisi seminibus. Similiter cum dicit Deus: Conuertimini ad me , semen est sine germine, quandiu hominis uoluntatem non conuertit Deus ad uolendum conuersionem, quam  cogitat, cum audit, conuertimini, sine quo semine nullus potest uelle conuerti. Dicitur etiam conuersis, conuertimini? aut ut magis conuertantur, aut ut seruent [3736 1Kb] quod conuersi sunt. Qui uero dicunt: Conuerte nos, Deus , iam aliquatenus conuersi sunt; quia rectam uoluntatem habent, cum uolent conuerti; sed orant per hoc [3737 1Kb] quod iam acceperint, ut augeatur eorum conuersio [3738 1Kb] , sicut illi qui credentes, Auge nobis fidem  dixerunt. Ac si dicerent illi et isti: Auge in nobis quod dedisti; perfice quod cepisti. Quod de his ostendi, similibus quoque intelligendum est. Sicut igitur terra non germinat naturaliter ea que maxime necessaria sunt saluti corporis nostri sine seminibus, et licet Deus non det incrementum omni  semini, non tamen cessant agricole nostri seminare in spe messis aliquantule; ita terra cordis humani non profert fructum fidei et iustitie sine congruis seminibus: et quamuis Deus non faciat cuncta huiusmodi semina germinare, tamen precipit agricolis suis in spe instantissime uerbum suum seminare. Ostendimus, ut puto, quomodo non sit superuacaneum homines ad fidem Christi, et ad ea que fides hec exigit [3739 1Kb] inuitare, quamuis non omnes hanc inuitationem suscipiant.



CAP. uII [al. XuII].---Quod iuste arguantur qui inuitati reluctantur; quamuis sequi inuitationem nequeant absque gratia.

Dixi etiam posse queri cur arguantur [3740 1Kb] illi qui uerbum Dei non suscipiunt, cum hoc facere nequeant  nisi gratia eorum uoluntates dirigente. Dicit enim 131 Dominus de Spiritu sancto: Ille arguet mundum de peccato, quia non crediderunt in me  [3741 1Kb] . Ad quod licet forsitan difficile sit respondere; quod tamen Deo dante possum, tacere non debeo. Notandum est quia impotentia que descendit ex culpa non excusat impotentem, culpa manente. Unde in infantibus, in quibus exigit Deus a natura humana iustitiam, quam accepit in primis parentibus cum potestate seruandi illam in omnem prolem suam, non excusat eam impotentia habendi iustitiam; quoniam propter culpam in hanc corruit impotentiam: hoc ipsum namque, quia non habet quod per se resumere nequit, est illi habendi [3742 1Kb] impotentia; in quam ideo [3743 1Kb] cecidit, quia sponte deseruit  quod seruare potuit. Quoniam ergo peccando deseruit iustitiam, ad peccatum illi imputatur impotentia, quam ipsa peccando sibi fecit. Nec solum impotentia iustitiam habendi, sed etiam impotentia illam intelligendi, similiter in non baptizatis imputatur ad  peccatum; quoniam pariter descendit a peccato. Possumus etiam rationabiliter asserere quia quod a prima conditionis humane dignitate, ac fortitudine, atque pulchritudine, minorata et corrupta est, illi ad culpam imputatur. Per hoc namque minorauit, quantum in ipsa fuit, honorem et laudem Dei [3744 1Kb] . Quippe secundum dignitatem operis laudatur et predicatur sapientia artificis [3745 1Kb] . Quanto igitur natura humana pretiosum opus Dei, unde ipse glorificandus erat, in se minorauit atque fedauit; tanto sua culpa Deum exhonorauit. Quod illi ad tantum statuitur peccatum [3746 1Kb] , ut non nisi per mortem Dei deleatur. Siquidem ipsos motus, siue appetitus, quibus propter peccatum Ade, sicut bruta animalia, subiacemus , satis ostendit sacra auctoritas imputari ad peccatum. Quippe cum de solo motu ire, sine opere [3748 1Kb] uel uoce, dicit Dominus: Qui irascitur fratri suo, reus erit iudicio : aperte monstrat culpam non esse leuem, quam tam grauis, scilicet mortis, sequitur damnatio. Ac si dicat: Qui facit, quod homo non debet facere, nec faceret, si non peccasset; auferri debet ex hominibus. Et cum Paulus de illis qui carnem, id est concupiscentias, sentiunt nolentes, ait: Nihil damnationis est his, qui sunt in Christo Iesu, qui non secundum carnem ambulant , hoc est, non uoluntate consentiunt: sine dubio significat eos  [3749 1Kb] , qui non sunt in Christo, sequi damnationem, quoties sentiunt carnem, etiam si non secundum illam ambulant. Quoniam sic factus est homo, ut eam sentire [3750 1Kb] , sicut de ira dixi, non deberet. Si quis igitur que dixi diligenter considerat, nullatenus eos, qui propter culpam suam uerbum Dei suscipere nequeunt, recte arguendos dubitat.



CAP. uIII [al. XuIII].---Quod omnis culpa et culpabilis impotentia in renatis per baptismum deleantur.

Quibus autem datur gratia fidei Christiane, sicut illis in baptismo dimittitur orginalis iniustitia, cum qua nascuntur: ita omnis culpa impotentie et totius corruptionis, quam propter peccatum primi parentis incurrerunt [3751 1Kb] , et per quam inhonoratur Deus, ignoscitur. De nulla namque culpa, que ante baptismum  in illis erat, post baptismum arguuntur; quamuis ipsa corruptio et appetitus, que sunt pena peccati, non statim in baptismo deleantur: nec ullum illis imputantur delictum post baptismum, nisi quod sua uoluntate fecerint. Unde apparet quia corruptio,  et mala que fuerunt pena peccati, et post baptismum remanent, non sunt per se peccata. Sola namque iniustitia est per se peccatum; et illa que sequuntur iniustitiam, propter causam suam iudicantur peccata, donec ipsa remittatur. Nam si peccata essent, in baptismo delerentur, in quo omnia peccata Christi sanguine lauantur. Item: si proprie peccata dicerentur, essent in brutis animalibus peccata, ad quorum similitudinem illa propter peccata nostra sustinet natura. Est et aliud quod ualde timendum est, quod in primo peccato humane nature cognosci potest. Quoniam enim homo est spiritus uadens, et non rediens ; postquam sponte cadit (ut de uoluntariis peccatis tantum nunc loquar [3752 1Kb] , nullo modo potest resurgere, nisi gratia  releuetur; sed merito suo de peccato in peccatum, usque in abyssum peccatorum sine fundo, hoc est, profundam sine estimatione, demergitur [3753 1Kb] , nisi misericordia retineatur; ita ut etiam illi bonum uertatur in odium, et sit ei in mortem. Unde dicit Dominus apostolis: Si mundus uos odit, scitote quia me priorem uobis odio habuit . Et Apostolus: Bonus odor sumus Deo, aliis quidem odor mortis in mortem, aliis autem odor uite in uitam , propter quod dicitur de Deo, quia cui [3754 1Kb] uult miseretur, et quem uult indurat . uerum quorum miseretur, non omnium equaliter miseretur; neque quos indurat, omnes equaliter indurat.



CAP. IX [al. XIX].---Cur peccato deleto, effectus eius remaneat: et cur baptizati, atque martyres,  non statim incorruptibiles fiant

Cur autem in hac uita perseueret in nobis pena peccati, deleto peccato, alia questio est. De qua licet nunc tractare non proposuerimus, breuiter tamen dico quia si in incorruptionem [3755 1Kb] statim in baptismo uel in martyrio mutarentur [3756 1Kb] fideles, periret meritum, et homines [3757 1Kb] , nisi illi qui primi sine exemplo crederent, nullo merito saluarentur [3758 1Kb] . Nempe deficerent fides et spes, sine quibus nullus homo habens intellectum regnum Dei mereri potest: fides namque et spes sunt earum rerum que non uidentur. Cum enim uiderent homines eos qui [3759 1Kb] ad Christum conuerterentur, statim transire ad incorruptibilitatem: nullus esset qui saltem uelle  posset se subtrahere a tanta beatitudine, quam uideret. Ut ergo gloriosius [3760 1Kb] per fidei atque spei meritum beatitudinem, quam desideramus, adispiscamur: manemus, quandiu in hac uita sumus, in hoc  quod iam non imputatur ad peccatum, quamuis euenerit propter peccatum [3761 1Kb] . Denique non promittitur nobis per baptismum et fidem Christianam beatitudo, quam habebat Adam ante peccatum in paradiso, sed quam habiturus erat, quando completus esset numerus hominum, qui assumendi erant ad perficiendum ciuitatem supernam, que et de angelis et de hominibus est complenda: ubi non generabunt homines, sicut facerent in paradiso. Si ergo conuersi ad Christum mox transirent in illam incorruptibilitatem, non essent homines de quibus colligi posset ille numerus: quoniam ad beatitudinem, quam uiderent, nullus posset non festinare. Hoc puto esse quod dicit Apostolus de illis: Qui per fidem operati sunt iustitiam, et hi, inquit, omnes testimonio fidei  probati, non acceperunt repromissionem, Deo pro nobis melius aliquid prouidente, ne sine nobis consummarentur . Si enim queritur quod nobis melius prouiderit [3762 1Kb] ex hoc, quia illi non acceperunt repromissionem, nichil conuenientius responderi posse uideo, quam quod supra dixi: quia, scilicet, si illis probatis [3763 1Kb] , non differretur promissa iustis beatitudo, periret meritum in illis, qui non per fidem hoc, sed per experimentum cognoscerent: propagatio etiam [3764 1Kb] hominum, de qua nos nati sumus, deficeret; quoniam omnes ad incorruptibilitatem, quam presentem uiderent, currerent. Magnum itaque bonum 132 nobis prouidit Deus, cum sanctis testimonio fidei probatis distulit acceptionem repromissionis; ut et nos propagaremur,  et maneret fides, per quam cum illis repromissionem promereremur; et simul cum illis consummaremur. Alia quoque ratio est cur baptizati, atque martyres, non statim fiunt incorruptibiles. Nempe si quis seruum suum, quem proposuerat magnis aliquando ditare honoribus, grauiter uerberet [3765 1Kb] pro culpa, pro qua nullo modo per se queat satisfacere, post hanc uerberationem constituto tempore detrusurus eum in horrendum carcerem, ubi grauissimis torqueatur suppliciis; et sit aliquis potens apud dominum, qui pro illo satisfaciens eum reconciliet: utique plage, quas reus ante satisfactionem, dum erat in culpa, merito suscepit, non delentur; sed maiora tormenta, in que nondum  intrusus fuerat [3766 1Kb] , reconciliatione preueniente auertuntur; honores quoque, quos [3767 1Kb] suo tempore accepturus erat si non peccasset, et quibus cariturus erat post culpam [3768 1Kb] , si non reconciliatur, propter  perfectam satisfactionem, sicut prius statutum fuerat, sine omni immutatione traduntur. Quippe si ante reconciliationem exheredatus esset illis honoribus, quemadmodum exheredandus erat [3769 1Kb] post culpam irrecuperabiliter, si non reconciliaretur; non haberet locum subueniendi ulla reconciliatio. Sed quoniam non potuit exheredari honore, quem nondum habebat, nec habere debebat [3770 1Kb] , hanc exheredationem preuenire potest reconciliatio, et eam auertere. Si tamen seruus ille, dum iacet in egritudine uapulationis donec ipsa transeat, corde et ore domino suo fidelitatem et correctionem uouet et soluit: ita est inter Deum et hominem. Quippe quando humana natura primum peccauit, hac pena flagellata est, ut nunquam prolem naturaliter nisi  talem, quales uidemus [3771 1Kb] infantes nasci, generaret; ac post hanc uitam in inferno, a regno Dei, ad quod facta erat, in perpetuum exsularet, nisi aliquis illam, quod ipsa sola per se facere non poterat, reconciliaret. A quo autem reconciliari queat, non est nisi Christus. In omnibus igitur infantibus naturaliter genitis, cum peccato, et flagellata [3772 1Kb] nascitur: que cum ad reconciliationem accedit [3773 1Kb] , flagellatio merito remanet, quam ante reconciliationem suscepit. Que autem in in inferno tormenta passura erat, in illis quos Christus redemit, remittuntur; et regno Dei, quod post conuersationem paradisi [3774 1Kb] terreni suo tempore [3775 1Kb] acceptura erat, donatur: si tamen in fide, quam promittant in baptismo, usque in finem  perseuerent.



CAP. X [al. XX].---Quod si qui nitentes non proficiunt aut deficiunt, hoc non ex impossibilitate fiat.

Quod autem quidam experimento existimant probari [3776 1Kb] nichil ualere liberum arbitrium, quia multi immenso conatu nituntur ut bene uiuant, et quadam, ut aiunt, impossibilitate obstante, nichil proficiunt [3777 1Kb] , aut post profectum irreparabiliter deficiunt [3778 1Kb] : non destruit quod [3779 1Kb] rationabiliter monstratum est, liberum scilicet arbitrium cum gratia ualere. Ut autem nitentes non proficiant, aut post profectum deficiant; non impossibilitate, sed aliquando graui, aliquando facile superabili difficultate fieri existimo. Sepissime namque asserere solemus impossibile nobis esse, quod sine difficultate perficere  non ualemus. Si enim diligenter unusquisque motus uoluntatis sue consideret, intelliget se [3780 1Kb] nunquam rectitudinem uoluntatis acceptam per gratiam, nisi aliud uolendo [3781 1Kb] quod simul uelle nequit,  deserere. Quod certe non facit deficiente potestate seruandi eamdem rectitudinem, que potestas est ipsa libertas arbitrii: sed deficiente uoluntate seruandi, que per se non deficit, sed alia uoluntate illam, ut dixi, expellente.



CAP. XI [al. XXI].---Quo sensu in homine iusto uel iniusto sit uoluntas recte uiuendi.

Quoniam autem ista consideratio maxime uersatur [3782 1Kb] in uoluntate, aliquid altius de uoluntate, quod, ut puto, non erit inutile, dicendum existimo. Sicut habemus [3783 1Kb] in corpore membra, et quinque sensus, singula ad suos usus apta, quibus quasi instrumentis utimur; ut sunt manus apte ad capiendum, pedes ad ambulandum, lingua ad loquendum, uisus ad uidendum: ita et anima habet in se quasdam uires,  quibus utitur uelut instrumentis ad usus congruos. Est namque ratio in anima, qua sicut suo instrumento utitur ad ratiocinandum: et uoluntas, qua utitur ad uolendum. Non enim est ratio uel uoluntas tota [3784 1Kb] anima; sed est unaqueque aliquid in anima. Quoniam ergo singula instrumenta habent et hoc quod sunt et aptitudines suas, et suos usus: discernamus in uoluntate  instrumentum, et aptitudines eius, et usum eius: quas aptitudines in uoluntate possumus nominare affectiones. Affectum quippe [3785 1Kb] est instrumentum uolendi aptitudinibus suis. Unde dicitur hominis anima, cum uehementer uult aliquid, affecta esse ad [3786 1Kb] uolendum illud, uel affectuose uelle [3787 1Kb] . uoluntas itaque [3788 1Kb] dici uidetur equiuoce tripliciter. Aliud enim est  instrumentum uolendi, aliud affectio instrumenti, aliud usus [3789 1Kb] eiusdem instrumenti. Instrumentum uolendi est uis illa anime, qua utimur ad uolendum: sicuti est ratio instrumentum ratiocinandi quo utimur cum [3790 1Kb] ratiocinamur; et uisus instrumentum uidendi, quo utimur cum uidemus. Affectio huius instrumenti est, qua sic afficitur ipsum instrumentum ad uolendum aliquid, etiam quando illud quod uult non cogitat: ut si uenerit in memoriam; aut statim, aut suo tempore illud uelit. Nam sic est instrumentum uolendi affectum ad uolendum salutem, etiam quando illam non cogitat; ut mox, cum [3791 1Kb] uenerit in memoriam, statim eam uelit: et sic est affectum ad uolendum somnum, etiam quando illum non cogitat;  ut cum uenit in mentem, uelit illum suo tempore. Nunquam enim ita est affectum, ut aliquando uelit egritudinem, aut ut uelit nunquam dormire. In iusto quoque homine similiter est affectum idem  instrumentum ad uolendum iustitiam, etiam cum dormit; ut, cum eam cogitat, statim eam uelit. Usus uero eiusdem instrumenti est, quem non habemus, nisi cum cogitamus rem quam uolumus. Dicitur autem uoluntas, et instrumentum uolendi, et affectio eius, et usus eius. Instrumentum quidem uoluntatem uocamus, quando dicimus nos conuertere ad diuersa uoluntatem, modo scilicet ad uolendum ambulare, modo ad uolendum sedere, modo ad uolendum aliud et aliud. Hoc instrumentum semper habet homo, quamuis non semper illo utatur: sicut habet uisum, qui est instrumentum uidendi, etiam quando illo non utitur, ut cum dormit; et cum eo utitur, conuertit illum modo ad uidendum celum, modo ad uidendum terram, modo ad uidendum aliquid aliud.  Et sic semper habemus instrumentum ratiocinandi, hoc est rationem, qua non semper utimur, et quam ratiocinando ad diuersa conuertimus [3792 1Kb] . Affectio uero instrumenti uolendi, dicitur uoluntas; quando dicimus hominem semper habere uolunlatem ut bene sibi sit: uocamus namque hic [3793 1Kb] uoluntatem, affectionem illam eiusdem instrumenti, qua uult homo bene sibi esse. Eodem modo sanctus homo [3794 1Kb] asseritur, etiam cum dormiret non cogitat, indesinenter habere uoluntatem iuste uiuendi [3795 1Kb] . Et, cum hanc uoluntatem asserimus alium alio maiorem habere; non aliud dicimus uoluntatem, quam illam affectionem ipsius 133 instrumenti, qua uult iuste uiuere. Instrumentum enim non [3796 1Kb] est in alio maius, et in alio minus. Usus autem huius instrumenti, uoluntas nominatur:  ut cum dicit aliquis: Modo habeo uoluntatem legendi, id est, Modo uolo legere; aut, Modo habeo uoluntatem scribendi, hoc est, Modo uolo scribere. Sicut enim uidere, est uti uisu, qui est instrumentum uidendi; et usus eius est uisio, uel uisus, quando uisus significat idem quod uisio : ita uelle, est uti uoluntate, que est instrumentum uolendi, et usus eius est uoluntas, que non est nisi quando cogitamus quod uolumus. uoluntas igitur, que instrumentum est, una sola est, id est, instrumentum uolendi unum solum est in homine; sicut una sola est ratio, id est, unum solum instrumentum ratiocinandi. uoluntas uero, qua instrumentum illud  afficitur, duplex est. Nam sicut uisus plures habet aptitudines; scilicet, ad uiuendum lucem, et per lucem ad uidendum figuras, ad uidendum [3797 1Kb] colores; ita instrumentum uolendi duas habet aptitudines, quas uoco affectiones: quarum una est ad  uolendum commoditatem; altera ad uolendum rectitudinem. Nempe nichil uult uoluntas, que est instrumentum, nisi aut commoditatem aut rectitudinem. Quidquid enim aliud uult, aut propter commoditatem, aut propter rectitudinem uult; et ad has, etiam si fallatur, putat se referre quod uult. Per affectionem quidem que est ad uolendum commoditatem [3798 1Kb] , semper uult homo beatitudinem et beatus esse: per illam uero que est ad [3799 1Kb] uolendum rectitudinem, rectitudinem uult, et rectus, id est iustus, esse. Propter commoditatem autem uult aliquid: ut cum uult arare uel laborare, ut habeat unde tueatur uitam et salutem, que commoda iudicat esse. Propter rectitudinem uero: ut cum uult cum labore discere [3800 1Kb] , ut sciat recte, id est iuste, uiuere. uoluntas  uero, que est usus sepedicti instrumenti, non est nisi cum cogitat aliquis quod uult, ut dictum est. Huius uoluntatis multiplex est diuisio: de qua non modo, sed forsitan alias dicemus. uelle autem equiuocum est, sicut uidere: quemadmodum namque dicitur uidere, qui utitur uisu; et qui non utitur, sed qui habet aptitudinem uidendi: ita asseritur uelle, et qui utitur instrumento uolendi cogitando quod uult; et qui non utitur, quoniam affectionem, hoc est aptitudinem, habet uolendi. Per hoc etiam cognosci potest aliam esse uoluntatem instrumentum uolendi, aliam eius affectionem, aliam usum eiusdem instrumenti: quia si dicitur iustus homo, etiam cum dormit et nichil cogitat, habere uoluntatem iuste uiuendi; et iniustus homo negatur habere,  cum dormit, uoluntatem iuste uidendi: eadem uoluntas negatur de iniusto, que asseritur de iusto. Palam autem est quia cum dicimus non esse in iniusto dormiente uoluntatem iuste uiuendi, non negatur in eo esse uoluntas, quam dixi instrumentum: quoniam eam [3801 1Kb] semper habet omnis homo dormiens et uigilans. Quapropter quoniam non alia uoluntas pronuntiatur hoc modo in bono esse homine, quam illa que remouetur a malo: non significatur in bono esse uoluntas, que instrumentum; sed illa, qua afficitur instrumentum. Quod autem in dormiente, nisi somniet, non sit uoluntas que est usus, dubium non est: quare, cum dicitur in dormiente iusto [3802 1Kb] uoluntas iuste uiuendi, non ibi  intelligitur uoluntas [3803 1Kb] usus. Non est igitur uoluntas affectio, uoluntas instrumentum, aut uoluntas usus; uoluntatem quoque instrumentum non esse uoluntatem usum nullus ignorat; quoniam cum dico me non habere uoluntatem scribendi, nemo intelligit  me non habere instrumentum uolendi. Alia est ergo uoluntas instrumentum, alia uoluntas affectio, alia uoluntas usus. uoluntas quidem instrumentum mouet omnia alia instrumenta, quibus sponte utimur, et que sunt in nobis, ut manus, lingua, uisus; et que sunt extra nos, ut stylus, et securis; et facit omnes uoluntarios motus: ipsa uero se suis affectionibus mouet: unde dici potest instrumentum seipsum mouens. Dico uoluntatem instrumentum omnes uoluntarios motus facere: sed si [3804 1Kb] diligenter consideramus, ille uerius [3805 1Kb] dicitur facere omne quod facit natura aut uoluntas, qui facit naturam et instrumentum uolendi cum affectionibus suis, sine quibus idem instrumentum nichil facit.



CAP. XII [al. XXII].--- Quod ex uoluntate rectitudinis aut commodi procedat omne meritum hominis, siue ad salutem, siue ad damnationem.

Ex his duabus affectionibus, quas etiam uoluntates dicimus, descendit omne meritum hominis, siue bonum, siue malum. Que due uoluntates etiam in hoc differunt [3806 1Kb] quia illa, que est ad uolendum commodum, inseparabilis est; illa uero que est ad uolendum rectitudinem, separabilis fuit, ut supra dixi , in principio in angelis, et in primis nostris parentibus; et est adhuc in hac uita manentibus. In hoc quoque differunt quia illa, que est ad uolendum commodum, non est hoc quod ipsa uult: illa uero que est ad [3807 1Kb] uolendum rectitudinem, rectitudo est. Nullus quippe rectitudinem uult, nisi rectitudinem habens: neque potest  aliquis rectitudinem uelle, nisi rectitudine. Palam autem est eius uoluntatis, que est instrumentum, istam esse rectitudinem. Hanc pronuntiamus, cum iustitia designatur rectitudo uoluntatis propter se seruata. Hec est etiam ueritas illa uoluntatis, in qua arguitur a Domino diabolus non stetisse: quod dixi  in tractatu de ueritate. Nunc considerandum est quomodo ex his duabus uoluntatibus, quas uoco aptitudines siue affectiones, procedant, sicut dixi, merita hominum, siue ad salutem, siue ad damnationem. Rectitudo quidem, quantum in ipsa est, nullius mali causa est, et omnis meriti boni mater est, hec enim fauet spiritui concupiscenti aduersus carnem  et condelectatur legi [3808 1Kb] Dei secundum interiorem hominem ,  id est secundum eumdem spiritum. Si autem ex illa malum aliquando sequi uidetur, non ex ipsa, sed ex alio. Per rectitudinem quippe apostoli erant bonus odor Deo : sed quod quibusdam erant odor mortis in mortem ; non procedebat ex apostolorum iustitia, sed ex maliuolorum nequitia. Illa uero uoluntas, que est ad uolendum commodum,  non semper mala est; sed quando consentit carni concupiscenti aduersus spiritum.



CAP. XIII [al. XXIII].---Unde est tam uitiosa et tam prona ad malum uoluntas.

Sed ut hoc planius intelligatur, inuestigandum est unde tam uitiosa et tam prona sit ad malum ista uoluntas. Non enim credendum est talem illam Deum fecisse in primis nostris parentibus. Cum enim protuli naturam humanam propter peccatum incurrisse corruptionem et appetitus ad similitudinem brutorum animalium, non dixi quomodo talis uoluntas orta sit in homine. Aliud namque sunt appetitus uitiosi: aliud uitiosa uoluntas appetitibus consentiens. De tali ergo uoluntate querendum puto unde homini acciderit. Sed si primam rationalis nature  conditionem consideremus, facile nobis huius talis uoluntatis causa patebit. Intentio namque Dei fuit ut iustam faceret atque beatam naturam rationalem ad fruendum se: sed neque iusta neque beata esse potuit sine uoluntate iustitie et beatitudinis. uoluntas quidem iustitie est ipsa iustitia; uoluntas uero beatitudinis non est beatitudo: quia non omnis habet beatitudinem, qui habet eius uoluntatem. In beatitudine autem, secundum omnium 134 sensum, est sufficientia competentia commodorum sine omni indigentia: siue angelica intelligatur beatitudo, siue illa quam habebat Adam in paradiso. Quamuis enim maior sit beatitudo angelorum quam illa que erat hominis in paradiso, non tamen ideo negari potest Adam beatitudinem habuisse. Sicut  namque calor magnus est sine omni frigore, et tamen potest esse alius maior calor: et quemadmodum frigus est sine omni calore, cum tamen maius ualeat frigus esse; ita nichil prohibet Adam beatum fuisse in paradiso sine omni indigentia, licet maior esset angelica beatitudo. Nempe aliquid minus alio habere, non semper est indigere; sed aliqua re, cum eam haberi [3809 1Kb] oporteat, carere  est indigere. Ubi uero est indigentia, ibi est miseria: non autem fecit Deus, sine precedente culpa, rationalem naturam miseram [3811 1Kb] , quam ad intelligendum et amandum se creauit: fecit igitur Deus hominem beatum sine omni indigentia. Simul ergo accepit rationalis natura et beatitudinis uoluntatem, et beatitudinem, et uoluntatem iustitie,  id est [3812 1Kb] rectitudinem, que est ipsa iustitia, et liberum arbitrium, sine quo iustitiam seruare non potuit. Sic autem Deus [3813 1Kb] ordinauit has duas uoluntates, siue affectiones; ut uoluntas, que est instrumentum, uteretur ea, que est iustitia, ad imperium et regimen [3814 1Kb] , docente spiritu qui et mens et ratio dicitur; et altera uteretur ad obediendum,  sine [3815 1Kb] omni incommoditate. Beatitudinem quidem dedit homini  ad commodum eius; iustitiam uero ad honorem suum: sed iustitiam, ita ut illam posset deserere; quatenus cum illam non desereret, sed perseueranter seruaret, prouehi mereretur ad consortium angelorum: quod si illam desereret, nullatenus eam per se deinceps resumere posset; et beatitudinem angelorum non adipisceretur, et illa quam habebat priuaretur et in similitudinem brutorum animalium cadens, cum illis corruptioni et sepefatis appetitibus subiaceret; uoluntas tamen beatitudinis maneret: ut per indigentiam bonorum que perdidisset, graui miseria iuste puniretur. Quoniam ergo deseruit iustitiam, perdidit beatitudinem; et uoluntas, quam bonam et  ad bonum suum accepit, feruens desiderio [3816 1Kb] commodorum que non uelle nequit, quia uera commoda rationali nature conuenientia, que perdidit, habere non ualet, ad falsa, et brutorum animalium commoda, que bestiales appetitus suggerunt, se conuertit: et ita cum ea uult inordinate, rectitudinem aut ne accipiatur oblata, repellit; aut acceptam expellit [3817 1Kb] : cum uero ea licite uult [3818-3819 1Kb] , non hoc facit. Hoc igitur modo uoluntas instrumentum, creata bona [3820 1Kb] , in quantum habet esse, et iusta et fortis ad seruandum acceptam iustitiam; per liberum arbitrium facta est mala, non in quantum est, sed in quantum iniusta facta est per absentiam sponte deserte iustitie, quam semper habere deberet. Infirma quoque modo facta est ad uolendum iustitiam  desertam: non enim per liberum arbitrium ita potest eam uelle, cum illam non habet; quemadmodum ualet eam seruare [3821 1Kb] , cum habet. uoluntas etiam commodi, condita bona [3822 1Kb] , in quantum est aliquid; mala, id est iniusta, facta est, quia non est subdita iustitie, sine qua nichil uelle debet. uoluntas ergo instrumentum, cum sponte facta sit iniusta, post desertam iustitiam manet, quantum in ipsa est, necessitate iniusta, et ancilla iniustitie: quia per se redire nequit ad iustitiam, sine qua nunquam libera est, quia naturalis libertas arbitrii sine illa otiosa est. Ancilla etiam facta est sue affectionis, que ad commodum est: quia, remota iustitia, nichil potest uelle nisi quod illa uult. Dico autem et instrumentum, et affectionem eius, uelle: quia et instrumentum  est uoluntas, et affectio uoluntas. Nec incongrue utraque uoluntas uelle dicitur: quia illa uult que affectione sua uult; et affectio uult, per quam illa uult: sicut uidere dicitur et homo, qui uisu uidet, et ipse uisus quo uidet. Unde non absurde  possumus dicere affectiones eius uoluntatis, quam instrumentum dixi anime, quasi instrumenta eiusdem instrumenti esse: quia nichil ipsa nisi istis [3823 1Kb] operatur. Perdito igitur instrumento uolendi iustitiam, id est, rectitudinem; nullo modo, nisi per gratiam reddatur, potest uoluntas instrumentum uelle iustitiam. Quapropter quoniam nichil uelle debet, nisi iuste: quidquid uult sine rectitudine, uult iniuste. Appetitus uero, quos omnes uocat Apostolus carnem et concupiscentiam, in quantum sunt, non sunt mali, uel iniusti; sed quia sunt in rationali creatura ubi non debent esse, dicuntur iniusti. In brutis siquidem animalibus non sunt mali, uel iniusti, quia ibi debent esse.



CAP. XIu [al. XXIu].---Recapitulatio, et conclusio  operis.

Iam ex his, que dicta sunt, cognosci potest hominem ideo non habere semper iustitiam, quam sine intermissione debet habere; quia nullo modo potest illam per se adipisci, uel recuperare. Palam etiam est quia Deus bona facit opera sua sola bonitate: quoniam ipse creat uoluntatem cum libero arbitrio, et dat illi iustitiam per quam operatur. Mala uero facit [3824 1Kb] sola culpa hominum; quia ea non faceret, si homo illa facere non uellet: facit tamen hoc quod sunt; quoniam condidit in homine uoluntatem, qua sine iustitia utitur: et ideo sola [3825 1Kb] culpa hominis mala sunt, que operatur. Non enim est culpa Dei, qui creauit in eo cum libertate arbitrii uoluntatem, et contulit ei iustitiam, ut nichil nisi iuste uellet; sed  culpa hominis, qui iustitiam deseruit, quam seruare potuit. Deus igitur habet in bonis quidem, quod bona sunt per essentiam; et quod bona sunt per iustitiam: in malis uero solummodo quod bona sunt per essentiam; non quod mala sunt per absentiam debite iustitie, que non est aliquid. Homo autem habet [3826 1Kb] in bonis, quod mala non sunt; quia cum posset deserere iustitiam et mala facere, non deseruit; sed seruauit per liberum arbitrium, dante et subsequente gratia; in malis uero hoc solum quod mala sunt: quia ea sola propria, id est iniusta uoluntate facit. Puto me iam congrue posse finem ponere tractatui de tribus difficilibus questionibus, quem in spe auxilii Dei incepi, in quo si qui dixi quod querenti cuilibet sufficere debeat, non mihi  imputo; quia non ego, sed gratia Dei [3827 1Kb] mecum. Hoc autem dico quia si quis mihi querenti de questionibus eisdem, quando in eis mens mea rationem querendo fluctuabat, ea que scripsi [3828 1Kb] , respondisset; gratias egissem quia mihi satisfecisset.  Quoniam ergo quod inde, manifestante Deo, cognoui, mihi ualde placuit; intelligens quia similiter  quibusdam placeret, si hoc scriberem: quod gratis accepi, gratis uolui petentibus imperdere [3829 1Kb] .





S. ANSELMUS DE TRIBUS WALERANNI QUAESTIONIBUS, AC PRAESERTIM DE AZYMO ET FERMENTATO [3830 1Kb] . Remittit primum alio responsionem ad primam Waleranni questionem, que erat de processione Spiritus sancti; tum refellit Grecorum errorem de sacrificio in pane fermentato: indicans tamen illum quoque corpus Christi confecturum, qui fermento uteretur; etsi Christo fecerit conformius, qui azymo pane conficiet. Tandem ad tertiam questionem, circa connubia uersantem, breuiter respondet.



135 ANSELMUS, seruus Ecclesie Cantuariensis, WALERANNO Newenburgensi episcopo.

Scienti breuiter loquor. Si certus essem prudentiam uestram non fauere successori Iulii Cesaris, et Neronis, et Iuliani apostate, contra successorem et uicarium Petri Apostoli, libentissime uos ut amicissimum et reuerendum episcopum salutarem. Quoniam autem ad defensionem ueritatis, quam contra Grecos, qui ad uos uenerunt, queritis, secundum posse nulli deesse debemus: opusculum uobis misi, quod de Spiritus sancti processione contra illos edidi.



CAPUT PRIMUM. Salua Sacramenti ueritate, azymum aut fermentatum panem assumi.


De sacrificio uero, in quo iidem Greci nobiscum non sentiunt, multis rationibus catholicis [3831 1Kb] uidetur, quia quod agunt non est contra fidem Christianam. Nam et azynum et fermentatum sacrificans panem, sacrificat. Et cum legitur de Domino, quando corpus suum de pane fecit, quia accepit panem, et benedixit; non additur, azymum, uel fermentatum. Certum tamen est quia azymum benedixit; forsitan non quia [3832 1Kb] res, que fiebat, hoc exigebat; sed quoniam [3833 1Kb] cena, in qua hoc factum, hoc exigebat. Et cum alibi se, et carnem suam, panem uocauit  , quia, sicut isto pane uiuit homo temporaliter, ita illo uiuit in eternum, ait, azymum uel fermentatum; quia uterque pariter panis est. Non enim differunt azymus et fermentatus substantialiter   sicut homo nouus ante peccatum, et inueteratus fermento peccati nequaquam substantialiter differunt. Propter hoc ergo solum uidetur [3834 1Kb] se et carnem suam panem uocasse, et de pane corpus suum fecisse: quia sicut iste panis azymus, siue fermentatus, dat uitam transitoriam; ita corpus eius eternam: non quia fermentatus est, uel azymus. Quamuis in Lege, ubi fere omnia in figura fiebant, preceptum sit azymum in Pascha panem manducare ; ut ostenderetur quod Christus, quem exspectabant, sincerus et mundus futurus esset; nos, qui manducaturi eramus corpus eius, similiter mundi esse moneremur ab omni fermento nequitie et malitie. Iam uero, postquam de ueteri figura ad nouam ueritatem  uenimus, et azymam Christi carnem comedimus, non est nobis necessaria uetus illa figura in pane, de quo carnem ipsam conficimus.



CAPUT II. Aptius in azymo confici Sacramentum, quam in fermentato.

Apertissimum tamen est quia melius sacrificatur de azymo quam de fermentato, tum quia ualde aptius et prius et diligentius fit, tum quia Dominus hoc fecit. Unde illud non est tacendum quia, cum Greci anathematizant azymitas ,  anathematizant Christum. Si autem dicunt quia iudaizamus; dicant similiter Christum iudaizasse. Et si audent [3835 1Kb] asserere Christum propter Iudaismum, ut preceptum de azymo datum seruaret  [3836 1Kb] , de azymo corpus suum fecisse, absurdissime errant: cum illum tam sinceram nouitatem infecisse fermento [3837 1Kb] uetustatis existimant. Patet igitur quia, cum usus est azymo ad illud opus, non hoc fecit ut preceptum de azymo seruaret, sed ut fermentarios, quos preuidebat, reprobans azymitas approbaret; aut certe ut, si etiam fermentarii approbarentur, azymitas quoque approbaret.



CAPUT III. Latinos in azymo conficientes non Iudaizare.

Quod aiunt [3838 1Kb] nos iudaizare, non est uerum: quia non [3839 1Kb] sacrificamus de azymo, ut legem ueterem seruemus: sed ut hoc diligentius fiat, et Dominum, qui hoc non iudaizando fecit, imitemur. Cum enim facimus aliquid, quod Iudei, ut Iudaismum  seruarent, faciebant, non iudaizamus, si non propter Iudaismum, sed propter aliam causam, hoc agimus. Si enim in diebus Pasche azymum panem aliquis comedat, siue quia non habet alium, siue quia illo magis delectatur quam fermentato; aut si quis propter infirmitatem, preputium circumcidere cogitur; aut si boui suo quis trituranti, ne esuriat, os non obturat, nullus nisi insipiens hec agentem iudaizare iudicabit. Cum ergo nos panem azymum sacrificamus, non ut per azymi [3840 1Kb] figuram talem Dominum Iesum futurum significemus [3841 1Kb] , sed ut ipsum [3842 1Kb] panem in corpus eius, diuina uirtute operante, sicut ipse fecit, sacrificemus [3843 1Kb] : nequaquam in hoc Legis uetustatem seruamus, sed Euangelii ueritatem celebramus. Denique quando idem ipse  hoc fecit, 136 et ait discipulis suis: Hoc facite in meam commemorationem ; si noluisset ut [3844 1Kb] nos, quibus hoc in [3845 1Kb] apostolis precepit, hoc de azymo faceremus [3846 1Kb] , premonuisset nos in [3847 1Kb] eis; et dixisset: Ne faciatis hoc de azymo. Quare cum dicens, Hoc facite, azymum non excepit, quis est cuius intellectus audet excipere quod ipse fecit, et hoc prohibere quod ipse non solum nullo sermone prohibuit, sed etiam opere precepit? Quis, inquam, nisi plus sapiens quam oportet sapere, tantum confidat de sapientia sua, ut presumat uel proferre [3848 1Kb] , quia, cum dixit Dominus: Hoc facite, sicut competenter subintelligimus, quod ego: sic indubitanter sit subaudiendum, sed non de hoc, unde ego [3849 1Kb] . Item si diuina per ea, que digniora cognoscimus,  exsequi debemus; cum sacrificium, de quo agitur,  de panis siue azymi, siue fermentati, substantia constet esse celebrandum, quem panem [3850 1Kb] digniorem estimamus ad faciendam Dominici corporis ueritatem [3851 1Kb] , nisi illum quem et uetus [3852 1Kb] lex elegit ad significandam, et Euangelium ad exhibendam eamdem ueritatem? Si ergo respondemus Grecis nos hoc de azymo, non propter figuram, sed propter predictas causas facere, nichil hic intelligi ualet [3853 1Kb] , cur nos [3854 1Kb] Greci anathematizandos, aut saltem reprehendendos recte iudicent.



CAPUT Iu. Retorquetur in Grecos argumentatio, qua probant Latinos in azymo conficientes iudaizare.

At si dicunt nos non hoc agere posse de azymo sine intellectu figure; per quod iudaizare probamur:  ergo nec illi similiter [3855 1Kb] queunt ad hoc ipsum uti fermentato sine figura; quia et uetus Scriptura per fermentum designat peccatum, cum exsecratur [3856 1Kb] in Pascha suo comedere fermentatum ; et noua, dum [3857 1Kb] monet nos in Pascha nostro epulari non in fermento ueteri, neque in fermento malitie et nequitie . Dicimus etiam quia nos non iudaizamus, si figuram [3858 1Kb] tenemus in azymo: quoniam non significamus Christum sine fermento peccati uenturum, tanquam Iudei; sed monstramus eum talem uenisse, sicut Christiani: et per hoc monemur tales nosmetipsos exhibere, quale Pascha nostrum est quod manducamus. Illi autem nec Iudeos, nec Christianos in hoc se profitentur, quia Deum in fermenti sui  figura, nec uenturum, ut Iudei; nec uenisse, ut Christiani, sine peccato significant: sed potius paganis fauere uidentur, qui illum, sicut alios homines, peccato fermentatum existimant. Si uero aiunt Christianos non debere uti figuris, quia uetera transierunt , in quibus erant necessarie: negent  baptismum esse figuram cuiusdam mortis et sepulture, contra Apostolum dicentem: Quicunque baptizati sumus in Christo Iesu, in morte ipsius baptizati sumus. Consepulti enim sumus cum illo per baptismum in mortem . Aut si concedunt nos uti figuris, sed non in eisdem rebus, quibus in figura lex uetus utebatur, et ideo non esse panem azymum assumendum ad ullam figuram, quia ad hoc in eadem lege accipitur: non  baptizent in aqua [3859 1Kb] , quoniam Patres nostri omnes  in Moyse baptizati sunt in nube, et in mari ; quod negari nequit [3860 1Kb] in figura fuisse: ne [3861 1Kb] uideantur baptizare baptismo Ioannis, qui baptizauit in aqua. Si ergo irreprehensibiliter figurate baptizamus [3862 1Kb] in aqua: licet illud baptisma uetus, quod fuit huius noui figura, in aqua fuerit: quenam est in ista Grecorum sapientia, que propter hoc, quia uetus Pascha, per quod nostrum figuratum est [3863 1Kb] , celebratum est in azymis, detestatur [3864 1Kb] nos sacrificare corpus Christi, qui est Pascha nostrum, de azymo in figura, siue ad commemorandum quia talis fuit ille, cuius corpus sacrificamus, scilicet sine peccati infectione; siue ad commonendum nos, quia corpus [3865 1Kb] eius comedimus, tales debere esse, secundum Apostolum dicentem: Expurgate uetus  fermentum, ut sitis noua conspersio, sicut estis azymi. Etenim Pascha nostrum immolatus est Christus. Itaque epulemur non in fermento ueteri, neque in fermento malitie et nequitie; sed in azymis sinceritatis et ueritatis .



CAPUT u. Loca Scripture quibus Greci contra Latinos in controuersia de fermentato abutebantur, congrue exposita, ac primum tractatur illud: Littera occidit.

Siue itaque in [3866 1Kb] figura sacrificemus azymum panem, siue sine omni figura, nullatenus nos Greci reprehensibiles ualent ostendere; sed aut soli nos bene agimus, illi non bene; aut nos melius et diligentius, si illi bene. Nempe satis ostendunt se nullam habere rationem ad suam partem confirmandam,  nostram infirmandam: cum hoc contra nos proferunt, quod nullo modo aut contra nos, aut cum illis esse cognoscitur. Obiiciunt enim nobis, sicut in uestra legi epistola, quod dicit Apostolus: Littera enim occidit; spiritus autem uiuificat ; et quod Amos propheta: Sacrificate, inquit, de fermentato laudem . Unde nituntur ostendere quia littera, que uetus Pascha celebrari iubet in azymis, nos occidit; cum eam seruamus, azymum sacrificando, non bene Apostoli uerba intelligentes. Littera enim tunc dicitur occidere, quando illa iubens a peccato declinare, peccatum ostendit: quoniam, nisi adiuuet gratia, ut fiat quod iubetur, inobedientem et preuaricatorem facit. Quod in Epistola  ad Romanos idem aperte monstrat Apostolus, dicens: Peccatum non cognoui nisi per legem. Nam concupiscentiam nesciebam, nisi [3867 1Kb] lex diceret: Non concupices . Occasione autem accepta, peccatum per mandatum operatum est in me omnem  concupiscentiam. Sine lege enim peccatum mortuum erat. Ego autem uiuebam sine lege aliquando. Sed cum uenisset mandatum, peccatum reuixit. Ego autem mortuus sum, et inuentum est mihi mandatum, quod erat ad uitam, hoc esse ad mortem. Nam peccatum, occasione accepta per mandatum, seduxit me, et per illud occidit . Sic littera sine adiuuante gratia occidit, Spiritus autem uiuificat; sicut ait idem Apostolus ad Titum: Cum autem benignitas et humanitas apparuit Saluatoris nostri Dei, non ex operibus iustitie, que fecimus nos; sed secundum [3868 1Kb] suam misericordiam saluos nos fecit per lauacrum regenerationis et renouationis [3869 1Kb] Spiritus sancti, quem effudit in nos abunde per Iesum Christum Saluatorem nostrum, ut iustificati gratia ipsius heredes simus  secundum spem uite eterne . Ideo cum [3870 1Kb] dixisset: Sufficientia nostra ex Deo est, qui et idoneos nos fecit ministros Noui Testamenti, non littera, sed spiritu , ait: littera enim [3871 1Kb] occidit: spiritus autem uiuificat . Ac si dicat: Fecit nos Deus ministros Noui Testamenti, quod non est in littera occidente, sicut uetus; sed in spiritu uiuificante. Ad utrumque uero, ad occisionem scilicet littere et uiuificationem spiritus, pertinet quod subiunxit: Quod si ministratio mortis, litteris deformata in lapidibus, fuit in gloria; ita ut non possent intendere filii Isrel in faciem Moysi propter gloriam uultus eius, que euacuatur: quomodo non magis ministratio spiritus erit in gloria? Nam si ministratio damnationis gloria est, multo magis abundat  ministerium iustitie in gloria. Nam nec glorificatum est, quod claruit in hac parte, propter excellentem gloriam. Si enim quod euacuatur, per gloriam est: multo magis quod manet, in gloria est. Habentes igitur talem spem, multa fiducia utimur: et non sicut Moyses ponebat uelamen super faciem suam, ut non intenderent filii Isrel in faciem eius, quod euacuatur; sed obtusi sunt sensus eorum: usque in hodiernum enim diem idipsum 137 uelamen in lectione ueteris Testamenti manet non reuelatum; quoniam in Christo euacuatur. Sed usque in hodiernum diem, cum legitur Moyses, uelamen est positum super cor eorum. Cum autem conuersus fuerit ad Dominum, auferetur uelamen. Dominus autem spiritus est; ubi autem spiritus  Domini, ibi libertas. Nos uero omnes reuelata facie gloriam Domini speculantes, in eamdem imaginem transformamur a claritate in claritatem, tanquam a Domini spiritu. Ideo habentes administrationem, iuxta quam [3872 1Kb] misericordiam consecuti sumus, non  deficimus  De occisione littere, et uiuificatione spiritus, superfluum mihi uidetur super hec aliquid addere. Satis igitur patet quia nec Grecis prodest, nec nobis obest, quod de occidente littera obiiciunt.



CAPUT uI. Quomodo propheta iubeat sacrificari de fermentato laudem.

Quod autem assumunt de propheta: uenite in Galgala, et impie agite: et sacrificate de fermentato laudem ; intelligendum est esse dictum aut approbando tale sacrificium, aut reprobando. Sed si hoc precipit propheta, ut secundum eos loquar, illos occidit littera, qui litteram seruando, de fermentato sacrificant. At si hoc exprobrando dictum  est, qua fronte sacrificant quod propheta in sacrificium exsecratur: aut qua ratione hoc in auctoritatem sibi assumunt? Quod autem hoc propheta non iubendo, sed reprehendendo dixerit, dubium non est; cum hoc impie actioni associauerit [3873 1Kb] . Dixerat enim: uenite ad Bethel, et impie agite. Et paulo post, continuata increpatione ait: Et sacrificate de fermentato laudem. Aut ergo tanta ratione partem suam fermentarii defendant [3874 1Kb] , quanta suam roborant azymite: aut reiiciant suum fermentum, et fiant azymite: aut si nec illud ualent, nec istud uolunt, saltem non reprehendunt azymitas.



CAPUT uII. Connubia Latinorum de eadem cognatione in certis gradibus dissitis, male a Grecis reprobata.

In tertia questione, sicut intelligo, mandatis quia Greci detestantur nostra connubia, ubi cognati cognatis de alia cognatione copulantur. Quod cur faciant, nullam uideo auctoritatem aut rationem. Nam si hoc in suis prohibent fieri connubiis, aut non extendunt cognationes usque ad septimam generationem, sicut nos; aut impossibile uidetur seruari, quod precipiunt. Sunt enim sepe in una cognatione plusquam centum uiri et mulieres egentes coniugio. Totidem igitur cognationes inuenire necesse est, de quibus singulis singuli eligantur uiri et mulieres, quibus illi de una cognatione singuli singulis copulentur.  Aut itaque detestabilia sunt indubitanter eorum connubia, si intra septem generationes sunt; nec debent reprehendere nostra, quando cognati coniunguntur cognatis de alia cognatione, quod nulla prohibet auctoritas uel ratio; aut impossibile est, ut dixi, seruare [3875 1Kb] quod precipiunt; ut scilicet, tot cognationes exquirantur ad unius cognationis connubia, quot sunt in illa uiri et mulieres petentes coniugia. Quod autem sine omni auctoritate et ratione fit contra rationem, absque [3876 1Kb] dubio rationabiliter repudiandum iudicatur [3877 1Kb] .



S. ANSELMUS DE SACRAMENTORUM DIuERSITATE AD WALERANNUM EPISCOPUM.





WALERANNI EPISTOLA [3878 1Kb] QUAE BEATO ANSELMO SCRIBENDI ARGUMENTUM PRAEBUIT.

Conqueritur de uarietate ceremoniarum inter altaris sacrificium uarie a uariis obseruari solitarum: quasi uero he sacramenti essentiam attingerent, quin potius mysterium et decentiam religiosam.


Serenissimo D. ANSELMO sancte Cantuariensis Ecclesie reuerendissimo archiepiscopo, WALERANNUS Dei gratia Nwemburgensis episcopus, seruile obsequium, instantiam orationum, ac semetipsum omnino in omnibus deditissimum.

Cum Minerua de litterarum professione aliquid presumere ineptissimum est, ac inter edocumatos [3879 1Kb]  litterarum sectatores ratiocinandi probabilitate fidem facere, non nostram attigit [3880 1Kb] facultatem. Sed cum Propheta suspirando: Reuela oculos meos, et considerabo mirabilia de lege tua , cum summa deuotione oculos leuo ad montem celsitudinis uestre, ut inde ueniat auxilium mihi; auxilium uestrum, auxilium a Domino, qui fecit celum et  terram: Qui adheret Domino, unus spiritus est . Ut inde pateat ex eius plenitudine uos etiam profunda Dei scrutari; nostram uero paruitatem uocem eius audire, sed prorsus nescire unde ueniat, aut quo uadat.



138 CAPUT PRIMUM. Querele Waleranni de tanta diuersitate in sacramentorum celebratione.

Indiuidua Trinitas Deus est, et quotquot sunt in Deo, unum sunt in ipso. Diuersitas in Ecclesia admodum est unitati contraria. Diu non potest stare, quod partium in se grassatur dissensione. De sacramentis Ecclesie, aliud Palestina, aliud Armenia, aliud nostra Romana, et Tripartita sentit Gallia. Dominici etiam corporis mysterium aliter Romana,  aliter Gallicana Ecclesia, ac diuersissime nostra tractat Germania. Ex antiquis patribus ordinem habemus sacrificandi: et ualde admiror unde hec nouitas surrepserit in domo Domini: iehsu Christus heri et hodie, ipse est in secula  semper unus, semper idem, nullam patiens mutabilitatem. A Christo dissentit, qui in diuersitatem tendit. Christus est panis angelorum, qui de celo descendit , et factus est panis hominum, esca pauperum, satietas cum eo regnantium: ut qui digne comedunt, uiuant in seculum seculi. Unus panis, unum corpus multi sumus in Christo omnes, qui de uno pane participamus : Christus est uia , per quam gradiamur, quem imitetur. Qui a Christo exorbitat, periculose ambulat:  inter sacrificandum, quod Christus fecit, et nos faciamus. Quotiescunque, inquit, hoc facitis, quotiescunque sumitis 



CAPUT II. Cur aliqui fermentatum adhibeant in mysteriis.

Armeni quidem de fermentato se laudem sacrificare putant; sed in nouitate uite cum Christo non ambulant. Imitatores Christi oportet epulari non in fermento ueteri, sed in azymis sinceritatis et ueritatis . Fermentum licet modicum totam massam corrumpit. Christus corpus incorruptibile, quantum possibile est, nulla inficiatur corruptio. A sinceritatis sacrificio omnis huiusmodi absit corruptio. Qui exoptant imbui Christi corporis incorruptione,  noui sacrificii sinceritate ueterem exuant hominem. In Christi corporis confectione displicet alia, nisi quam ipse obtulit substantia. Et, si ausim profiteri, tenenda est ea, quam dedit, sacrificandi regula.



CAPUT III. Cur unicum et non multiplex crucis signum super panem et calicem formetur a plerisque.

Nos singulariter panem, singulariter benedicimus calicem. Hoc canones, hoc antiquus Ordo Romanus precipit, ut ab initio in canone singulas cruces faciamus singulis. Hoc publico et inueterato usu ubique  tenemus a progenie in progeniem; et uestram miramur diuersitatem. Hoc Christus fecit, et nos facere precepit: Hoc, inquit, facite, quotiescunque sumitis . Accipiens panem singulariter benedixit, et calicem similiter. Singulas singulis, ut noster, imo Romanus Ordo precipit, cruces fecit: et ita ab ipso, qui heri et hodie et usque in seculum idem est, nostra inoleuit [3881 1Kb] consuetudo. De crucum singularitate, Christi nobis assentitur auctoritas. Miror autem ualde qua ratione sacrificandi cepit diuersitas: Una est fides, unum baptisma , una Christi amica, sponsa et columba. Ecclesie unitati ualde obest in sacramentis discrepare; et quidquid libitum est licitum facere.



CAPUT Iu. Cur calix uelo seu palla operiatur a principio.

Preterea inter consecrandum nonnulli ab initio calicem operiunt quidam corporali, alii panno complicato instar sudarii, quod repertum legimus in monumento, non cum linteaminibus positum, sed separatim inuolutum in uno loco. Christus uia est, et ueritas, et uita ; uia [3882 1Kb] , per quam gradiamur, ut ad ipsum ueniamus. Qui dicit se in Christo manere, debet, sicut ipse ambulauit, et ipse ambulare . Non ueniunt ad uitam, nisi imitatores uite. Paschalis hostia nudato corpore in ara crucis immolata est, nudato corpore offerri uoluit, qui omnia que audiuit a Patre, suis nota fecit . In sua immolatione semetipsum,  sicuti est, manifestauit; cuius gloriam reuelata facie contemplabimur, ut ei per omnia conformemur configurati corpori claritatis sue, ut ipse sit nobis omnia in eterna beatitudine. Et ut  Consummatum est, inquit, ut uetera non ambigamus transiisse, et omnia noua esse; uelum templi scissum est a summo usque deorsum: quod usque in hodiernum diem positum est super corda Iudeorum; ut oculos habentes non uideant, et aures non intelligant. Nobis uero, quibus Deus reuelauit per spiritum suum, non oportet sacrificandi mysteria implicare; sed exemplo Domini iehsu clarificare. Non cum Moyse, ut Iudei, uelamen superimponamus; sed cum Domino Iesu  offerentes, de claritate in claritatem transferri studeamus. Nudus iehsu in ara crucis, nudus appareat in ara nostre immolationis; quod uerbis protestamur, operibus exsequatur. Panis ille uere Christi corpus est; et ut Christi corporis immolationem, immolari oportet. Christi corpus in ara crucis nudatum, in sepulcro linteis est inuolutum, in passione discipulorum deuotione in sepultura est inuolutum. Sepeliendo, sicut mos est Iudeis sepelire, ostendunt erga Magistrum studii deuotionem; sed adhuc ignorabant sacramenti ueritatem. Iudei similem sepeliunt, ut Iudeum; quia nondum perpenderant  crucis mysterium: Spiritus omnia scrutatur, etiam profunda Dei : illis autem nondum spiritus erat datus, quia ex infirmitate crucifixus Christus non erat glorificatus. Glorificatus uero iehsu corruptionis uestimenta deserit, corruptibilia a se remouit: incorruptionem uestitus sepulcrum deserit: gloriam suam se amantibus patefecit. Cur ergo ex incorruptibilis sudarii inuolutione quasi Christi protestamur infirmitatem, et in huiusmodi tenebris inuolutionem: cum eum uerissime protestamur Dei uirtutem et mundi lucem? Lux de luce, que illuminat omnem hominem , nullatenus sub sudarii ponatur modio: sed sicut ipsemet sacerdos et hostia obtulit semetipsum; ita et nostrum ei offeratur sacrificium, positum sub diuo, ut omnibus  [3883 1Kb] ad uitam in Christi luceat domo. Tunc maxime acceptabilis uictima nostra erit, si Christi hostie fuerit consimilis. Inuoluimus tamen et nos uitalem hostiam; non, sicut uobis mos, a principio; sed in fine, cum Ioseph et Nicodemo. Quod non solum offertur in specie sed in rei ueritate, discrepare non oportet in sua immolatione. Qui offerendo discrepat, non sicut Christus ambulauit, et ipse ambulat. Si autem in hac parte sacrificandi sinceritatis causetur, facillimum est nobiscum sinceritatis cooperculo munditiem obseruare; et tamen ab ipso initio sacrificandi et uetustissimo Ecclesie ritu non exorbitare.



CAPUT u. Monet de suo ad communionem Ecclesie reditu.

Imperfectum meum uideant oculi uestri, et sicut estis in omnem circumspectionis plenitudinem quasi uirtutum manibus compactus, nostre imperfectionis compatimini excessibus. Glorificat Deum in me catholica Ecclesia, quoniam in nostra mutatione diuine bonitatis apparet gratia. Gratias Dei sum id quod sum; ex Saulo Paulus; ex aduersario Romane Ecclesie, intimus Paschali pape acceptissimus 139 cardinalium consecretarius; et in omnibus in hac parte prosperos spero successus. Ioseph in domo Pharaonis, ego in palatio Henrici imperatoris. Neque iniquitas, neque peccatum meum , aut quasi Nero incestus, aut apostata Iulianus. Gratias  Deo [3884 1Kb] , quoniam sub uestre sanctitatis regimine lupus et agnus simul pascuntur, leo et uitulus simul accubant, puerque paruulus minat eos: et quia uirga equitatis, uirga regni uestri; Dei laudamus uirtutem Ecclesiastico terrore indomitas feras mansuescere, nullique in monte Domini nocere. Leo rugiet, quis non timebit? Sed quia iustus, ut leo, confidit in huiusmodi, quasi ipsius Dauid manu fortis; cor uestrum non trepidat, sed in Dei uirtute in omnibus triumphat. Dominus qui uos inunxit oleo exsultationis pre participibus uestris , ille uos coronet in misericordia et miseratione in regno beatitudinis.





ANSELMI AD WALERANNI QUERELAS RESPONSIO [3885 1Kb] .


Domino et amico WALERANNO [3886 1Kb] , gratia Dei Newemburgensi uenerabili episcopo, ANSELMUS, seruus Ecclesie Cantuariensis, salutem, seruitium, orationes, dilectionis affectum.

Gaudeo, et gratias ago Deo quia sicut scribitis, glorificat eum in uobis Ecclesia catholica; quoniam in uestra mutatione diuine bonitatis apparet gratia, et Domini pape Paschalis amicitiam habetis et familiaritatem, ut iam mihi liceat uestram amicabiliter salutare sanctitatem. Quod uestra sublimis humilitas me comparat Minerue et uocat montem, non in me accipio; quoniam nichil in me, cur hoc dici de me debeat, intelligo. Non tamen debeo esse ingratus uestre [3887 1Kb] benignitati; quoniam hoc facit abundantia uestre erga me bone uoluntatis. Solemus  enim sepe sentire meliora de his quos diligimus, quam ipsi mereamur. De laude igitur, que ad me non pertinet, cor meum non gloriatur; sed de dilectione, que semper amanda est, gratias agendo letatur.



CAPUT PRIMUM. uarietatem rituum cum unitate fidei coherere.

Queritur [3888 1Kb] uestra reuerentia de sacramentis Ecclesie, quoniam non uno modo fiunt ubique, sed diuersis modis in diuersis locis tractantur. Utique si per uniuersam Ecclesiam uno modo et concorditer celebrarentur, bonum esset et laudabile. Quoniam tamen multe sunt diuersitates, que non in substantia [3889 1Kb] sacramenti, neque in uirtute [3890 1Kb] eius, aut fide discordant; neque omnes in unam consuetudinem colligi possunt: estimo eas potius in pace concorditer tolerandas, quam discorditer cum scandalo damnandas. Habemus enim a sanctis Patribus, quia si unitas [3891 1Kb] seruatur caritatis in fide catholica, nichil officit consuetudo diuersa. Si  autem queritur unde iste nate sunt consuetudinum uarietates: nichil aliud intelligo, quam humanorum sensuum diuersitates. Qui quamuis in rei ueritate et uirtute [3892 1Kb] non dissentiant, in aptitudine tamen  et decentia [3893 1Kb] administrationis non concordant. Quod enim unus [3893* 1Kb] aptius esse iudicat, alius sepe minus aptum estimat; neque in huiusmodi uarietatibus non consonare, puto ab ipsius rei ueritate exorbitare.



CAPUT II. Ad querelas de una signi crucis formatione.

Nempe quod alii in sacrificando corpore et sanguine Domini, singulas cruces singulis faciunt ab initio in canone; alii solummodo singulas singulis, ubi singulatim nominatur panis uel corpus [3894 1Kb] , et singulatim calix uel sanguis: ubi uero oblatio uel hostia nominatur, unam crucem ambobus faciunt; quoniam sicut unus est Christus, qui seipsum obtulit pro nobis; ita una est oblatio, et una hostia in  pane et uino quam offerimus: non uideo istos magis in hoc discordare a Christo, qui singulatim utraque benedixit, quam omnes illi discordant, qui calicem post Cenam non sacrificant, sicut Christus fecit, neque semper ad uesperam, sicut Christus fecit [3894* 1Kb] , et qui utrumque simul, uno nomine uocant oblationem, uel hostiam, quod Christus non fecit. Unde possumus colligere quia a nobis inuicem in huiusmodi actione seruata rei [3895 1Kb] ueritate possumus esse dissimiles sine reprehensione, cum ab ipso auctore ipsius sacrificii sumus diuersi sine offensione. Ubi autem dicimus: Hec dona, hec munera, hec sancta sacrificia, siue singulatim pani et uino singule cruces assignentur, siue una cruce duo simul sanctificentur, non uideo in hac diuersitate  reprehensibilem discordiam, nisi forsitan quia conuenientius ambo una cruce notantur, sicut uno uerbo benedictionis [3895* 1Kb] sanctificantur. Cum enim plures homines, aut diuersas res simul benedicimus [3896 1Kb] , non singulis singulas cruces reddimus, sed omnibus unam crucem sufficere credimus.



CAPUT III. De operimento calicis inter sacrificandum.

Quod uero nonnulli ab initio calicem operiunt, quidam corporali [3896* 1Kb] , alii panno complicato propter custodiam immunditie [3897 1Kb] , nec nudum dimittunt calicem, sicut Christus nudus crucifixus est, ut sicut significatis [3897* 1Kb] , ostenderet se mundo reuelatum:  non magis intelligo eos debere reprehendi propter nuditatem Christi, que non significant ab illis in sacrificando, quam quia non demonstrant in eodem sacrificio [3898 1Kb] , eum esse [3898* 1Kb] crucifixum extra ciuitatem, extra domum, et sub nudo celo. Que tamen magna non carent ratione. Nam Christus, qui passus est pro nobis, nobis relinquens exemplum, ut sequamur uestigia eius ; in his quoque dedit nobis exemplum, propter iustitiam sustinendi 140 incomparabilem contemptum et paupertatem. Adeo enim contemptui habitus est et exsecrabilis iudicatus ut nec mori dignus haberetur intra aliquam hominum habitationem; neque inter homines, nisi inter exsecrabiles, neque sub tecto aliquo nisi sub celo de sub quo [3899 1Kb] eiici non potuit,  ut secundum Prophetam: Opprobrium hominum, et abiectio plebis estimaretur. Pauper uero ita fuit, ut ueniens in mundum, non in sua sed in aliena domo nasceretur: et natus, propter inopiam loci in presepio brutorum animalium [3899* 1Kb] poneretur: et uiuens in mundo [3900 1Kb] non haberet ubi caput suum reclinaret ; nec moriens, unde nuditatem suam tegeret; nec mortuus, unde inuolueretur; nec sepulcrum, aut locum [3900* 1Kb] , ubi corpus suum [3901 1Kb] collocaretur. Que omnia magis sunt uiuendo per effectum  imitanda, quam per nuditatem sacrificii nuditas Christi significanda. Neque coniectare possum cur potius curandum sit [3901* 1Kb] ne panno operiatur sacrificium, quia Christus  nudus passus est, quam ne sub tecto, uel intra ciuitatem fiat [3902 1Kb] , quoniam Christus sub nudo celo extra ciuitatem passus est. Si autem usus non habet ut extra tectum fiat propter perturbationes eris, simili causa [3902* 1Kb] uidetur ut calix in sacrificando non discooperiatur, propter quasdam, que contingere possunt, incommoditates. Tutius itaque et diligentius puto ut calix, ne aut musca, aut aliquid indecens in illum cadat [3903 1Kb]  operiatur: quia discoopertus contingentibus immunditiis exponatur [3904 1Kb] . Hec sapientie uestre pro meo sensu, nullius meliorem rationem respuens respondeo. De his, qui sacrificant de fermentato, misi uobis olim quamdam epistolam [3905 1Kb] .





S. ANSELMUS DE PRESBYTERIS CONCUBINARIIS SEU OFFENDICULUM SACERDOTUM.

[3906 1Kb] De presbyteris qui aperta libidinis conuersatione Deo reprobabiles se exhibent, omnino tenendum est, que [3907 1Kb] apostolica prouidentia ecclesiastico iustoque [3908 1Kb] rigore constituit. Nempe nullatenus conuenit ut ibi reuerenter astetur [3909 1Kb] , ubi pertinaciter aperta et impudenti libidine fetentes Dei et sanctorum prohibitionem contemnendo sacris altaribus deseruiunt, immo non deseruiunt, sed quantum ad ipsos, commaculant: non quod quis ea que tractant contemnenda, sed tractantes exsecrandos existimet. Ut qui [3910 1Kb] Dei et angelorum presentiam non reuerentur, uel hominum detestatione repulsi sacra contaminare non audeant. De lapsis autem sacros ordines habentibus, et spontanea uoluntate secrete quibus debent confitentibus,  nequaquam est asserendum quod eisdem ordinibus amplius uti nullatenus possint, si per sacrificium spiritus contribulati, cordisque [3911 1Kb] contriti et humiliati Deum placantes, ad uirtutum profectum studiose [3912 1Kb] se conuerterint. Nam nec apud Deum reprobatur officium alicuius propter culpam, quam ipse ignoscit; nec apud homines decoloratur sacri ordinis dignitas, propter personam cuius ipsi peccatum non cognoscunt. Quibus duabus causis carnalis lapsus prohibet [3913 1Kb] ad sacrum ordinem accessum et reditum. Sed quoniam ferme semper occultum est, quorum remisse sunt iniquitates, et quorum tecta sunt peccata , quorum uero minime; tutius est semper conscium sibi criminis ab iis que placitam Deo personam exposcunt,  per laudabilem Deo humilitatem abstinere, quam per culpabilem securitatem presumere. Illud namque semper potest, Deo non improbante: hoc uero non debet, nisi Deo approbante. Qui autem  huic sententie, que ad sacri ordinis officium post lapsum concedit, nequaquam aliqua ratione, nisi auctoritate fulciatur Scripturarum, uult consensum attribuere; legat epistolam beati Calixti pape directam episcopis Gallie, et beati Gregorii pape ad Secundinum inclusum; ubi ipsi hanc sententiam sic firmis et pene eisdem rationibus et auctoritatibus confirmant, ut nullatenus aliorum probatione indigeat. Sed quod idem beatus Gregorius, et alii sancti Patres idipsum alibi uidentur studiose prohibere, de apertis quidem prohibuisse, de occultis uero post dignam penitentiam concessisse intelligitur. Nam crimen quod a Deo non imputatur, nec ab hominibus esse putatur, non reprobat neque decolorat: cum tamen in tali re cuique tutius sit coram  Deo sibi plus timere, quam confidere. Prohiberi autem inuitum debere, qui occultum crimen humili confessione sponte et occulte detegit, minime existimo; ne multis obstruatur uia salubris confessionis, qui potius eligent [3914 1Kb] in mortem penitus occultari, quam hac occasione in certitudinem uel in suspicionem alicuius criminis adduci. Nec illi, cui confitetur statuitur ad peccatum; si confitentem absque eius consensu cessare a sui ordinis officio non cogit, sed potius magni criminis reus esse uidetur, si cogit: quia sic et confitentem [3915 1Kb] penitere confessionis, et plures nondum confitentes horrere confessionem compellit. Hucusque codex S. Ebrulphi.

Aug. Dominus declarauit in uno cetu hominum eadem sacramenta sumentium, aliquorum immunditiam  mundis obesse non posse: qui autem solo sacramento, sacerdos est, sicut fuit Caipha, persecutor unius et ueri summi sacerdotis





S. ANSELMUS DE NUPTIIS CONSANGUINEORUM. An nuptie consanguineorum sint uetite; adeo ut remitti nequeant; et cur sint damnate.  141 ANSELMUS Cantuariensis fratri dilecto Spiritum sapientie, et intellectus.



CAPUT PRIMUM. Que sit ratio prohibitionis coniugiorum inter sanguine iunctos.

Gratulor admodum, frater carissime, studiis tuis, quibus me exerces, dum desidie somno torpentem, nec tale quid somniantem, questione pulsas ut euigiler. Rogas enim me hominem, ut putas, multe lectionis, ut tibi diligenter et dilucide rescribam sicubi in sanctorum Patrum decretis uel tractatibus meminerim me legisse prohibitionem coniugiorum in consanguinitate; qua ratione in Ecclesia Dei tantam uim obtinuerit, ut huius excessus nulla omnino possit esse indulgentia, nisi precedente ipsius coniugii  diuortio; uel cur saltem deputetur in peccatum tale coniugium. Et, ut uideo, non queris auctoritatem solo  imperio cognoscentem, sed potius rationem rationabiliter docentem. Dicerem simplicem et puram esse rationem, eorum obedire auctoritati, quibus dictum est: Non enim uos estis qui loquimini, sed spiritus Patris uestri loquitur in uobis ; et Ecclesie sequi consuetudinem, cuius consuetudines uelle conuellere, genus est heresis. Sed ut scias in omnibus me uelle obtemperare uoluntati tue, etsi forte non possim, conabor tamen et in hoc ex aliqua tibi parte non deesse.



CAPUT II. Iudaica quedam connubia cur inter cognatos  permissa.

Precepto hoc, scilicet in consanguinitate non miscenda connubia, uel si mista sunt dirimenda, canones pleni sunt, et multa sunt decreta Patrum; sed rationem precepti quam exigis, fateor, me nunquam legisse memini. Sic tamen de hac re mecum ex consideratione sanctarum Scripturarum soleo cogitare. In ueteri illo populo connubia misceri de tribu in tribum non licebat. Querenti mihi cur non, occurrerunt ille filie Salphaat super connubiis consulentibus Moysen, et per Moysen Dominum , mandatum a Domino de tribu in tribum non miscenda connubia propter uitandam suarum hereditatum diminutionem. Populus enim ille carnalis cor suum habere nesciebat, sed ut reptile terrenum terre  toto pectore adherens, hereditatem solam terrenam cogitabat. Malebat singula tribus connubia inter se dando et accipiendo inter suas se angustias cohibere, quam extra dando connubia, hereditatem quoque  extra diuidere. Talis quippe erat hereditas illorum, talisque et omnis terrena hereditas, ut diuisa minuatur et tota ad eos non perueniat. Itaque sicut Dominus in Euangelio  dicit de dando libello repudii, secundum duritiam cordis eorum responsum est eorum carnalitati.



CAPUT III. Ratio contrarii edicti in lege gratie.

Porro Christiana pietas non sic. Cum enim hereditas nostra sit, de quo dicitur: Deus caritas est ; sicut illi lege utuntur sue hereditati congrua, sic et nos nostre hereditati legem uindicare debemus. Charitas enim, quo latius diuisa diffunditur, tanto uberior diuidenti remanet et augetur.  Statuit igitur Christiana religio; ut terminis consanguinitatis secundum sanctorum Patrum et canonum decreta, usque ad sextum gradum ex omni parte pertingentibus ad caritatem conseruandam suus natalis sufficiat affectus, quem uiolare etiam apud barbaros nefas ducitur. Ubi uero ille deficit, ibi demum ad caritatem religandam ne subducat se, adnectendum esse uinculum coniugale ad prolongandos terminos nostre hereditatis, que est ipsa caritas; iustissimumque uidetur, ut sicut apud illos sua multabatur pena transgressor legis posite pro terrena eorum hereditate conseruanda, sic apud nos non impune abeat temerator legis posite pro celesti pane, et diuina hereditate nostra dilatanda.



CAPUT Iu. Alia eiusdem edicti ratio communis plerisque Iudaicis inter cognatos connubiis, item uetitis.

Adhuc aliud. Qui extra tribum connubia dare prohibebantur sicut nos, ad proximos sanguinis accedere eadem lege non permittebantur. Dicit enim lex: Quiuis homo ad proximam sui sanguinis non accedet , additque auctoritatem iubentis: Ego Dominus : et quasi exigeret causam precepti, rationem addit: Turpitudinem patris, et turpitudinem matris tue non reuelabis: quia turpitudo est patris, uel matris tue . Deinde ex sequenti ordine proximos illos sanguinis, ad quos non sit accedendum nec reuelanda eorum turpitudo, fratres scilicet et sorores, atque alios qui  ibi describuntur. Que causa communis potest esse et nobis et illis, sicut preceptum commune est et nobis et illis.



142 CAPUT u. Exponitur que sit turpitudo detegi uetita, ad rationis proposite intelligentiam.

Queramus igitur que sit hec turpitudo, cuius reuelatio dignum efficit morte legis transgressorem. Turpe est, ubi pars parti non conuenit. In corpore autem humano ante primi hominis preuaricationem nichil erat turpe, nichil dissonum: cum harmonia illa boni Creatoris manu bene ac decenter aptata adhuc permanente pars parti conueniret, Deoque anima, anime uero corpus suum per omnia subditum esset. Postquam uero preuaricatione mandati anima Deo facta est inobediens, superioris Dei rebelli inferius corpus destitit esse obediens. Statim quippe oculi aperti sunt transgressoribus. Et aperti sunt, inquit,  oculi eorum : uidelicet ad se inuicem concupiscendum. Et cum prius nudi essent, nec erubescerent, mox corporis sui partes uersas esse sentientes in pudenda, et tegere illa festinantes, perizomata sibi fecerunt. Quod etiam nunc in pueris, uel infantibus uidere promptum est, qui quandiu concupiscentiam hanc non sentiunt, pudenda non habent, quia de aliqua corporis sui parte erubescere nesciunt. Ubi uero illius incipiunt esse expertes, iam partes illas intectas ferre non ferunt. Soluta igitur in primis illis hominibus pulcherrima illa harmonia, facta est turpitudo non minima, originalis pena cum originali peccato ab illis in posteros transitura. Ex hoc igitur in corpore nostro, corpore peccati, membra illa, que huic seruiunt concupiscentie,  pudenda, uel turpitudo, uel ignominia nominantur, exterioris turpitudinis, id est concupiscentie uelamen semper et latebras naturaliter exigentia. Hec autem concupiscentie turpitudo tunc reuelatur, cum ad indicium sui membrorum suorum sibi exhibet officium: et gestit in effectum omni illo rationalis anime uigore sic hebetato, confuso et deiecto, et turpissime libidini carnis substrato, ut merito illa hora possit audire: Adam ubi es ? id est, qui Deo esse similis uoluisti, non uides quo deuenisti? Et quid turpius hac turpitudine? quid ignominiosius hac ignominia? quam Apostolus denotans: Fugite, inquit, fornicationem. Omne peccatum, quod peccauit homo, extra corpus est: qui uero fornicatur,  in corpus suum peccat ; id est, omnia peccata animam quidem ledunt, corpus tamen non deturpant. Qui uero fornicatur, non solum Deum offendit, et contaminat animam, sed et ipsam corporis pulchritudinem totam fedat et dehonestat. Sicut enim furi deprehenso, ferro uel igne nota inuritur eterni opprobrii, sic nature nostre uitio preuaricationis in toto suo corrupte, per eum in quo tota nunc erat, et extra quem non erat, indicium est hoc in penam peccati sui. Que turpitudo in omnibus perpetuo uerecundie tegmine esset uelanda, nisi ex pena primi peccati generationi humane esset necessaria.



CAPUT uI. Concluditur ratio proposita et declarantur uetita inter quosdam sanguine iunctos connubia ob reuerentiam quam sibi inuicem debent.

Cuius tamen generationis nullus amor reuelari eam permittit in illis de quibus lex dicit: quo proximi sint sanguinis, et ipsius iure et instinctu nature eam sibi debent inuicem caritatis reuerentiam, ut inter se his contumeliis afficiendi corpora sua nulla possit esse iusta causa, nec possit superduci aliquid honestum, quod tegere possit hoc inhonestum. Non quod negem nuptias sanctas et cubile immaculatum, que legitime et cum timore Dei celebrate pio amore matrimonium, quo nubentes efficiuntur unus spiritus, ex quo facti sunt una caro,  et amore sancto, et desiderio generande prolis, sic contegunt honestate sui, et absorbent quodammodo illam humane generationis penalem turpitudinem: ut secundum Apostolum , qui nubunt, sint quasi non nubentes. Unde et in catalogo turpitudinum non reuelandarum etiam coniugis turpitudinem lex ponit non reuelandam. Turpitudinem, inquit, uxoris tue non reuelabis .



CAPUT uII. Cur ea prohibitio apud Christianos ad ulteriores gradus protendatur, quam apud Iudeos.

Sicut igitur iam dictum est, qui extra tribum nubere prohibebantur, eadem lege ad proximos sanguinis accedere non permittebantur, sed apud illos uix tertium gradum consanguinitatis transibat lex  illa naturalis affectus: apud nos uero, in quos tempus correctionis deuenit, quibus correxit orbem Dominus, id est perfectionem, qui non commouebitur , creuit pietas, superabundauit honestas, et ad designandam Euangelii perfectionem ternarius ille numerus duplicatus porrexit se in senarium, qui perfectus est numerus et suis partibus constat: sicut Euangelii ueritas per se stat, nec eget aliquo, quo fulciatur. Licet apud antiquos etiam uiri laude digni honestis aliquibus causis interuenientibus de primo et secundo gradu temerare presumpserint, ut ante legem, Abraham, Isaac, et Iacob nuper a ceteris gentibus segregati propter fugiendam cum gentibus commistionem, proximas sanguinis sui duxerunt; sub lege uero   Caleph Othoniel fratri suo minori uicta ciuitate Debirarum in premium uictorie filiam suam dedit uxorem. Sed et Thamar, cum opprimeretur a fratre: Noli, inquit, frater, sed pete me a rege, non negabit me tibi . Et certe rex, qui fratri sororem dicebatur daturus uxorem, pater utriusque: quod cum, sicut dixi, quibusdam causis interuenientibus illi presumerent, Christiana pietas nichil uult honestum iudicare, quod faciat contra honestatem nature. Ecce, quid mihi uideatur super questione tua, si placet, bene: si displicet, facile ueniam obtinebo apud te.





SANCTI ANSELMI DIALOGUS DE GRAMMATICO



CAPUT PRIMUM. 143 [3916 1Kb] An grammaticus sit substantia, an qualitas: proponuntur rationes in utramque partem.

DISCIPULUS. De grammatico peto, ut me certum facias utrum sit substantia an qualitas [3917 1Kb] ; ut hoc cognito, quid de aliis que similiter denominatiue dicuntur sentire debeam agnoscam. MAGISTER. Dic primum cur dubites? DISC. Ideo, quia uidetur utrumque posse probari necessariis rationibus, esse scilicet, et non esse. MAG. Proba ergo. DISC. Ne ergo festines contradicere quidquid dixero, sed patere me rationem ad [3918 1Kb] suum finem perducere: deinde aut [3919 1Kb] approba, aut corrige. MAG. Ut uis. DISC. Ut quidem grammaticus probetur esse substantia, sufficit quia omnis grammaticus homo, et omnis homo  substantia. Quidquid enim habet grammaticus, ut sequatur eum substantia [3920 1Kb] , non habet nisi ex eo quia homo est. Quare hoc concesso ut homo sit, quecunque sequuntur hominem, sequuntur grammaticum. Quod uero grammaticus sit qualitas, aperte fatentur philosophi qui de hac re tractauerunt, quorum auctoritatem de his rebus est impudentia [3921 1Kb] improbare. Item quoniam necesse est ut grammaticus sit aut substantia aut qualitas [3922 1Kb] , ut quodlibet [3923 1Kb] horum sit, alterum non sit; et quodlibet non sit, alterum necesse sit esse [3924 1Kb] : quidquid ualet ad [3925 1Kb] instruendam unam partem, destruit alteram: et quidquid unam debilitat, alteram roborat. Cum [3926 1Kb] ergo alterum horum uerum sit, alterum falsum; rogo ut falsitatem detegens, aperias mihi ueritatem.



CAPUT II. Rationes proposite redarguuntur.

MAG. Argumenta que ex utraque parte posuisti, necessaria sunt; nisi quod dicis, si alterum est, alterum esse non posse. Quare non debes a me exigere ut alteram partem esse falsam ostendam, quod  ab ullo fieri non potest: sed quomodo sibi inuicem non repugnent, aperiam, si a me fieri potest: sed uellem [3927 1Kb] ego prius a te ipso audire quid his probationibus tuis obiici posse opineris. DISC. Hoc quod tu a me exigis, ego a te [3928 1Kb] intentus exspectabam. Sed quoniam tu easdem probationes asseris irreprobabiles, meum est, quid dubito, aperire, quid me [3929 1Kb] sollicitet; tuum uero est utriusque partis firmitatem et conuenientiam ostendere. MAG. Dic ergo tu quod sentis, et ego tentabo facere quod poscis. DISC. Illam quidem propositionem, que dicit grammaticum esse hominem, hoc modo repelli existimo: quia nullus grammaticus potest intelligi sine grammatica, et omnis homo potest intelligi sine grammatica. Item, omnis grammaticus suscipit magis et minus,  et nullus homo suscipit magis et minus: ex qua utraque contextione [3930 1Kb] binarum propositionum conficitur una conclusio, id est nullus grammaticus est homo.



CAPUT III. Rationes proposite contra redarguentem firmantur.

MAG. Non sequitur. DISC. Quare? MAG. An tibi uidetur animalis nomen aliquid [3931 1Kb] aliud significare, quam substantiam? DISC. Prorsus nichil aliud est animal quam substantia animata sensibilis, nec substantia animata sensibilis aliud est quam animal. MAG. Ita est; sed dic, queso [3932 1Kb] , utrum omne quod non est aliud quam substantia animata sensibilis, possit intelligi preter rationalitatem, nec sit rationale ex necessitate. DISC. Negare non possum. MAG.  Omne igitur animal potest intelligi preter rationalitatem, et nullum animal est ex necessitate rationale. DISC. Nequeo dicere quin ex concessis consequatur, quanquam ualde metuam quod te suspicor intendere. MAG. At nullus homo potest intelligi preter rationalitatem, et omnem [3933 1Kb] hominem necesse  est rationalem esse. DISC. Angustie sunt mihi utrinque [3934 1Kb] : nam si concedo, concludis nullum [3935 1Kb] hominem esse animal; si renuo, dices me non tantum posse intelligi, sed uere esse sine rationalitate. MAG. Ne timeas; non enim sequitur quod putas. DISC. Si sic est, ut promittis, spontaneus concedo quidquid proposuisti: sin autem, inuitus. MAG. Contexe igitur tu ipse quatuor ultimas propositiones quas feci, in duos syllogismos. DISC. Hoc utique [3936 1Kb] ordine digeri possunt: Omne animal 144 potest intelligi preter rationalitatem, nullus uero homo potest intelligi preter rationalitatem. Item: Nullum animal rationale est ex necessitate; omnis autem homo rationalis est ex necessitate. Ex utroque hoc ordine binarum propositionum uidetur nasci: Nullus igitur homo est  animal; quo nichil falsius, licet precedentes propositiones titubare in nullo uideam. Due namque, que subiectum terminum habent, hominem [3937 1Kb] , sic sunt per se note, ut imprudentia sit eas probare. Due uero, que subiiciunt animal, sic uidentur probate, ut impudentia [3938 1Kb] sit eas negare. Sed uideo horum duorum syllogismorum connexionem per omnia similem illis duobus, quos paulo ante protuli. Quapropter ad nichil aliud suspicor te hos attulisse, nisi ut cum eorum conclusionem aperte falsam cernerem, idem de similibus quos ego feceram decernerem. MAG. Sic est. DISC. Ostende ergo in quo et hic et ibi tanta sit deceptio: ut cum et uere propositiones et secundum naturam syllogismorum connexe uideantur, nulla tamen eorum conclusiones [3939 1Kb] ueritas  tueatur.



CAPUT Iu. uitium syllogismorum cap. 2 propositorum.

MAG. In tuis syllogismis hoc faciam; meos, si uis, per te discutio. DISC. Fiat tuo iudicio. MAG. Repete, et contexe syllogismos quos fecisti. DISC. Omnis homo potest intelligi sine grammatica. MAG. Quid dicis hominem intelligi posse sine grammatica? DISC. Hominem. MAG. Dic ergo in ipsa propositione quod intelligis. DISC. Omnis homo potest intelligi homo sine grammatica. MAG. Concedo: assume. DISC. Nullus grammaticus potest intelligi sine grammatica. MAG. Quid non potest grammaticus intelligi sine grammatica? DISC. Grammaticus. MAG. Profer  ergo quod intelligis. DISC. Nullus grammaticus potest intelligi grammaticus sine grammatica. MAG. Iunge has duas propositiones ita integras sicut eas modo protulisti. DISC. Omnis homo potest intelligi homo sine grammatica; nullus grammaticus potest intelligi grammaticus sine grammatica. MAG. uide ergo utrum habeant communem terminum, sine  quo nichil efficiunt. DISC. uideo eas non habere communem terminum, et idcirco nichil ex eis consequi. MAG. Contexe alterum syllogismum. DISC. Non iam opus est ut pro eius ostensione labores; nam aduerto eius fallaciam. Sic enim eius propositiones intelligebam, ac si diceretur quia nullus homo est magis uel minus homo, et omnis grammaticus est magis uel minus grammaticus: et quoniam he due propositiones nullum habent communem terminum, nichil conficiunt. MAG. Itane tibi uidetur [3940 1Kb] his tuis connexionibus nichil concludi posse. DISC. Ita utique putabam; sed hec tua interrogatio me facit suspectum, ne forte in illis lateat aliqua efficacia: sed quomodo efficiunt sine communi termino? MAG. Communis terminus syllogismi non tam in prolatione  [3941 1Kb] , quam in sententia est habendus. Sicut enim nichil efficitur, si communis est in uoce et non in sensu: ita nichil obest [3942 1Kb] , si est in intellectu et non in prolatione. Sententia quippe ligat syllogismum, non uerba.



CAPUT u Quid ex predictis syllogismis effici legitime ualeat, in eorum uno docetur.

DISC. Exspecto ut reddas effectum propositionibus meis. MAG. Efficiunt uere aliquid [3943 1Kb] , sed non quod exspectas [3944 1Kb] . DISC. Quidquid illud sit, non gratus accipio. MAG. Qui dicit, omnis homo potest intelligi homo sine grammatica, et, nullus grammaticus potest intelligi grammaticus sine grammatica: nonne hoc significat quia esse hominis non indiget grammatica,  et esse grammatici indiget grammatica? DISC. Nihil uerius. MAG. An habent communem terminum he due propositiones, quas modo dixi significari in aliis [3945 1Kb] duabus? DISC. Habent. MAG. Conficitur ergo quia esse grammatici non est esse hominis, id est non esse eamdem definitionem [3946 1Kb] utriusque. DISC. Procul dubio sic uideo esse et consequi. MAG. Non tamen ideo consequitur grammaticum non esse hominem, sicut tu intelligebas. Sed si ita intelligas, grammaticus non est homo, ac si dicatur [3947 1Kb] , grammaticus non est idem quod homo, id est non habent eamdem definitionem; uera est conclusio.



CAPUT uI.  Alterum sophisma discutitur ex dictis.

DISC. Intelligo quod dicis. MAG. Si ergo bene intelligis que dixi, dic quomodo tu dissolueres hunc syllogismum, si quis ita contexeret? Omnis grammaticus dicitur in eo quod quale; nullus homo dicitur in eo quod quale; ergo nullus homo grammaticus. DISC. Tale mihi hoc uidetur esse, ac si diceretur:  Omne rationale dicitur in eo quod quale; at nullus homo dicitur in eo quod quale; nullus ergo homo rationalis. Hoc autem nulla probatio uerum efficere ualet, ut rationale predicetur de nullo homine. Similiter ille syllogismus, quem modo protulisti, non necessario concludit grammaticum non predicari de homine; hoc enim significant eius propositiones, si secundum ueritatem eas intelligimus, tanquam si diceretur ita: Omnis grammaticus dicitur grammaticus in eo quod quale; nullus homo dicitur homo in eo quod quale. Ex his autem duabus propositionibus nequaquam consequitur, nullus grammaticus predicatur de homine: quoniam non est idem terminus qui affirmatur de grammatico et negatur de homine. Esset uero [3948 1Kb] in illis communis terminus, et necessariam  conclusionem ingererent; si aut manente [3949 1Kb] propositione, sicut posita [3950 1Kb] est, sic uera fieret [3951 1Kb] assumptio. Nullus homo dicitur grammaticus in eo quod quale; aut manente assumptione, sic uere proponeretur: omnis grammaticus dicitur homo [3952 1Kb] in eo quod quale. Nam ex utraque hac complexione nasceretur quia de nullo homine grammaticus predicaretur: si quis uero id quod dicitur, homo non est grammaticus, ita uelit intelligere ac si diceretur, homo non est idem quod grammaticus; ut si dicam, fulgor est splendor, aut fulgor non est splendor, id est fulgor est idipsum, aut non est idipsum [3953 1Kb] quod splendor; si quis, inquam, sic intelligat hoc quod dicitur, homo non est grammaticus. Secundum hunc sensum consequitur [3954 1Kb] ex illis propositionibus si  earum uis consideretur bene, quia nullus homo est grammaticus: nam ad hoc probandum quia essentia hominis non est essentia grammatici, habet earum [3955 1Kb] significatio communem terminum.



145 CAPUT uII. Iterum discutitur prius argumentum cap. 2 propositum.

MAG. Bene intellexisti quid dixi, sed forte non bene considerasti. DISC. [3956 1Kb] . Quomodo bene intellexi et non bene consideraui? MAG. Dic mihi si quis sic proponeret: Nullus homo potest intelligi sine rationalitate: omnis autem lapis potest intelligi sine rationalitate: quid consequeretur? DISC. Quid nisi nullus igitur lapis homo? MAG. Quomodo hoc intelligis?  an quia nullo modo lapis est homo; an quia non est lapis idem quod homo? DISC. Quia nullo  modo lapis est homo [3957 1Kb] . MAG. Dic ergo quid differt iste syllogismus ab illo tuo syllogismo, in quo dicis grammaticum non posse [3958 1Kb] intelligi sine grammatica, hominem uero posse; et ideo grammaticum hominem non esse? DISC. Quantum quidem ad uim argumentationis, nichil uideo hunc ab illo differre: sicut enim [3959 1Kb] ibi intelligendum est quia grammaticus non potest intelligi grammaticus sine grammatica, et homo potest intelligi homo sine grammatica. [Ita hic est [3960 1Kb] intelligendum quia homo non potest intelligi homo sine rationalitate, et lapis potest intelligi lapis sine rationalitate;] et idcirco [3961 1Kb] , cum huius syllogismi rata sit conclusio, quia nullo modo lapis est homo; uideris mihi syllogismi mei, qui omnino similis est isti, conclusionem callidis  tuis expositionibus obruisse. Unde iam [3962 1Kb] intelligo quid dixeris quia bene intellexi, sed non bene consideraui: bene enim intellexi quid loquendo mihi significares; sed idipsum quod significabas, non bene consideraui, quia quomodo me deciperet ignoraui. MAG. Imo in hoc non bene [3963 1Kb] considerasti, quia quomodo te non deciperet [3964 1Kb] ignorasti. DISC. Quomodo? MAG. Quippe si iste syllogismus, quem modo proposui, sic exponatur, quemadmodum exposui tuum, ut dicatur: Nullus homo potest intelligi homo sine rationalitate; omnis autem lapis potest intelligi lapis sine rationalitate, non habebit aliam [3965 1Kb] uim concludendi, quam dixi tuum habere. Sed quoniam iste quodam alio modo potest intelligi, quo ille tuus non potest, habet hanc conclusionem  ut nullo modo lapis possit esse homo: cum enim dico quia nullus homo intelligi ualet sine rationalitate, et omnis lapis potest intelligi sine rationalitate; sic potest, imo debet accipi, ac si dicatur: Nullus homo potest aliquo modo intelligi sine rationalitate; omnis uero lapis quolibet modo potest intelligi sine rationalitate: unde conficitur: Nullus igitur lapis aliquo modo est homo. In tuis uero propositionibus ueritas nequaquam similem admittit subauditionem: non enim potest dici quia nullus [3966 1Kb] grammaticus intelligi ualet aliquo modo sine grammatica, aut omnis homo ualet quolibet modo intelligi sine grammatica: nam omnis homo qui [3967 1Kb] grammaticus est, potest intelligi homo sine grammatica, et nullus homo potest [3968 1Kb] intelligi grammaticus sine grammatica.  Quapropter non possunt conficere [3969 1Kb] grammaticum nequaquam esse hominem.



CAPUT uIII. Examen argumenti cap. 5 propositi.

DISC. Non habeo quid contra hanc sententiam tuam dicam. Sed quoniam latenter monuisti me ut non sim contentus intelligere quid dicas; sed idipsum quod dicis, considerem: uidetur mihi consideranda tua conclusio [3970 1Kb] , quam ex meo syllogismo confici ostendisti; quia esse grammatici non est esse hominis. Si enim hoc est, qui habet essentiam grammatici, non ideo necessario habet essentiam hominis; sed si homo sequatur grammaticum, essentia hominis sequitur essentiam grammatici: sed hec non sequitur hanc, quare nec ille illum. Non est igitur omnis grammaticus homo: at, cum omnibus grammaticis una sit ratio, cur sint homines, profecto  aut omnis grammaticus est homo, aut nullus. Sed constat quia non omnis; nullus igitur. uidetur itaque [3971 1Kb] quia syllogismo meo conclusionem, quam acute abstulisti, auferendo acutius dedisti. MAG. Et si latenter te monui considerare quod audis, non tamen, ut apparet, inutiliter: nam etsi sophistice probes nullum [3972 1Kb] grammaticum hominem, per hoc quod esse grammatici non est esse hominis [3973 1Kb] ; utile tamen tibi erit, cum ipsum sophisma quod te sub pallio uere rationis fallit in sua fallacia, ita nudum conspicies. DISC. Ostende ergo quod me fallat; et ubi me fallat hec, quam modo feci de grammatico, probatio. MAG. Redeamus iterum ad animal et hominem, in quibus ita quasi palpamus ueritatem [3974 1Kb] , ut nullum sophisma nobis persuadeat, licet cogat,  credere falsitatem. Dic ergo utrum esse uniuscuiusque rei in diffinitione consistat. DISC. Ita est. MAG. Diffinitio hominis est diffinitio animalis? DISC. Minime: si enim animal rationale mortale  esset diffinitio animalis, cuicunque conueniret animal, conueniret rationale mortale; quod falsum [3975 1Kb] est. MAG. Non est igitur esse hominis esse animalis. DISC. Ita consequitur. MAG. Potes igitur ex hoc probare quia nullus homo animal est, eadem [3976 1Kb] ratione, qua probasti modo nullum grammaticum esse hominem. Quapropter si uides apertam esse falsitatem quod hec tua [3977 1Kb] ratiocinatio hic concludit, ne credas certam esse ueritatem [3978 1Kb] , quod ibi ludit [3979 1Kb] . DISC. Iam ostendisti quia me fallit, ostende etiam ubi. MAG. Non tenes quod paulo ante dixi, te  concedente, quia esse grammatici non est esse hominis, idem est ac si diceretur: Diffinitio grammatici non est diffinitio hominis [3980 1Kb] , id est, non est idem  grammaticus omnino et homo. Sicut enim homo non debet definiri cum grammatica, ita grammaticus non ualet sine grammatica. Quare debet intelligi illa tua argumentatio hoc modo: Si esse grammatici non est simpliciter esse hominis; qui habet essentiam grammatici, non ideo sequitur ut habeat simpliciter essentiam hominis. Similiter intelligendum est quia simpliciter homo non sequitur grammaticum, id est si grammaticus est, non sequitur ut sit simpliciter homo; ita uero nichil aliud sequitur, nisi nullus grammaticus est simpliciter homo. DISC. Nihil [3981 1Kb] clarius.



CAPUT IX. An sit aliquis grammaticus non homo.


MAG. uerum si probaretur, quod  facile fieri [3982 1Kb] potest, quia esse grammatici ita non est esse hominis, sicut esse albi non est esse hominis : tunc uere sequeretur aliquem grammaticum posse esse non hominem. DISC. Quid ergo laboramus? Si hoc [3983 1Kb] probari potest, proba: et finiatur hec [3984 1Kb] questio. MAG. Non hoc a me debes hic exigere; non enim in hac questione uentilamus utrum possit esse, sed utrum sit aliquis grammaticus non homo, quod uides monstrari non posse. DISC. Nondum uideo, quia adhuc habeo dicere contra. MAG. Dic. DISC. Aristoteles ostendit grammaticum eorum esse que sunt in subiecto: 146 et nullus homo est in subiecto: quare nullus [3985 1Kb] grammaticus homo. MAG.  Noluit Aristoteles hoc consequi ex suis dictis: nam idem Aristoteles dicit quemdam hominem, et hominem et animal grammaticum. DISC. Quomodo ergo dissoluitur iste syllogismus? MAG. Responde mihi: cum loqueris mihi de grammatico, unde intelligam te loqui de hoc nomine, an de rebus quas significat? DISC. De rebus. MAG. Quas ergo res significat? DISC. Hominem, et grammaticam. MAG. Audito ergo hoc nomine, intelligam hominem aut grammaticam; et loquens de grammatico loquar [3986 1Kb] de homine, aut de grammatica. DISC. Ita oportet [3987 1Kb] . MAG. Dic ergo: Homo est substantia, an in subiecto? DISC. Non est in subiecto, sed est substantia. MAG. Grammatica est qualitas, et in subiecto. DISC. Utrumque est. MAG. Quid ergo mirum, si quis dicit quia grammaticus  est substantia, et non est in subiecto, secundum hominem; et grammaticus est [3988 1Kb] qualitas, et in subiecto, secundum grammaticam?



CAPUT X. Grammaticus an sit prima, an secunda substantia.

DISC. Diffiteri non possum; sed unum adhuc dicam cur [3989 1Kb] grammaticus non sit substantia; quia omnis substantia est prima aut secunda; grammaticus autem nec prima, nec secunda. MAG. Memento dictorum Aristotelis, que paulo ante dixi, quibus dicit grammaticum [3990 1Kb] et primam et secundam substantiam; quia et hominem quemdam, et hominem et animal, grammaticum dici testatur: sed tamen unde probas grammaticum non esse primam, aut secundam substantiam? DISC. Quia est in subiecto, quod [3991 1Kb] nulla substantia est; et dicitur de pluribus, quod prime non est; nec est genus, aut species, nec dicitur in eo quod quid: quod est secunde. MAG. Nihil  horum, si bene meministi que iam diximus, aufert [3992 1Kb] grammatico substantiam; quia secundum aliquid grammaticus non est in subiecto, et est genus, et species, et dicitur in eo quod quid; quia est et homo, qui species est; et animal, quod est genus; et hec dicuntur in eo quod quid. Et etiam indiuiduus [3993 1Kb] , sicut homo et animal; quia quemadmodum quidam homo, et quoddam animal; ita quidam grammatiticus est indiuiduus. Socrates enim et homo et animal est, et grammaticus. DISC. Non possum negare quod dicis.



CAPUT XI. Hominem non esse grammaticam.

MAG. Si alia non habes, unde possis probare grammaticum non esse hominem, nunc proba eum non  esse grammaticam. DISC. Facilius hoc possum digito quam argumento. Ibi namque fregisti omnia mea argumenta, ubi aperuisti a grammatico significari diuersa, et secundum ea loquendum et intelligendum de grammatico: quod quamuis abnuere non possim [3994 1Kb] tamen non sic satisfacit animo meo, ut uelut quod querebat inuento, quiescat: uideris enim mihi quasi non curare ut me [3995 1Kb] doceas, sed tantum ut rationes meas obstruas. Sed, sicut meum fuit exponere que me ex utraque parte in ambiguitatem cogunt, ita tuum erat aut unam partem destruere, aut ostendere quomodo sibi inuicem non repugnent. MAG. Cur non satis tibi uidetur ostensum quod grammaticum esse substantiam, et grammaticum esse [3996 1Kb] qualitatem, nequaquam repugnent sibi inuicem,  in eo quod de grammatico modo secundum hominem, modo secundum grammaticam loqui et intelligere oportet? DISC. Quoniam nemo qui intelligit nomen  grammatici, ignorat grammaticum significare hominem et grammaticam: et tamen si hac fiducia in populo loquens dicam: Utilis scientia est grammaticus, aut, bene scit homo iste grammaticum [3997 1Kb] , non solum stomachabuntur grammatici, sed et ridebunt rustici. Nullatenus itaque credam sine aliqua alia ratione tractatores dialectice tam sepe et tam studiose in suis libris scripsisse quod idem ipsi colloquentes dicere erubescerent: sepissime namque cum uolunt ostendere qualitatem aut accidens subiungunt, ut grammaticus, et similia: cum grammaticum magis esse substantiam, quam qualitatem aut accidens, usus omnium loquentium attestetur [3998 1Kb] : et cum uolunt aliquid docere de [3999 1Kb] substantia, nusquam proferunt, ut, grammaticus, aut aliquid huiusmodi  [4000 1Kb] . Huc accedit quia si ideo grammaticus, quia significat hominem et grammaticam, dicendus est substantia et qualitas, cur homo non est similiter qualitas [4001 1Kb] et substantia? Homo namque significat substantiam, cum omnibus illis differentiis, que sunt in homine, ut est sensibilitas et mortalitas. Sed nusquam, ubi sit scriptum aliquid de [4002 1Kb] qualitate aliqua, prolatum est ad [4003 1Kb] exemplum, uelut homo.



CAPUT XII. Homo, et grammaticus, quam uarie significent sua significata.

MAG. Quod illam rationem quam dixi, cur grammaticus, scilicet sit substantia et qualitas, idcirco repudias, quia non ualet in nomine hominis, idcirco  facis, ut puto, quia non consideras quam dissimiliter significent: scilicet nomen hominis, ea ex quibus constat homo; et grammaticus, hominem et grammaticam. Nempe nomen hominis per se, et ut unum, significat ea ex quibus constat totus homo; in quibus substantia principalem locum tenet, quoniam est causa aliorum, et habens ea non ut indigens illis, sed ut se indigentia. Nulla enim est differentia substantie, sine qua substantia inueniri non possit; et nulla differentiarum eius, sine illa potest existere. Quapropter quamuis omnia simul, uelut unum totum, sub una significatione uno nomine appellentur homo; sic tamen principaliter hoc nomen est significatiuum et appellatiuum substantie; ut cum recte dicatur, substantia est homo, et homo substantia,  nullus tamen dicat, rationalitas est homo, aut, homo rationalitas, sed habens rationalitatem. Grammaticus uero non significat hominem, et grammaticam,  ut unum; sed grammaticam per se, et hominem per aliud significat: et hoc nomen quamuis sit appellatiuum hominis, non tamen proprie dicitur eius significatiuum: et licet sit significatiuum [4004 1Kb] grammatice, non tamen proprie [4005 1Kb] est eius appellatiuum. Appellatiuum autem nomen cuiuslibet rei nunc dico, quo res ipsa usu loquendi appellatur: nullo enim usu loquendi dicitur: grammatica est grammaticus, aut, grammaticus est grammatica; sed, homo est grammaticus, et, grammaticus homo.



147 CAPUT XIII. De formali significatione uocis, grammaticus.

DISC. Non uideo quid dicas, quod grammaticus significat grammaticam per se, et hominem per aliud; et quo modo grammatice [4006 1Kb] tantum significatiuum  sit [4007 1Kb] . Sicut enim homo constat ex animali, et rationalitate, et mortalitate, et idcirco homo significat hec tria, ita grammaticus constat ex homine, et grammatica; et ideo nomen hoc significat utrumque. Nunquam enim dicitur grammaticus aut homo sine grammatica, aut grammatica sine homine. MAG. Si ergo ita est, ut tu dicis, diffinitio et esse grammatici, est homo sciens grammaticam. DISC. Non potest aliud esse. MAG. Ergo cum grammatica diuidit hominem grammaticum a non grammatico, conduxit grammaticum ad esse, et est pars eius quod est esse rei; nec potest adesse et abesse a grammatico, preter subiecti corruptionem. DISC. Quid inde? MAG. Non est igitur grammatica accidens, sed substantialis differentia; et homo est  genus, et grammaticus species: nec dissimilis est ratio de albedine, et similibus accidentibus: quod falsum esse totius artis tractatus ostendit. DISC. Quanquam non possum negare quod dicis, nondum tamen mihi persuasum est quod grammaticus non significet [4008 1Kb] hominem. MAG. Ponamus quod sit animal aliquod rationale, non tamen homo quod ita sciat grammaticam sicut homo. DISC. Facile est hoc fingere. MAG. Est igitur aliquis non homo sciens grammaticam. DISC. Ita consequitur. MAG. At omne sciens grammaticam, est grammaticum. DISC. Concedo. MAG. Est igitur quidam non homo grammaticus. DISC. Consequitur. MAG. Sed tu dicis in grammatico intelligi hominem. DISC. Dico. MAG. Quidam ergo non homo  est homo, quod falsum est. DISC. Ad hoc ratio deducitur. MAG. Nonne ergo uides quia grammaticus non ob aliud magis uidetur significare hominem, quam albus [4009 1Kb] , nisi quia grammatica soli homini accidit [4010 1Kb] , albedo uero non soli homini? DISC. Sic sequitur ex eo quod finximus [4011 1Kb] : sed sine figmento uolo ut hoc efficias. MAG. Si homo est in grammatico, non predicatur cum eo simul de aliquo; sicut animal non predicatur cum homine, quia inest in homine: non enim apte dicitur quod Socrates est homo animal. DISC. Non potest contradici. MAG. Sed conuenienter dicitur quod Socrates est homo grammaticus. DISC. Conuenienter. MAG. Non est igitur homo in grammatico. DISC. Sic consequi uideo. MAG. Item: si grammaticus est homo sciens grammaticam,  ubicunque ponitur grammaticus, apte ponitur homo sciens grammaticam. DISC. Ita est. MAG. Si igitur apte dicitur, Socrates est homo grammaticus, apte quoque dicitur, Socrates est homo homo sciens grammaticam. DISC. Consequitur. MAG. Omnis autem homo sciens grammaticam est homo grammaticus. DISC. Ita est. MAG. Socrates igitur, qui est homo homo sciens grammaticam [4012 1Kb] , est homo homo grammaticus: et quoniam homo grammaticus est homo sciens grammaticam, consequitur ut Socrates sit homo homo sciens grammaticam: et sic in infinitum [4013 1Kb] . DISC. Non possum aperte [4014 1Kb] consequentie resistere. MAG. Item: si in [4015 1Kb] grammatico homo intelligendus est cum grammatica, similiter in omnibus similibus denominatiuis, id quod  denominatur [4016 1Kb] cum eo a quo denominatur. DISC. Hoc sentiebam [4017 1Kb] . MAG. Ergo hodiernum significat id quod uocatur hodiernum et hodie. DISC. Quid postea? MAG. Hodiernum igitur significat aliquid cum tempore [4018 1Kb] . DISC. Ita esse necesse est. MAG. Ergo, hodiernum non est nomen sed uerbum [4019 1Kb] ; quia est uox significans tempus, nec est oratio.



CAPUT XIu. Grammaticum esse significatiuum grammatice, siue significare scientem grammaticam.

DISC. Satis mihi probasti grammaticum non significare hominem. MAG. uides igitur qui dixerim quia grammaticus non est hominis significatiuum. DISC. [4020 1Kb] uideo: et exspecto ut grammaticum  ostendas significatiuum [4021 1Kb] esse grammatice. MAG. Nonne paulo ante [4022 1Kb] dicebas grammaticum significare hominem scientem grammaticam? DISC. Et credebam. MAG. Sed iam satis probatum est quia non significat hominem. DISC. Satis. MAG. Quid ergo restat? DISC. Ut non significet aliud, quam scientem grammaticam. MAG. Est ergo significatiuum [4023 1Kb] grammatice. DISC. Sufficienter probatum est grammaticum non esse appellatiuum grammatice, sed hominis; nec esse significatiuum [4024 1Kb] hominis, sed grammatice: sed quoniam dixisti grammaticum significare grammaticam per se, et hominem per aliud, peto ut aperte mihi has duas significationes distinguas, ut intelligam quomodo grammaticus non sit significatiuum eius quod aliquo [4025 1Kb] modo significat;  aut quomodo sit appellatiuum eius, cuius significatiuum non est [4026 1Kb] . MAG. Si est in domo aliqua [4027 1Kb] albus equus, te nesciente, inclusus, et alius tibi dicit, In hac domo est album siue albus: an scis per hoc ibi esse equum [4028 1Kb] ? DISC. Non: siue enim dicat album albedinem, siue in quo inest [4029 1Kb] albedo, nullius certe rei mente concipio essentiam, nisi huius coloris. MAG. Etiamsi aliquid aliud [4030 1Kb] intelligis, quam colorem istum; illud tamen certum est [4031 1Kb] , quia eius in quo est ipse color, essentiam per hoc nomen non intelligis. DISC. Certum: nam etsi occurrat [4032 1Kb] animo corpus aut superficies, quod non ob aliud sit nisi quia expertus sum in his solere esse albedinem [4033 1Kb] ; ipsum tamen nomen albi nichil horum significat; sicut probatum est [4034 1Kb] de grammatico:  sed adhuc exspecto ut ostendas quid significet [4035 1Kb] . MAG. Quid si uides stantes iuxta se inuicem album equum, et nigrum bouem, et dicit tibi [4036 1Kb] aliquis de equo, percute illum, non monstrans aliquo signo de quo dicat [4037 1Kb] ; an scis quod de equo dicat? DISC. Non. MAG. Si uero nescienti tibi, et interroganti, Quem? respondet [4038 1Kb] , Album: intelligis de quo dicit? DISC. Equum intelligo per nomen albi. MAG. Nomen ergo albi significat tibi equum [4039 1Kb] . DISC. Significat utique. MAG. Nonne uides quia alio modo, quam nomen equi? DISC. uideo: nempe nomen equi, etiam priusquam sciam ipsum equum album esse, significat mihi [4040 1Kb] substantiam per se et  non per aliud. Nomen uero albi equi substantiam significat non per se sed per aliud [4041 1Kb] , id est, per hoc quod scio equum esse album; cum enim nichil aliud significet hoc nomen, quod est albus; quam hec oratio, que est habens albedinem: sicut hec [4042 1Kb] oratio per se constituit mihi intellectum albedinis, et non eius rei que habet albedinem; ita et nomen. Sed quoniam [4043 1Kb] scio albedinem esse in equo, et hoc per aliud [4044 1Kb] quam per nomen albi uelut per uisum intellecta albedine, per hoc nomen intelligo [4045 1Kb] equum, per hoc quod albedinem scio esse in equo: id est, per aliud quam per nomen albi; quo tamen equus appellatur.



148 CAPUT Xu. Exemplo albi doctrina proposita explicatur.


MAG. uides ergo quomodo albus non [4046 1Kb] sit significatiuum eius, quod aliquo modo significat, et quomodo sit appellatiuum eius, cuius non est significatiuum. DISC. Hoc quoque uideo: significat enim equum, et non significat: quia non eum significat [4047 1Kb] , per se, sed per aliud; et tamen equus appellatur albus; et quod uideo in albo, hoc intelligo in grammatico, et in similibus denominatiuis. Quapropter uidetur mihi significatio nominum et uerborum sic diuidi posse; quod alia sit per se, alia per aliud. MAG. Considera etiam quoniam harum duarum significationum, illa que per se est, ipsis uocibus significatiuis est substantialis; alia uero accidentalis [4048 1Kb] . Cum enim [4049 1Kb] diffinitione nominis uel uerbi dicitur, quia est uox significatiua; intelligendum  est, non alia significatione, quam ea que per se est: nam si illa significatio que est per aliud, in diffinitione nominis uel uerbi intelligenda est; iam non erit, hodiernus, nomen [4050 1Kb] , sed uerbum; significat enim aliquando ea significatione aliquid cum tempore [4051 1Kb] , sicut supra dixi [4052 1Kb] , quod non est nominis, sed uerbi.



CAPUT XuI. Quomodo grammaticus sit qualitas.

DISC. Patet quod dicis; sed non sine scrupulo accipit animus grammaticum esse qualitatem, quamuis significet grammaticum; aut hominem solum, id est, sine grammatica, esse grammaticum: licet  probatum sit hominem simul et grammaticam non esse [4053 1Kb] grammaticum. Unde consequitur solum hominem esse grammaticum; quoniam non potest esse grammaticus, nisi aut solus [4054 1Kb] , aut cum grammatica: quamuis namque [4055 1Kb] grammatici nomen significatiuum sit [4056 1Kb] grammatica, non tamen conuenienter respondetur interroganti, quid grammaticus sit; grammatica, aut, qualitas: et si nullus est grammaticus, nisi participando grammaticam; consequitur ut homo non sit grammaticus, nisi cum grammatica. MAG. Quod quidem dicitur quod homo, solus, id est, sine grammatica est grammaticus, quantum ad tuam questionem soluendam sufficit [4057 1Kb] , duobus modis intelligi potest; uno uero, altero falso [4058 1Kb] : homo quippe solus, id est, absque grammatica  [4059 1Kb] , est grammaticus; quia solus est habens grammaticam: grammatica namque, nec sola, nec cum homine habet grammaticam: sed homo solus, id est, absque grammatica, non est grammaticus: quia absente grammatica nullus esse grammaticus potest [4060 1Kb] : sicut qui precedendo ducit alium, et solus est preuius; quia qui sequitur non est preuius, nec separatim, nec sicut ex illis duobus unus fiat preuius et solus non est preuius, quia nisi sit qui sequatur, preuius [4061 1Kb] esse non potest. Cum uero dicitur quod grammaticus est qualitas; non recte, nisi secundum tractatum Aristotelis De categoriis, dicitur.



CAPUT XuII. De Aristotelis sensu in tractatu De categoriis.


DISC. An aliud habet ille tractatus, quam omne quod est, aut est substantia, aut qualitas, aut quantitas, etc. Si ergo solus homo est grammaticus; sola substantia est grammaticus, quomodo [4062 1Kb] ergo secundum illum tractatum, grammaticus magis est qualitas quam substantia? MAG. Etsi hoc ibi intelligatur quod tu dicis: quia omne quod est, aliquid horum est: non tamen fuit principalis intentio Aristotelis hoc in illo libro ostendere; sed quoniam omne nomen, uel uerbum aliquid horum significat: non enim intendebat ostendere quid sint singule res, nec [4063 1Kb] quarum rerum sint appellatiue singule uoces; sed quarum significatiua sint. Sed quonlam  uoces non significant nisi res; dicendo quid sit quod  uoces significant, necesse fuit dicere quid sint res. Nam  sufficienter hoc quod dico, diuisio, quam facit in principio tractatus Categoriarum [4064 1Kb] , ostendit; non enim ait: Eorum que sunt, singulum est [4065 1Kb] substantia, aut quantitas, etc. Nec ait: Eorum que secundum nullam [4066 1Kb] complexionem dicuntur, singulo aut [4067 1Kb] substantia appellatur, aut quantitas; sed ait: Eorum, que secundum nullam complexionem dicuntur, singulum aut substantiam significat aut quantitatem [4068 1Kb] . DISC. Persuadet ratio quod dicis. MAG. Cum ergo Aristoteles ita dicat: Eorum, que secundum nullam complexionem dicuntur, singulum aut substantiam significat, aut quantitatem, etc. De qua [4069 1Kb] significatione uidetur tibi dicere; de illa qua [4070 1Kb] per se significant ipse uoces, et  que illis est substantialis: an de altera [4071 1Kb] que per aliud est, et accidentalis? DISC. Non nisi de ipsa, quam idem ipse eisdem uocibus inesse, diffiniendo nomen et uerbum, assignauit; qua per se significant. MAG. An putas illum aliter prosecutum in tractatu, quam proposuit in diuisione; an aliquem eorum [4072 1Kb] , qui eum sequentes de dialectica scripserunt, aliter sentire uoluisse de hac re, quam sentit ipse? DISC. Nullo modo eorum scripta hoc aliquem opinari permittunt [4073 1Kb] : quia nusquam inuenitur aliquis eorum posuisse aliquam uocem, ad ostendendum aliquid quod [4074 1Kb] significet per aliud; sed semper ad hoc, quod per se significat. Nullas enim uolens monstrare substantiam, ponit album aut grammaticum [4075 1Kb] ; sed de qualitate docens, album  et nigrum profert, et similia [4076 1Kb] .



CAPUT XuIII. Quod dialectici appellent uoces nomine rerum quarum sunt significatiue.

MAG. Si ergo proposita diuisione prefata, quero a te quid sit grammaticus, secundum hanc diuisionem: et secundum eos, qui illam scribendo de dialectica sequuntur, quid quero: aut quid mihi respondebis? DISC. Procul dubio non hic potest queri [4077 1Kb] , nisi aut de uoce aut de re, quam significat. Quare, quia constat [4078 1Kb] grammaticum non significare, secundum hanc diuisionem, hominem, sed grammaticam: incunctanter respondebo, si queris de uoce, quia est  uox significans qualitatem; si uero queris de re,  quia est qualitas. MAG. An ignoras quia idem Aristoteles appellat uoces nomine rerum quarum sunt significatiue, et non quarum tantum sunt appellatiue [4079 1Kb] , in eodem libro; ut cum dicit quia omnis [4080 1Kb] substantia uidetur significare hoc aliquid, id est, omnis uox significans [4081 1Kb] substantiam; sicut nominat uel potius ostendit res (quod tu paulo ante meministi [4082 1Kb] solis uocibus earum significatiuis, et sepe non appellatiuis. DISC. Non hoc ignorare possum: 149 quare siue queratur de uoce, siue de re, cum queritur quid sit grammaticus secundum Aristotelis tractatum, et secundum sequaces eius: recte respondetur, qualitas: et tamen secundum appellationem uere est substantia [4083 1Kb] . MAG. Ita est: non enim mouere nos debet, quod dialectici aliter  scribunt de uocibus, secundum quod sunt significatiue; aliter eis utuntur loquendo secundum quod sunt appellatiue: si et [4084 1Kb] grammatici aliud dicunt secundum formam uocum, aliud [4085 1Kb] secundum rerum naturam. Dicunt quippe [4086 1Kb] lapidem esse masculini generis, petram feminini, mancipium autem neutri; timere actiuum, timeri uero passiuum [4087 1Kb] : cum nemo dicat lapidem [4088 1Kb] esse masculam, aut petram feminam, an mancipium nec masculam nec feminam; aut timere [4089 1Kb] facere; timeri autem pati.



CAPUT XIX. Utrum grammaticus, cum designet habentem qualitatem, spectet ad categoriam, habere.

DISC. Aperta ratio nichil me in his que dixisti dubitare permittit [4090 1Kb] : sed adhuc est de hac questione  quod uelim discere [4091 1Kb] . Nam, si grammaticus est qualitas, quia significat qualitatem, non uideo cur armatus non sit substantia, cum significet substantiam: et sic armatus ideo est habere, quia significat habere, ignoro cur grammaticus non sit habere, cum significet habere. Omnino enim quemadmodum grammaticus probatur significare qualitatem, quia significat habentem qualitatem; ita armatus significat substantiam, quia significat habentem substantiam, id est arma: et sicut armatus conuincitur  significare habere, quia significat habentem arma, sic grammaticus significat habere, quia significat habentem disciplinam. MAG. Nullatenus [4092 1Kb] hac ratione considerata, negare possum aut armatum esse substantiam aut grammaticum habere. DISC. uellem ergo a te doceri utrum unum aliquid [4093 1Kb] possit esse diuersorum predicamentorum. MAG. Rem quidem unam et eamdem non puto sub diuersis aptari posse [4094 1Kb] predicamentis licet in quibusdam dubitari possit: quod maiori et altiori disputatione indigere existimo, quam hac breui nostra sermocinatione assumpsimus. Unam autem uocem plura significantem non ut unum, non uideo quid prohibeat pluribus aliquando supponi predicamentis: ut si albus dicitur [4095 1Kb] qualitas, et habere. Albus enim non ita  significat qualitatem, et habere, ut unum; quemadmodum [4096 1Kb] homo significat ut unum substantiam et qualitates, quibus constat homo. Res enim, que appellatur homo [4097 1Kb] , est unum quiddam constans ex his que dixi; res uero que appellatur, albus, non est [4098 1Kb] unum aliquid ex habere et qualitate constans; quia nichil appellatur albus, nisi res [4099 1Kb] que habet albedinem: que nequaquam constat ex habere et qualitate. Quare si dicitur [4100 1Kb] homo est substantia, et homo est qualitas, una et eadem res, que significatur et appellatur hoc nomine, dicitur substantia et qualitas esse: quod uidetur inconueniens. Cum autem dicimus quia albus est [4101 1Kb] qualitas et habere non dicimus quia [4102 1Kb] quod appellatur hoc nomine, qualitas est et habere, sed quia hec duo  significantur hoc nomine: et nullum inconueniens sequitur. DISC. Cur autem non est homo, secundum diuisionem Aristotelis, substantia et qualitas, quia utrumque significat: quemadmodum est albus qualitas [4103 1Kb] et habere, propter utriusque significationem? MAG. Aestimo huic interrogationi illud posse sufficere [4104 1Kb] quod supra dixi, quia est principaliter significatiuum [4105 1Kb] substantie, et quia illud unum, quod significat, substantia est; et non qualitas, sed quale: albus uero nichil principalius, sed pariter significat  qualitatem et habere; nec fit unum ex his, quod magis sit hoc, uel illud, cuius sit albus significatiuum [4106 1Kb] .



CAPUT XX. Quomodo ex significatis uocis, albus, non exsurgat unum.

DISC. Planius mihi uellem explicari quomodo non fiat unum aliquid [4107 1Kb] ex his que significat albus. MAG. Si aliquid [4108 1Kb] constat ex eis aut est substantia, aut aliquid aliorum [4109 1Kb] predicamentorum. DISC. Aliud esse [4110 1Kb] non potest. MAG. Sed nichil horum fit ex habere et albedine. DISC. Non possum contradicere. MAG. Item unum non fit ex pluribus, nisi aut [4111 1Kb] compositione partium, que sunt eiusdem predicamenti ut animal constat ex corpore et anima; aut  conuenientia generis et differentie unius, uel plurium ut corpus et homo: aut specie, et proprietatum collectione ut Plato [4112 1Kb] . Illa uero, que albus [4113 1Kb] significat, non sunt unius predicamenti, nec est alterum alteri genus, aut differentia, aut species, aut collectio proprietatum; nec sunt differentie unius generis, sed sunt accidentia eiusdem subiecti: quod tamen subiectum, albus non [4114 1Kb] significat; quia omnino nichil significat aliud quam habere et qualitatem. Quare non fit [4115 1Kb] unum ex his, que albus [4116 1Kb] significat. DISC. Quanquam ratio mihi asserere uideatur que dicis [4117 1Kb] uellem tamen audire quid responderes, si quis, ad [4118 1Kb] hoc, quod dicis quia nichil omnino albus significat [4119 1Kb] aliud quam habere et qualitatem, sic obiiceret: Albus, cum [4120 1Kb] sit idem  quod habens albedinem, non significat determinate hoc uel illud habens, uelut corpus; sed indeterminate aliquid habens albedinem. Albus enim, aut est qui habet albedinem, aut qui non habet; sed qui non habet albedinem, non est albus; albus igitur est, qui habet albedinem. Quare quoniam omnis qui habet albedinem, nonnisi aliquid est, necesse est ut albus sit aliquid [4121 1Kb] quod habet albedinem, aut aliquid habens albedinem. Denique albus aut significat aliquid habens albedinem, aut nichil: sed nichil non potest intelligi habens albedinem; necesse est ergo ut albus significet aliquid habens albedinem.



CAPUT XXI. Quod albus non significet aliquid habens albedinem; sed duntaxat significet habens albedinem.

MAG. Non agitur utrum omnis, qui est albus, sit aliquid; aut sit, qui [4122 1Kb] habet: sed utrum hoc nomen sua significatione contineat id quod dicitur aliquid, aut qui habet sicut homo continet animal: ut quomodo homo est [4123 1Kb] animal rationale mortale; ita albus sit aliquid habens albedinem [4124 1Kb] aut qui habet albedinem: multa namque necesse est rem quamlibet esse, que tamen rei eiusdem nomine non significantur. Nam, omne animal necesse est coloratum esse, et rationale, aut irrationale; nomen tamen animalis nichil horum significat: quare licet albus [4125 1Kb] non sit nisi aliquid habens, aut qui habet  albedinem; non tamen necesse est ut albus [4126 1Kb] significet hoc. Ponamus enim quod album, siue albus, significet aliquid habens albedinem: sed aliquid habens albedinem non est aliud, quam aliquid album. DISC. Non potest aliud esse. MAG. Albus igitur, siue album, semper significat [4127 1Kb] aliquid album. DISC. Ita sit. MAG. Ubi igitur ponitur albus, uel album, recte semper accipitur pro albo [4128 1Kb] aliquid album. DISC. Consequitur. MAG. Ergo ubi dicitur aliquid album; recte quoque dicitur bis, aliquid album: et ubi bis; 150 ibi et ter [4129 1Kb] : et hoc infinite. DISC. Consequens et absurdum est hoc. MAG. Sit quoque albus, id ipsum [4130 1Kb] quod est qui albedinem habet: sed habet, non est [4131 1Kb] aliud quam habens est. DISC. Nec potest esse. MAG. Albus ergo non  est aliud quam qui albedinem habens est. DISC. Non aliud. MAG. Cum autem dicitur albedinem habens non aliud significat hec oratio quam album. DISC. Ita est. MAG. Idem est igitur albus, quod qui albus est. DISC. Sic sequitur. MAG. Ubicunque itaque ponitur albus, recte pro eo accipitur qui albus est. DISC. Non possum negare. MAG. Si ergo albus est, qui albus est; est etiam qui qui albus est, est: et si hoc, est, est etiam qui qui qui albus est, est, est; et sic in infinitum [4132 1Kb] . DISC. Non hoc minus consequens [4133 1Kb] , nec minus absurdum est quam ut sepe sit aliquid aliquid. MAG. Si quis autem dicit quia albus aut significat aliquid habens albedinem, aut nichil: si sic intelligitur, ac si diceretur: Albus aut  significat aliquid habens, aut significat non aliquid habens; ut non aliquid sit infinitum nomen; non est integra, nec uera [4134 1Kb] diuisio; et ideo nichil probat: ueluti si quis diceret: Cecus aut uidet aliquid, aut uidet non aliquid. Si uero sic intelligitur quia aut significat aliquid habens, aut non [4135 1Kb] significat: integra est diuisio, et uera; nec repugnat iis que dicta sunt. DISC. Satis apparet quia per album non significatur aliquid habens albedinem, nec qui habet albedinem; sed tantum habens albedinem: id est qualitas et habere; ex quibus solis non conficitur unum aliquid: et ideo albus est utrumque, quia pariter utrumque [4136 1Kb] significat. Quam rationem in  omnibus, que sine complexione dicuntur, et similiter significant quamlibet plura [4137 1Kb] ex quibus non fit unum, ualere uideo: nec aliquid his, que in hac disputatione asseruisti, obiici recte posse existimo [4138 1Kb] . MAG. Nec mihi nunc uidetur: tamen quoniam scis quantum nostris [4139 1Kb] temporibus dialectici certent de questione a te proposita; nolo te sic [4140 1Kb] his, que diximus, inherere ut ea pertinaciter teneas; si quis ualidioribus argumentis hec destruere et diuersa ualuerit astruere [4141 1Kb] : quod si contigerit [4142 1Kb] saltem ad exercitationem [4143 1Kb] disputandi nobis hec profecisse non negabis.





SANCTI ANSELMI LIBER DE uOLUNTATE DEI.



151 CAPUT PRIMUM. uoluntas Dei que dicatur.

Humana ratio cum de Deo semper debeat tractare, et ad laudem eius aliquid conuenienter dicere, nomina per que proprie loquatur non habet, sed nomina hominibus data et imposita accipit, et per ipsum effectum omnipotentiam eius saltem uel tenui oratione aperire conatur: et hoc facit ex istis rebus colligens effectum uoluntatis Dei secundum occultam iustitiam, uel secundum misericordiam, uel secundum ire ipsius uindictam: ad incomprehensibilem enim deitatis proprietatem aspirare non potest. Hinc nos quoque de uoluntate Dei aliquid dicere cupientes, actum rerum attendimus; quoniam ad ipsius celsitudinis culmen anhelare non ualemus.  uoluntatem igitur Dei appellamus quidquid in nobis ipse misericorditer operatur, reuocando nos ab errore, uel pie confirmando iustitie. uoluntas quoque dicitur pena et reprobatio quorumdam Dei occulta districtione facta iustitie. uoluntas Dei est  quidquid fit, ut fieri inuenitur in creaturis. Sed dicitur: Si omnia procedunt ex uoluntate Dei, quam constat semper bonam et rectam esse, tunc omnia bona et recta sunt: et si hoc est, tunc frustra iudicatur aliquis iniquus, uel damnatur impius: quod fateri contrarium inuenitur catholice fidei.



CAPUT II. uoluntas Dei multipliciter dicitur.

Dicendum est igitur uoluntatem Dei multipliciter accipi: ut quidquid postea opponatur, sine omni difficultate opulentius aperiatur. uoluntas itaque Dei accipitur aliquando in Scripturis, equipollens omnipotenti sue prescientie et ordinationi sagaciter omnia disponenti. Unde dicitur: Omnia quecunque uoluit Dominus fecit , hoc est, quidquid Deus ab eterno facturum se ordinauit, nichil inexpletum reliquit. Accipitur etiam Dei uoluntas [al., nomen rerum], secundum quemdam affectum misericordie Dei: ut ibi: uult Deus omnes saluos fieri , quod est dicere, facit sanctos uelle ut omnes salui fiant, quod ipse tamen  uult, hoc est ipse disposuit; sed sanctos facit uelle Dei et proximi inspirando dilectionem, qua dilectione non inconuenienter fiunt in Ecclesia orationes a sanctis pro schismaticis et hereticis, Iudeis quoque et gentilibus. Institutio diuina, Dei uoluntas non improprie appellatur. Dei autem institutio in duo diuidi potest, in precepta diuinarum Scripturarum, et in legem naturalem: quecunque homini insita est naturalis, que est: Quod tibi fieri nolueris, alteri ne feceris , etc. Cui quicunque obuiat, Dei uoluntatem non seruat. Precepta etiam diuinarum Scripturarum, et recte obseruationes  Ecclesiarum, uoluntas Dei non immerito appellantur: quibus quicunque obseruanter non acquiescit, a Dei uoluntate deuiare penitus dicitur; cum tamen ab ordine prescientie eius nullatenus ualeat exorbitare.



CAPUT III. Quarumdam ambiguitatum elucidatio ex dictis.

Ecce uoluntas Dei quatuor modis accipitur a doctoribus magistris, scilicet pro scientia Dei; pro uoluntate sanctorum, qui uolunt et iniustos caritatiue saluari; pro ratione humana; quarto pro preceptis diuinis. Si quis uero oculo mentis hos modos considerat, non ulterius in Dei uoluntate determinanda impeditus laborabit: sed uocis acceptione  fideli intendens ingenio, de uerbis facile diiudicabit. Itaque cum dicitur, adulterium uel homicidium uult, uel non uult Deus fieri: he propositiones non repugnant sibi, nec contradicunt: ambe enim uere sunt et indubitabiles, si quis eius uocis equiuocationem multiplicem, que est, uult, fideliter attendat. Nam, Deus uult adulterium, hoc est prescit, preuidet. Unde nullus dubitat, quia omnia uidet et omnia prescit. Item, non uult, hoc est non precipit, uel mentibus fidelium inspirando non facit uelle. uel non uult Deus adulterium, id est ex ui rationis anime, ex naturali scilicet, lege data a Deo, non habemus quod quis in hoc nec etiam in alio debeat offendere proximum. Iuxta has autem determinationes, potest quilibet has Dei uoluntates  determinare aperte.



CAPUT Iu. Alie dubitationes tolluntur.

Sed uidendum est quoddam satis subtilius, quod occurrit huic de uoluntate disputationi. Nam uoluntati Dei uoluntas hominis adheret plerumque, sed inde damnatur homo: uoluntati Dei quoque non adheret hominis uoluntas, et inde remuneratur homo. Item, uult homo quod non uult Deus, et habet inde premium a Deo: non uult homo quod uult Deus; et inde consequitur laudem: et multis aliis hanc 152 uoluntatem uariari modis sagacium industria per se poterit indagare. Sed nunc ad expositionem supradictorum redeamus: uult Deus quod uult  homo; si damnose, ut homicidium, uel adulterium, quod uult Deus, hoc est presciuit: sed homo etiam hac uoluntate damnatur, prohibitum est enim ei. uult Deus ut pater alicuius moriatur, uel uult alicuius hominis mortem, quod homo non uult affectu naturali uel compassione proximi, et remuneratur ex hoc tali affectu, si in ceteris regulam recte uiuendi non excesserit: in omnibus tamen que uult et que facit, diuine uoluntati concordare intendit, et nichil contra eum facere disponit; quia tunc tantum est bona uoluntas humana, quando uult illud quod Deus uult illam uelle: et sic concordat diuine, que magistra est humane.



CAPUT u. De diuina uoluntate, efficiente, approbante, concedente, permittente.

Magna quidem uoluntas Dei incomprehensibilis est, sicut ipse Deus, contra quam uult homo, quia non plene eam cognoscit: quod in futuro erit. In presenti uero quosdam affectus eius percipit secundum perceptionem uel prohibitionem, et ille obedit. In his autem supradictis non est equum intelligere aliquem aliquod falsum uel superfluum dictum fuisse, uel contra sanctorum auctoritatem. Dicit enim Augustinus in Enchiridio, cap. 100: Propterea magna uoluntas eiusdem Domini exquisita in omnes uoluntates eius, ut miro et ineffabili modo non fiat preter uoluntatem eius, quod etiam contra eius  uoluntatem fit, quod non fieret si non sineret, nec utique nolens sinit, sed uolens: nec sineret bonum fieri male, nisi omnipotens et de malo posset facere bene. Est et alia huius uoluntatis diuisio. Alia enim potest dici efficiens, alia approbans, alia concedens, alia permittens. Efficiens uoluntas in Deo facit quidquid uult, efficiens in homine quod potest homo et uult ipso actu. Approbans est, que approbat aliquid, et hec ad hominem pertinet et ad Deum. Approbans in Deo est, que uult omnes saluos fieri; quoniam nullum prohibet, quantum ad se saluum fieri: imo si quis ad hoc laborat, approbat. Patens est quidem que sit approbans in homine. Concedens est, que concedit ut fiat aliquid. Concedente autem uoluntate uult Deus, ut homo qui melius non proposuit, uxorem  ducat. Permittens uoluntas est, que permittit aliquid fieri, etsi displiceat quandoque. Et hoc modo dicitur Deus uelle mala, que permittit fieri. Unde dicitur: Quem uult indurat, et cui uult miseretur . Augustinus de ciuitate Dei: Cum dicitur Deus mutare uoluntatem, ut quibus lenis erat, uerbi grati, reddatur asper; illi potius quam ipse mutantur, sicut mutatur sol oculis sauciatis, et asper quodammodo ex miti, et ex delectabili molestus efficitur, cum ipse apud se maneat idem qui fuit. Dicitur etiam uoluntas Dei, quam facit in cordibus obedientium mandatis eius, de qua dicit Apostolus: Deus qui operatur in uobis et uelle . Secundum hanc uoluntatem etiam uelle dicitur, quod ipse non uult, sed ipse suos id uolentes facit: sic orans  pro quibusdam pie sancteque inspirati ab eo sancta uoluntate, et quod orant non facit. Secundum uero uoluntatem suam, que eius prescientie sempiterna est, omnia quecunque uoluit fecit, non solum preterita, uel presentia, sed etiam futura. Gregorius: Deus uult omnes homines saluos fieri, id est nulli saluantur, nisi quos uult saluari, uel de omni genere hominum aliqui saluantur. uel uult omnes saluos fieri, id est non cogit aliquem damnari. Item, de coniuge infideli dimittendo dici oportet, non dimittat, quia etsi licet, non expedit. Item in libro De paruulorum baptismo: Sicut bono male uti malum est, sic malo bene uti bonum est.



SANCTI ANSELMI CANTUARIENSIS ARCHIEPISCOPI OPERUM PARS SECUNDA ASCETICA ET PARAENETICA





HOMILIAE ET EXHORTATIONES



153-155 HOMILIA PRIMA.

IN ILLUD ECCLESIASTICI: In omnibus requiem quesiui, et in hereditate eius morabor. Tunc precepit, et dixit mihi Creator omnium; et qui creauit me, requieuit in tabernaculo meo .

Sapientia non loquitur, quam Apostolus Christum esse testatur, dicens: Christum Dei uirtutem et Dei sapientiam . Sapientia ergo, que Christus est, id est incarnata Dei sapientia, dicit: In omnibus requiem quesiui. Post laborem uero requies solet queri. Dominus autem in se quidem quietus et incommutabilis est; sed tamen laborare testatur, cum duras hominum prauitates tolerat, dicens cuilibet talium: Prebuisti mihi laborem in iniquitatibus tuis . Sed et dum apparuit  in mortali carne, laborauit ex nostra infirmitate. Ideo post resurrectionem suam in omnibus quesiuit requiem, ut in omnium fide et bona actione requiesceret. Nam in quibus omnibus requiem quesiuerit, docet premittendo: In omni terra steti, et in omni populo, et in omni gente primatum habui, et omnium excellentium et sublimium corda uirtute calcaui . Moxque subiungit: Et in omnibus requiem quesiui. In omnibus ergo populis et gentibus totius orbis, et in cunctis regibus ac principibus, quorum sibi corda tandem subegit, requiem quesiuit. Inuenit autem in his requiem, qui peccare desierunt, et sancte ac iuste uiuunt. Qui in eo, quod in omnibus populis et nationibus atque sublimibus, id est in sublimitate dignitatum positis,  requiem se dicit quesisse, significat in unaquaque sub celo gente multos palam cerni, qui peruerse uiuant; et paucos uelut grana sub paleis inueniri, qui bene agant. Hoc enim queritur, quod latet nec habetur. Sed et in quolibet ad uitam predestinato querit Christus sibi requiem, dum adhuc peccantem eum exspectat, et uel preceptis seu monitis, et miraculis, et prosperis, et aduersis ipsum conuertere et talem facere studet, ut in eo requiescere  possit. Negat autem illi in se requiem, qui non uult a malis operibus et desideriis cessare, ut in se locum quietis Deo queat prebere.

Et in hereditate, inquit, eius morabor. Eius respicit et ad requiem, et ad hoc, quod supra dixerat: Ego ex ore Altissimi prodii, ut intelligatur hec hereditas et requiei et Altissimi, uidelicet electorum multitudo, quos ipse Altissimus ad uidendam sue celsitudinis gloriam eleuatos in superno regno possidebit, sicque perpetualiter requiescere faciet. Ait itaque: In hereditate eius morabor. Ac si dicat: In omnibus quidem quesiui requiem, licet non in omnibus perseuerantem eam inuenerim; sed in his, qui presciti sunt hereditas Dei, morabor, id est perseueranter et non ad horam manebo.  In illis enim non moratur Dei sapientia, qui ad tempus credunt, et in tempore tentationis recedunt: sed in eis moratur, quos in bonitate facit usque in finem perseuerare. Hinc est quod de quolibet talium dicit: ueniemus, et mansionem apud eum faciemus .

Sequitur: Tunc precepit, et dixit mihi Creator omnium; et qui creauit me, requieuit in tabernaculo meo, et dixit mihi: In Iacob inhabita, et in Isrel hereditare, et in electis meis mitte radices. Tunc, inquit, cum ego requiem in omnibus quererem, ille, qui creauit omnes, et ius habet in omnibus, neminem uult perire, precepit mihi quid in his agerem: et qui me quoque pro eorum salute creauit secundum humanitatem, ipse requieuit in tabernaculo meo.  Creatum se dicit, quia homo factus est, qui superius asseruerat se ante secula genitum a Patre, dicens: Ego sapientia ex ore Altissimi prodii, primogenita autem ante omnem creaturam . Tabernaculum uero huius sapientie est corpus assumptum, de quo alias dicitur: In sole posuit tabernaculum suum , id est in manifestissima uisione, corpus suum. In hoc tabernaculo requieuit Pater, quia nullum in eo peccatum inuenit,  quod eum offenderet; sed omnem iustitie plenitudinem, in qua delectabiliter quiesceret. Unde et ait: Hic est Filius meus dilectus, in quo mihi bene complacui ; atque propheta: Requiescet super eum Spiritus Domini . Loquitur itaque, sicut et supra dictum est, incarnata Dei sapientia, et Patris gloriam in omnibus querens asserit eum sibi dixisse: In Iacob, etc. Iacob, qui supplantator interpretatur, designat luctatores, qui uitia cum labore supplantant et deiiciunt. Isrel autem, qui rectissimus Dei, siue uir uidens Deum dicitur, illos qui subactis uitiis perfectam, prout fas est, rectitudinem uite seruant, et 156 contemplationi student. In Iacob ergo, id est in luctatoribus, habitat, ut eis ait Apostolus: Habitare Christum  per fidem in cordibus uestris , quatenus scilicet eius uirtute confortati possint uictores fieri. In Isrel uero hereditatur, id est perfectos iam non amissurus hereditario iure possidet, qui iam sopitis uitiis optimam sibi partem elegerunt, que non auferetur ab eis. Hoc et per Isaiam ipse sic ait: Opus manuum mearum Assyrio, hereditas autem mea Isrel . Assyrius enim dirigens interpretatur, significans eum qui prauitatem uitiorum luctando conatur supplodere, et se dirigere: et huic est opus manuum Christi, id est adiutorium eius in se manentis; Isrel uero iam quietus hereditate possidetur. Radices quoque Saluator in electis mittit; ne ab eorum cordibus unquam auelli possit, iuxta illud Apostoli: Quis  nos separabit a caritate Christi? Tribulatio, an angustia, an persecutio, an fames, an nuditas, an periculum, an gladius?  Qui enim separari ualet a caritate Christi, in eius mente Christus radices non misit.

Sequitur: Ab initio et ante secula creata sum, et usque ad futurum seculum non desinam, et in habitatione sancta coram ipso ministraui. Et sic in Sion firmata sum, et in ciuitate sanctificata similiter requieui, et in Ierusalem potestas mea. Et radicaui in populo honorificato, et in parte Dei mei hereditas illius, et in plenitudine sanctorum detentio mea. Ab initio mundi, et ante secula predestinando secundum humanitatem creata est hec sapientia; quoniam Deus ab exordio rerum, et ante tempora secularia  predestinatum habuit in secreto consilii sui, ut uerbum eius caro fieret, id est ut omnium Dominus formam serui pro seruis redimendis misericorditer assumeret; et quod is, qui fecit que futura sunt, certissime laciendum disposuit, iam in eius conspectu factum fuit. Sic igitur ante secula creauit eum secundum humanitatem, sicut elegit nos in ipso ante mundi constitutionem . Ab initio, id est ex quo creatus est primus homo, et ante secula, id est ex quo factus est primus, creata est, ut diximus, hec sapientia: qui et quando plasmatus est homo, et quando creatus est angelus, preuisum est ut Unigenitus Dei clementer homo fieret, qui genus humanum, quod grauiter deiectum erat,  releuaret. Et usque ad futurum seculum non desinam; quia nullis diaboli tentationibus, nullisque tyrannorum persecutionibus fieri poterit ut Christiana religio non perduret usque ad mundi terminum, propter quam creata sum ante mundi principium. Hoc est enim quod et infra dicitur: Non desinam in progenies illorum, usque in euum sanctum . Sed et in Euangelio: Ecce ego uobiscum sum omnibus diebus usque ad consummationem seculi .

Et in habitatione sancta coram ipso ministraui. Habitationem sanctam dicit habitaculum sanctum celi, ubi ministrat coram Deo pontifex factus in eternum. Unde et Apostolus ait: Non enim in manufacta sancta iehsu introiuit, exemplaria uerorum;  sed in ipsum celum, ut appareat nunc uultui Dei pro nobis ; et rursum: Talem habemus pontificem, qui consedit in dextera sedis magnitudinis in celis, sanctorum minister, et tabernaculi ueri quod fixit Deus, et non homo . Nam quod hic dicitur, in habitatione sancta coram ipso, hoc est quod Apostolus ait, in ipsum celum, ut appareat nunc uultui Dei pro nobis et quod hic subditur, ministraui, Apostolus dicit sanctorum minister et tabernaculi ueri. Et ne talis ministratio putaretur aliquid abiectionis habere, sedet in eadem sede cum eo, coram quo et cui ministrat, et sedet in dextera parte ad honoris cumulum. Qui et subdit: Et sic in Sion firmata sum. Sion dicitur specula et speculatio, et significat illam beatorum  patriam, cuius habitatores non cessant manifeste speculari gloriam Dei; ubi secundum humanitatem sic firmatus est Christus, ut supra dictum est, id est sedens Patris ad dexteram, et agens ministerium pontificis, quod est ostendere Patri pro nobis cicatrices uulnerum sue passionis. De qua eius in supernis sine fine manenti firmatione dictum est Patri: Fiat manus tua super uirum dextere tue, et super filium hominis, quem confirmasti tibi . Et eius uoce: Confirmasti me in conspectu tuo in eternum .

Sequitur: Et in ciuitate sanctificata similiter requieui. Quia in Ecclesia, que est ciuitas Dei, et conuersis peccatoribus sanctificata, similem ut in angelis requiem Christus inuenit. Unde et orare  nos docuit: Fiat uoluntas tua sicut in celo et in terra , id est sicut in angelis, ita et in hominibus. Et in Ierusalem, inquit, potestas mea. In superna Ierusalem, que non frustra dicitur uisio pacis, quia semper ibi uera pax cernitur, est potestas Redemptoris nostri, quia potens est et ibi facere quidquid uoluerit. Hinc enim ait: Data est mihi omnis potestas in celo et in terra .

Sequitur: Et radicaui in populo honorificato. Radix sapientie est timere Deum. Populus honorificatus est multitudo fidelium, quibus ait Petrus: uobis igitur honor credentibus . Radicauit ergo Sapientia, que Christus est, in hoc populo;  quia Dei timorem credentibus dedit, per quem peccare desistant, quoniam timor Domini expellit peccatum : nam qui sine timore est, non poterit iustificari. Item: Populus honorificatus est cetus religiosorum. Et in hoc Christus ita radicauit, ut euelli inde nullatenus possit. Fecit enim quod superius a Patre dictum ei fuerat, In electis meis mitte radices. Qui et subiungit: Et in parte Dei mei hereditas illius. Partes Dei sunt electorum Ecclesie, diuersique sanctorum ordines, et bene uiuentium uarie actiones. Qui et Christus Deus est, quia et Christus homo. In omnes ergo Dei partes tenditur hereditas illius; quia et omnes Ecclesie iustorum, et quicunque ei laudabiliter in uariis professionibus et actionibus seruiunt,  in eterna eius hereditate erunt. Et in plenitudine, inquit, sanctorum erit, ubi nullus eorum defuerit; sed completo ipsorum numero omnis eorum cetus adunatus erit. Ibique erit incarnate sapientie detentio, quia sine fine detinebitur in eis, delectata eorum meritis: nec ad reprobos, qui damnati erunt, iam exibit; quia ulterius ut conuertantur, eos non monebit.

Sequitur: Quasi cedrus exaltata sum in Libano et quasi cypressus in monte Sion. Sicut cedrus sua celsitudine superans omnium aliarum arborum altitudines excelsa est in monte Libano, qui est altior omnibus aliis montibus terre promissionis, et interpretatur candidatio: sic Mediator Dei et hominum homo Christus iehsu  super omnem primorum  celsitudinem angelorum sublimatus est, qui propter clariorem luminis quo fulgent candorem, Libanus, id est candidatio, recte uocantur, et ceteris altiores sunt. Hanc illius exaltationem declarat Apostolus, asserens quia Pater eum constituit ad dexteram suam in celestibus, supra omnem principatum et potestatem, et uirtutem, et dominationem, et omne nomen quod nominatur non solum in hoc seculo, sed etiam in futuro; et omnia subiecit sub pedibus eius . Ita uelut cedrus est exaltatus. Cui rei congruit et quod cedrus est imputribilis, ac mirabiliter redolet; quia Christus carne iam est immortalis, et suauitatem ex se miri spargit odoris, quo delectantur et ipsi angeli et spiritus. uel  sicut cedrus est exaltatus in Libano, id est in candidatione sanctificationis, hoc est, omnes sanctos in sanctitate sic superauit, sicut cedrus arbores uniuersas in Libano: quoniam ea, que gessit inter homines, ita sunt preclara et sublimia, ut omnia iustorum sic transcendant cacumina, quatenus hi qui multum in Deo profecerunt, operum eius uestigia uix tangere ualeant, admirantes ex uertice cogitationis.

Et quasi cypressus in monte Sion. Mons Sion Ecclesia sanctorum est in altitudine uirtutum et speculatione contemplationis, et sollicite circumspectionis: 157 cypressus autem omni tempore uirentibus uernat foliis ut pinus, et fructum semper habet, ac bene redolet. Christus ergo sicut  cypressus in monte Sion est exaltatus, quia Deus ipsum dedit, ut scriptum est, supra omnia Ecclesie uiriditate semper immarcessibili uernantem, et perpetuis fructibus abundantem, ac redolentiam bone fame spargentem.

Sequitur: Quasi palma exaltata sum in Cades. Cades interpretatur sanctitudo: palma uero inferius tactu aspera est, et uelut aridis corticibus obuoluta; superius autem et uisu et fructibus pulchra. Inferius corticum suarum inuolutionibus angustatur; sed superius amplitudine pulchre uiriditatis dilatatur. Sic nimirum Christi et membrorum eius uita inferius despecta, et superius pulchra; in imis quasi multis corticibus obuoluitur, dum innumeris tribulationibus angustatur; in summis uero quasi pulchre  uiriditatis foliis amplitudine beatitudinis expanditur. Palma enim minoris amplitudinis contra naturam ceterarum arborum ab imis inchoat, et iuxta ramos ac fructus ampliori robore exsurgit; et que tenuis ab imis proficit, uastior ad summa succrescit: quia electorum conuersatio, qui membra Christi sunt, plus finiendo peragit, quam inchoando proponit; et ipsi plerumque tepidius prima inchoant, feruentius extrema consummant. Christus ergo uel in se et in suis quasi palma exaltatus est in Cades, id est in sanctitate: quia sancti semper ad alta proficiendo dilatantur in uirtutibus, et qui tenues a radice inchoationis exeunt, fortes in culminis perfectione conualescunt. Quod in ipso capite principaliter apparuit, quia in nouissimis tribus annis maiora  et plura gessit, quam in omni transacto tempore suo.

Sequitur: Et quasi plantatio rose in Iericho. Plantatio rose, et ipsa inferius est spinosa, superius autem florida, sic et Christus est inferius tribulationum spinis circumdatus, atque superius gloria et honore coronatus. Iericho autem, que luna dicitur, et huius mundi et nostre mortalitatis defectum exprimere solet. Dominus ergo quia missus a celo nostram in hoc mundo mortalitatem induit, quasi aliunde est assumptus, et in Iericho plantatus. Et in hoc rose est assimilatus, uidelicet humilis, et punctionibus passionum obsitus, sed tandem superius flore purpureo dignitatis regie decoratus.


Sequitur: Quasi oliua speciosa in campis. Oliuam speciosam in campis uidere potest, et in eius aspectu delectari, quisquis per gyrum et longe et prope fuerit: ita et Christum undique mundo expositum uidere potest, et in eius uisu delectari, quisquis ad eum fideliter et pie aspexerit. In qualibet orbis parte sit oliua, pacis est nuntia: et Isaias miratur pedes Christi annuntiantis et predicantis pacem . Cuius etiam misericordia per oliuam, que gignit oleum, designari potest; quia et Grece misericordia uocatur; et oleum cunctis, quibus immiscetur, liquoribus excellit, sicut et Psalmista de ipsius Domini miserationibus testatur: Suauis Dominus uniuersis; et miserationes eius super omnia opera eius : et ideo congrue cernitur  in campis huius oliue speciositas, quia qui campestrem, id est latam et agrestem, et imam conuersationem habent, hi precipue misericordia Saluatoris indigent, et ad eam respicere solent. Oleo ad repellendas noctium tenebras lumen alitur, infirmitates soluuntur, et requies lassis tribuitur: sic gratia misericordie Saluatoris nostri lucem fidei et caritatis ac scientie in nobis alendo, tenebras nostras illuminat, et animarum nostrarum morbos sanat, ac seculi concupiscentiis fatigatos requiescere nos mente facit in contemptu seculi. Grandis enim labor est, terrenis desideriis estuare; et grandis requies, terrena non desiderare.

Sequitur: Et quasi platanus exaltata sum iuxta aquam in plateis. Cum platanus per se ipsam sit sublimis  et amena, respectu tamen proxime inferioris aque sublimior apparet et iucundior: sic et Dominus iehsu, cum per seipsum incomparabiliter sit excelsus et speciosus, respectu tamen subiecti Christianorum populi, qui per aquam designatur, excelsior et gloriosior apparet, in plateis, id est, in latitudinibus et mundi et ample conuersationis. Si enim uite nostre consideremus humilitatem, et ad excellentiam conuersationis, quam Christus inter homines duxit, respiciamus; quam sublimis erit in oculis nostris illa eius conuersatio? Nam ut platanus iuxta subteriorem aquam est exaltatus, id est, subiecte fidelium plebi proximus et superpositus. Hinc et Psalmista de illo dixerat: Et erit tanquam lignum, quod plantatum est secus decursus aquarum ; id  est, per mysterium incarnationis erit positus iuxta lapsus defluentium populorum. Platee uero, latitudines designare solent: id est, et amplas conuersationes, in quibus spatiantur qui uita sunt inferiores et labiles; ut aqua et mundi latas regiones: quia Grece dicitur latitudo.

Sequitur: Sicut cinnamomum et balsamum aromatizans odorem dedi. Cinnamomum dicitur eo quod cortex eius in modum canne sit rotundus et gracilis. Est enim breuissima arbuscula uirgas proferens gracilissimas ac pretiosas. Nam id eius, quod in crassitudine, id est grossitudine, extenditur, despectui est; quod uero gracilius prouenerit, eximium est. Cinnamomum ergo significare uidetur humilitatem Christi, quam predicant Scripture canna, id est  calamo, facte, que uirgas gignit gracilissimas et pretiosas, id est, sanctos disciplinis spiritualibus extenuatos, qui membra sunt eius. Nam spirituales uiri in eo sunt pretiosi; carnales autem habentur contemptui. Balsamum quoque pretiosissimum est, et consecratum fit chrisma, quo omnes Christiani ungimur, et significat et Christum et unctionem Spiritus eius; de qua Ioannes ait: uos unctionem habetis a sancto, et nostis omnia . Utrumque uero, id est et cinnamomum et balsamum, mirabiliter redolet; et maxime, dum quis eo aromatizatur. Unde nunc odori utriusque aromatizantis odorem suum Christus similatur: quia dum in omni gente es natione credentes dono sui Spiritus  ungit, eiusdem unctionis odor ualidius in toto orbe fragrat, et ipse dulcius odorem notitie sue per suos unctos in omni loco manifestat, ut ubique ei dicatur: Post te curremus in odorem unguentorum tuorum.

Sequitur: Quasi myrrha electa, dedi suauitatem odoris. Myrrha mortem Redemptoris nostri, cuius caro corruptionem non uidit, significat: quia caro mortua, que myrrhe conditur unctione, non potest putrescere. Unde et hec myrrha dicitur electa: quia mors Domini singulariter ex omnium sanctorum mortibus electa fuit, per quam omnes uiuerent. Ideoque talem mors ista suauitatem odoris prebet, qualem nemo alium sentire potuit; ita ut eius fragantia reuiuiscant mortui.

Sequitur: Et quasi storax, et galbanus, et ungula,  et gutta, et quasi Libanus non incisus, uaporaui habitationem meam, et quasi balsamum non mistum odor meus. Storax esse fertur arbor odorifera, que sicut arundo caua est intus, et succo plena; et in Christo, qui est lignum uite odoriferum, habitat omnis plenitudo Diuinitatis corporaliter . Galbanum dicunt, confectum ex aromaticis. Et in Christo est omnium spiritualium uirtutum omnimoda plenitudo. Ungula quoque dicitur ab unguento, quia precipua est ad unguendum, et designat spiritalem Saluatoris unctionem, de qua Ioannes ait: Sicut unctio eius docet uos de omnibus . Gutta uero species esse medicorum perhibetur ad tumorem sanandum idonea, et ad deprimendum et exstinguendum uenenum: et significat humilitatem  Domini, que medicinaliter sanat tumorem elationis 158 nostre, et omnia uitiorum uenena perimit. Libanus est thus, et potius arbor thuris Christum designans, qui lignum est uite, et fructum gignit odoriferum, qui Deo cremetur in sacrificium. Libanus non incisus; sponte profert ex se thus odoratius, incisus uero compellitur proferre thus non tanti odoris: et Christus ut Libanus non incisus sponte edidit omnia que in carne gessit, ideoque melius redolens. Nos autem, ut incisus Libanus, sepe cogimur inuiti bonum facere quod uile est, et parum redolens. Hec omnia, que nunc dicta sunt, id est, storax, galbanus, ac ungula, et gutta, nec non et Libanus, optimum dant odorem, et locum, in quo sunt, inde replent: sic et Christus odore ac  calore suo uaporat habitationem suam: quia mentem quam inhabitat, calore sue dilectionis et odore sue sanctitatis replet. Mens enim, que non sentit odorem istum et calorem, necdum Christi est habitaculum. Balsamum uero, cui liquor alius non est immistus, magis redolet: quia Christi sanctitas, cui nullum unquam peccatum immisceri potuit, suauiorem quam ceteri sancti prebet odorem.

Sequitur: Ego quasi terebinthus extendi ramos meos, et rami mei honoris et gratie. Terebinthus est arbor magna, et ingentes multosque ramos undique protendens, que resinam gignit aromaticam et medicinalem, omnibusque resinis aliis prestantiorem: et Christus uelut arbor immensa, discipulos suos,  quasi ramos extendit in omnes mundi partes, Thomam et Bartholomeum in Indiam, Mattheum in Aethiopiam, Ioannem in Asiam, Andream et Philippum in Scythiam. Petrum in Italiam, Paulum in Hispaniam, et ceteros in ceteras orbis plagas. uel rami, quos extendit, opera sunt, que in carne gessit. Et ex his, et operibus, uel discipulis, profert ipse resinam spiritalis gratie, que medeatur omnibus, et prestantior sit uniuersis predicationibus et gestis Testamenti ueteris. Et rami eius sunt honoris et gratie: quia et discipuli eius, et actus ipsius, ualde sunt honorabiles et gratiosi; quoniam et laude digni sunt, et Noui Testamenti gratiam hominibus afferunt.

Sequitur: Ego quasi uitis fructificaui suauitatem  odoris: et flores mei fructus honoris et honestatis. uitis in terra plantata producit ex se palmites, et ex his fructum: et Christus resurgendo et ascendendo plantatus in terra uiuentium, sanctos qui sunt membra eius, uelut palmites ex se gignit, et ex his in se manentibus fructum operis boni producit. Unde et ait illis: Sicut palmes non potest ferre fructum a semetipso, nisi manserit in uite; sic nec uos, nisi in me manseritis . Fructificat ergo in eis: quia quidquid illi bene agunt, ipse facit, et ex eius radice surgit fructus operis illorum. Et fructificat suauitatem odoris: quia fructus operum, que facit in eis, suauis odor est bone opinionis, dum uidentes hec homines glorificant inde Patrem, qui est in celis. Et flores eius sunt fructus honoris et honestatis:  quia opera, que in his proponendo inchoat, honorabiliter et honeste consummat; honoremque per hec et honestatem illis grandem prestat. Flores enim sunt uota et promissa: fructus autem impletiones promissorum per exhibitionem operum. Flores ergo sanctorum sunt fructus: quia membra Christi quod uouent, reddunt; quod promittunt, faciunt.

Sequitur: Ego mater pulchre dilectionis, et timoris, et agnitionis et sancte spei. In me gratia omnis uite et ueritatis, in me omnis spes [al., uia] uite et uirtutis. Sapientia, que est Christus, est mater pulchre dilectionis: quia dilectionem gignit, non turpem, sed pulchram; non indecentem, sed honestam; non libidinosam, sed castam. Et mater timoris, scilicet  filialis uel casti, quia principium sapientie timor Domini ; et castum Dei timorem gignit pulchra dilectio, cuius genitrix est sapientia. Et agnitionis, quia Patrem nemo nouit nisi Filius, et cui uoluerit Filius reuelare . Qui item dixit: Palam de Patre annuntiabo uobis . Sic enim Sapientia, que est Filius, mater est agnitionis. Et sancte spei: quia spem de sanctis rebus nonnisi Christus gignit. Sancta enim spes est adipiscendi regnum Dei et iustitiam eius: et hanc uera dat sapientia, in qua est gratia omnis uite et ueritatis, quia nisi per gratiam, que est in hac sapientia, id est in Christo, nullus uitam perpetuam seu ueritatem incommutabilis eius beatitudinis ualet  consequi; cum ipse Christus sit ueritas et uita . Ideoque et omnis spes uite et uirtutis est in eo; quia nonnisi per eum quis recte sperat uitam beatam, et immortalitatis eius uirtutem inuenire, et uirtutem aliquam bone conuersationis habere potest.

Sequitur: Transite ad me omnes qui concupiscitis me, et a generationibus meis implemini. Nonnulli sapientiam, que Christus est, concupiscunt; sed quibusdam secularium rerum obstaculis retinentur, ne ad eam ueniant, eamque per religiosam conuersationem apprehendant. Sepe enim fit ut dum quis ad religiosam uitam se conuertere cogitat, et Christum sequi, obsistat ei et praua consuetudo uitiorum quibus delectari solet, et amor parentum, aut coniugis,  seu filiorum, et possessionum, siue blandimenta carnalium amicorum, et aliqua huiusmodi. Ideo uera sapientia iubet ut omnes, qui eam mente concupiscunt, transeant cunctos huiusmodi obices; et ad ipsam, dum licet, uenire festinent; et postquam ad eam uenerint, non remaneant uacui, sed impleantur generationibus eius, id est, sensibus intelligentie et prudentie, ac uirtutibus quas generare solet in his qui ad se uenerunt.

Sequitur: Spiritus enim meus super mel dulcis, et hereditas mea super mel et fauum. Memoria mea in generationes seculorum. Ideo transeundum est ad diuinam sapientiam, calcatis difficultatum obstaculis, quia spiritus eius, quem inspirat transeuntibus ad  se, est melle dulcior; et hereditas sempiterne beatitudinis; quam eis preparauit, superat dulcedine mel et fauum. Mel dicit, propter animas iustorum, que corporibus solute iam assistunt conspectui glorie Conditoris, et date sunt illis singule stole albe : fauum uero, propter electos, post resurrectionem tam in corporibus, quam in animabus in superno regno beatos, quando iam in terra sua duplicia possidebunt . Fauus enim est mel in cera, significans animam in corpore; sicut mel sine cera animam sine corpore. Sed et memoria sapientie istius erit in generationes seculorum, quia laus eius perenniter ab electis decantabitur, et adherentes sibi faciet eiusdem laudis esse participes.


Sequitur: Qui edunt me, adhuc esurient; et qui bibunt me, adhuc sitient. Qui cordis ore dulcedinem uere sapientie gustant, quanto eius saporem sentiunt, tanto magis in desiderio eius ardescunt; et quanto plus de hoc potu bibent, tanto auidius eum sitiunt. Nam spirituales delicie cum habentur, in desiderio sunt; tantoque a comedente amplius esuriuntur, quanto et ab esuriente amplius comeduntur.

Sequitur: Qui audit me, non confundetur et qui operantur in me, non peccabunt. Qui Christum obedienter audit, non confundetur, id est non erubescet: quia cum honore magno erit ad dexteram eius in iudicio. Et qui operantur in eo, non peccabunt:  quia omne opus, quod secundum eum fit, caret peccato.

Sequitur: Qui elucidant me, uitam eternam habebunt. Elucidant sapientiam, qui ob salubriter declarandam Christi notitiam Scripturas explanant, qui ipsum Christum pie predicant, qui eum luce suorum operum glorificant; et ideo uitam eternam habebunt, id est ipsum Christum; quia hic est uerus Deus, et uita eterna.



159 HOMILIA II.

IN EuANGELIUM SECUNDUM MATTHAEUM: uidens turbas iehsu ascendit in montem. Et cum sedisset, docebat discipulos suos dicens: Beati pauperes spiritu, etc. 


Beati pauperes spiritu, qui non necessitate, sed deuota uoluntate, contemptis omnibus, Deo uiuunt. Hec paupertas duas habet partes: abdicationem rerum, etsi habeantur non sibi, sed ad opus pietatis; et contritionem spiritus, ut seipsum abdicet. Hec uirtus, scilicet paupertas, iure prima ponitur, qua non precedente non ualent que sequuntur: et licet absque sequentibus perfectum non faciat hominem; tamen promeretur auxilio diuine gratie beatitudinem. Sed quia posset habere suarum rerum contemptum, et adhuc ex fragilitate carnis commoueretur per aliquam contumeliam, subiungit: Beati mites. Quos scilicet ira uel aliquid tale non afficit, sed qui omnia equanimiter sustinent. Hac uirtute laudatur Moyses: huius quasi magne magistrum se  facit ipse Christus, dicens: Discite a me quia mitis sum et humilis corde . Hec possidet ueram terram. Nota congruam ascensionem. Primus enim est contemptus seculi, cui iure eterna promittuntur. Secundo loco ponitur mansuetudo, que ueram paupertatem conseruat et munit, ne quo modo inquietari possit. Tertio loco sequitur: Beati qui lugent: postquam que mundi sunt prorsus abiecimus, moresque improbos mansuetudine temperauimus, restat nobis lugere pro peccatis preteritis, quod est irriguum inferius; et pro desiderio patrie celestis, quod est irriguum superius: sed inferius sordes lauat presentes, superius quidem accendit uite future amatores.


Beati qui esuriunt et sitiunt iustitiam. Nota tribus modis iustitiam decerni: cum nature nostre sua seruamus; cum proximo facimus quod nobis fieri uolumus; cum Deo, que Dei sunt, persoluimus. Que iustitia non plane in nobis impletur, donec Deus sit omnia in omnibus; propterea posuit esurire, non, satiari. Amatores enim ueri boni semper sitiunt, nec eis sufficit quod iusti sunt.

Beati misericordes. Misericordia de precedentibus nascitur; quia non est uera compassio miserorum, nisi precesserit uera paupertas ueraque humilitas, et nisi mansuescat animus subiacens diuinis legibus, nisi incipiat aliorum casus deflere et iustitiam esurire: de quibus omnibus uera misericordia generatur. Nota quod hanc uirtutem iustitia precedit. Iustitie  enim lumen, misericordia; misericordie uirtus, iustitia est.

Beati mundo corde. Munditia cordis sexto ponitur loco, ut homo sexto die conditus per hanc munditiam recuperet Dei imaginem, quam caligo uitiorum deleuit; ut a strepitu humanarum cogitationum semotus, corde mundo et imagine Dei reformata, que Dei sunt tantum cogitet, et diuinis preceptis per omnia se applicet. Beati pacifici. Pax iure septimo ponitur loco. Postquam enim homo ad hoc promouit sese, ut contemptis omnibus que mundi sunt, eterna tantum diligere et cogitare possit, quod contemplatiuorum est; nichil aliud restat nisi ut Deum, qui uera pax est quam contemplabatur, premium habeat.


His igitur septem predictis uirtutum gradibus congruit septiformis operatio sancti Spiritus de quo in Isaia legitur: Requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini . Sed ille a summo incipit, hic ab imo; ibi docetur Filius Dei ad ima descensurus, hic homo de imis ad similitudinem Dei ascensurus. In his gradibus primus est timoris spiritus, qui bene humilibus congruit, de quibus dicitur: Beati pauperes spiritu. Est enim timor iste filialis, de quo dicitur: Initium sapientie timor Domini . Timor Domini facit contemptum huius mundi, et hominem uoluntarie pauperem beatitudine ditari. Unde superna gratia saluti nostre prouidens  orationem nobis contulit, in qua septiformi prece spiritum septiformem possemus impetrare: ut suffragio gratie septiformis septem supradictas uirtutes assequamur, et per eas ad beatitudinem pertingere mereamur. Dum in ultima parte orationi Dominice petimus, libera nos a malo, uidemur orare ut per spiritum timoris Domini recedat a nobis omnis tumor elationis, et succedat humilitas uere paupertatis, cui detur beatitudo uite celestis.

Secundus est spiritus pietatis, qui mitibus conuenit: qui enim pie uiuere querit, sanctam Scripturam meditatur, et quod nondum intelligit non reprehendit, quare nec resistit: quod est mitem fieri. Que uirtus ut continua seruetur, orat ne in intentionem  inducatur.

Tertio loco ponitur spiritus scientie, qui conuenit lugentibus, quia sciunt iam quibus malis teneantur uincti; que antequam in Scripturis legerent appetebant, et ideo ad patriam suspirant. Et ut ille prosint lacryme, orent et dicant: Dimitte nobis debita nostra, peccata scilicet, quibus detinemur, ut liberi ad patriam redeamus.

Quarto loco succedit spiritus fortitudinis, qui esurientibus et sitientibus iustitiam congruit; quia qui uerum desiderant gaudium, laborant refici ueris bonis unde esuriunt. Sed illa esuries, ut ad satietatem pertingat, fulcitur spiritu fortitudinis, ne lassescat in uia et ideo oramus: Panem nostrum quotidianum da nobis hodie.


Quinto loco ponitur spiritus consilii, qui misericordibus conuenit. Nemo enim miseretur nisi spiritu consilii regatur. Unde oramus: Fiat uoluntas tua, sicut in celo et in terra. Quatenus uoluntatem Dei consulentes, misereamur cui miserendum esse uiderimus.

Sexto loco ponitur intellectus, qui mundis corde conuenit. Illis scilicet, qui purgato oculo cordis uident quod corporeus oculus non potuit uidere, uel auris audire. Hoc autem mundum cor regnum Dei dicitur uidere: non illud quod nec incipit, nec desinit; sed quod in nobis est, dum uitia et potestas diaboli excluduntur. Unde oramus: Adueniat regnum tuum: id est, da ut per spiritum intelligentie mundicordes possimus esse, et tibi in nobis regnum preparare.


Septimus ponitur spiritus patientie, qui pacificis congruit, in quibus nullus motus est rebellis, ut non discrepent in sanctificationem nominis Dei, sed uita, moribus nomen patris in filiis ostendatur. Unde orandum: Sanctificetur nomen tuum.

uel ita nota gradus harum uirtutum. Pauperibus promittitur regnum celorum, illis scilicet, qui per spiritum timoris Domini omnia sua contempserunt. Mitibus hereditas, quasi testamentum patris cum pietate querentibus. Illis qui lugent scientes quibus malis sint inuoluti, promittitur consolatio. Esurientibus et sitientibus saturitas. Misericordibus misericordia promittitur, quia impenderunt aliis circumspectionem consilii. Mundis corde facultas uidendi  Deum. Pacificis 160 similitudo Dei, quia filii Dei uocabuntur. Ille summus est qui uocari filius promeretur. Beati qui persecutionem patiuntur propter iustitiam, quoniam ipsorum est regnum celorum . Omnes beati dicuntur qui habent quidquid desiderant. Beatitudo enim est status congregatione omnium bonorum perfectissimus. Septem igitur sunt que perficiunt; octauum est, quod glorificat; perfectio namque illos qui Dei sunt probat Unde legitur: Succendatur fornax ut probetur aurum .



HOMILIA III.

IN EuANGELIUM SECUNDUM MATTHAEUM. Iussit iehsu discipulos suos ascendere in nauiculam, et precedere  eum trans fretum, donec dimitteret turbas. .

In hac lectione iuxta mysticam intelligentiam summatim describitur Ecclesie status ab aduentu Saluatoris usque in finem seculi. Iussit enim Dominus discipulos suos ascendere in nauiculam, quando apostolis eorumque sequacibus gubernandam commisit Ecclesiam. Et ita precedere trans fretum, id est tendere ad portum celestis patrie, priusquam ipse ex toto migret ab hoc mundo. Nam cum suis electis et propter suos electos est ipse semper hic usque ad consummationem seculi: et precedunt illum trans mundanum pelagus, qui quotidie hinc transeunt ad terram uiuentium. Cum enim suos illuc omnes premiserit, tunc relinquens multitudines reproborum,  nec ad conuersionem eas ulterius monens, sed perditioni deserens migrabit hinc, ut cum solis electis suis in regno sit. Unde subiungitur: Donec dimitteret turbas. Nam in fine seculi turbas inimicorum dimittet, ut a diabolo iam in sempiternam damnationem rapiantur. Et dimissa turba ascendit in montem solus orare. Turbas quidem gentium usque ad finem mundi non dimittet; sed turbam Iudaice plebis tunc dimisit, quando secundum Isaiam mandauit nubibus suis, ne super infructuosam uineam pluerent , id est, apostolis iussit ne Iudeis ultra predicarent, sed ad gentes pergerent. Sic ergo turbam illam dimisit, et in montem, id est in apicem regni celestis, ascendit, de quo dictum fuerat: Quis ascendet in montem Domini, aut quis  stabit in loco sancto eius?  Mons enim altitudo est, et quid altius celo? Illud ascendit Dominus. Et ascendit solus, quia nemo ascendit in celum, nisi qui descendit de celo, Filius hominis qui est in celo . Quamuis et in fine cum uenerit, et omnes nos membra sua collegerit ac leuauerit in celum, etiam tunc solus ascendet; quia caput cum corpore suo unus est Christus. Nunc autem solum caput ascendit, Mediator Dei et hominum, homo Christus iehsu . Et ascendit orare, quia iuit ad Patrem pro nobis interpellare. Non enim in manufacta sancta introiuit, exemplaria uerorum: sed in ipsum celum, ut appareat nunc uultui Dei pro nobis .

Sequitur: uespere autem facto, solus erat ibi. uesper  propinquitatem finis seculi designat, de qua et Ioannes ait: Filioli, nouissima hora est . uespere igitur facto, solus erat ibi; quia, appropinquante mundi termino, solus in sancta sanctorum ut uerus Pontifex intrauit, ibique est ad dexteram Dei, et interpellat pro nobis . uerumtamen dum ille orat in excelso, nauicula turbatur fluctibus in profundo. Nam quia insurgunt fluctus, potest ista nauicula turbari; sed quia Christus orat, non potest mergi.

Sequitur enim: Nauicula autem in medio maris iactabatur fluctibus. Erat enim eis contrarius uentus. Nauicula quippe est Ecclesia, mare seculum, fluctus maris tumores seculi et tribulationes mundi, seu  tentationum impetus elati. uentus contrarius, spiritus demoniorum, quo seculi potestates aduersus Ecclesiam sunt concitate, et mundus contra sanctos frequenter commotus, et quo uitia uel iniquitates semper suggeruntur. Nauis igitur in medio maris iactabatur fluctibus, dum iehsu in montis cacumine moraretur; quia ex quo Saluator in celum ascendit, sancta Ecclesia magnis tribulationibus in hoc mundo agitata est, et uariis persecutionum turbinibus pulsata, ac diuersis malorum hominum prauitatibus uexata, uitiisque multimode tentata. Erat enim ei contrarius uentus, quia flatus malignorum spirituum ei semper aduersatur, ne ad portum salutis perueniat; obruere eam nititur fluctibus aduersitatum seculi, omnes quas ualet contrarietates ei commouens.


Sequitur: Quarta autem uigilia noctis uenit ad eos, ambulans supra mare. Cum nox duodecim horas habeat, et quatuor militares uigilias, tribus horis unicuique uigilie deputatis, quarta uigilia noctis extremitas est noctis. Nox uero tenebras tribulationum et errorum ac uitiorum et pericula tentationum designat. In quarta ergo uigilia noctis, hoc est in extremitate persecutionis, que diu sub paganis regibus efferbuerat, uel circa finem cuiuslibet grauioris aduersitatis, uenit iehsu ad suos. Et uenit ambulans supra mare, id est calcans omnes tribulationum fluctus, et omnes tumores mundi sub pedibus habens, omnesque celsitudines seculi premens. Quid enim maris nomine, nisi in bonorum nece seuiens mundi huius amaritudo designatur? Super fluctus ergo maris Dominus ambulat: quia, cum se procelle  persecutionis erigunt, miraculorum eius obstupefactione franguntur. Qui enim tumores humane uesanie mitigat, quasi erectas in cumulo undas calcat. Nam cum morem suum gentilitas destrui noue conuersationis predicatione conspiceret; cum mundi huius diuites elationi sue contraire facta pauperum; cum sapientes seculi aduersari sibi imperitorum uerba pensarent, in persecutionis tempestatem tumuerunt. Sed qui uerborum aduersitate commoti, ad persecutionis procellas insiliunt, signorum, ut diximus, admiratione temperantur. Tot ergo in his fluctibus Dominus gressus posuit quot superbis persecutoribus miracula ostendit.

Sequitur: Et uidentes eum supra mare ambulantem,  turbati sunt, dicentes quia phantasma est; et pre timore clamauerunt. iehsu transit calcans fluctus; et tamen tante sunt tribulationes, ut etiam ipsi qui crediderunt in Iesum, et conantur perseuerare usque in finem, plerumque turbentur et expauescant ne deficiant: Christo, inquam, fluctus caleante, id est seculi ambitiones et altitudines deprimente, expauescunt Christiani. Merito igitur Domino in fluctibus ambulante timuerunt discipuli: quia Christiani, quamuis habentes spem in futuro seculo, quando uident deprimi altitudinem huius seculi, nonnunquam turbantur de contritione rerum humanarum, nec a Deo fieri hanc arbitrantur, sed ab hoste. Turbati sunt ergo, dicentes quia phantasma est: quoniam dum considerant mundi gloriam sterni, et secularium  elationum altitudines deiici, mundanosque fluctus calcari, plerumque turbantur de mundi percussionibus: quia nondum intelligunt Deum ista facere, sed putant spiritum huius mundi phantasticum, id est subdolum Satanam, talia in mundo gerere, 161 et pre timore clamant turbati ad Dominum. Sed postmodum diligentius attendentes aperiunt Euangelium, aperiunt Scripturas diuinas, et inueniunt ibi ista omnia predicta, et animaduertunt quia non inanis et umbratilis ille spiritus, qui uerum esse perdidit, sed uerus Dominus facit hec, et deprimit celsitudines seculi, ut ab humilibus glorificetur.

Unde et apte subditur: Statimque iehsu locutus  est eis, dicens: Habete fiduciam; Ego sum, nolite timere. Aut enim per internam aspirationem, aut per Scripturas, aut per predicatores loquitur suis talia. Nolite, inquit, diffidere, sed fiduciam habete, nolite expauescere, sed impauidi estote: quia Ego sum, qui ista predixi, et nunc ea facio pro uestris utilitatibus; et ideo necesse est ut fiant. Ego sum, qui non mutor, et cuius uerba non transeunt, sed permanent, et rebus explentur; qui ad Moysen dixi: Ego sum qui sum , ac precepi ei: Sic dices filiis Isrel: Qui est, misit me ad uos . Res enim quelibet, si mutabilis est, non uere est. Non est enim ibi uerum esse, ubi est et non esse. Nam quidquid mutari potest, mutatum, non est quod erat. Ac in ueritate, que manet, mutatio non est, nec preteritum aut futurum, sed solum presens, et hoc incorruptibiliter:  quod in creatura non est. Discute enim rerum mutationes, et inuenies: fuit et erit. Cogita Deum, et inuenies: est ubi fuit et erit esse non possit. Recte ergo Christus, qui est eterna et incommutabilis ueritas, dicit suis inter mundanas tribulationes fluctuantibus: Ego sum, nolite timere.

Sequitur: Respondens autem Petrus, dixit: Domine, si tu es, iube me uenire ad te super aquas. Ac ipse ait: ueni. Petrus ordinem predicatorum designat; aque uero non solum tribulationes, sed et populos significant. Si, inquit, tu es, si tu incommutabilis permanes; iube, quia iussio tua est uirtus efficiens; iube me super aquas, id est super fluctus  mundanarum tribulationum et super populos, uenire ad te; ut et ego tibi incommutabili adherens, fiam incommutabilis, participatione firmitatis tue. uadit enim super tribulationes, qui non superatur aut mergitur ab eis, sed calcat et superat eas: sicut legimus quia sub Stephano facta est illa tribulatio, in qua ipse pro Christo primus animam suam posuit . Sed et super populos uadit ad Christum, qui regendo multitudines fidelium tendit ad regnum celorum.

Sequitur: Et descendens Petrus de nauicula, ambulabat super aquas, ut ueniret ad Iesum. Hoc completum est et completur, dum sancti predicatores ad exteras gentes mittuntur. Petrus enim de nauicula descendit, quoties quilibet sanctus doctor de gremio  matris Ecclesie, ubi fuerat educatus, pia condescensione perrexit ad illos, qui foris erant, ut eis uiam salutis ostenderet. Et ambulauit super aquas, dum et tribulationes superando calcaret, et multitudines hominum Christo credere faciens sibi subderet. Ambulauit, inquam, non stetit: quia semper ea que retro sunt longius fugiens, ad ea que ante se magis ac magis se promouit, et quotidianis uirtutum incrementis profecit. Et hec omnia egit, ut ueniret ad Iesum, qui est Saluator et ueritas incommutabilis; quatenus eum apprehendens et ei inherens, ueram teneret in eo salutem et incommutabilitatem.

Sequitur: uidens uero uentum ualidum, timuit; et cum cepisset mergi, clamauit dicens: Domine,  saluum me fac. ualidus uentus, uehemens conatus demonum est ad excitanda corda hominum, uelut aquas maris in inquietudinem persecutionis fidelium; uel ad suadendum fortiter malum. Qui scilicet uentus flabit tunc ualidus, quando Satanas in suis uiribus extremo tempore contra iustos relaxabitur. Quod in hac sententia nunc designari uidetur, quia Petrus, qui est ordo predicantium, uidens uentum ualidum timuisse refertur. Quis enim uel perfectorum non timebit, quando sub Antichristo immanis illa persecutio ubique feruebit. Timens autem incipiet aliquantulum mergi: quia propter horrorem atrocitatis suppliciorum, que sanctis inferentur, et propter admirationem fallacium signorum, que per sequaces Antichristi fient, aliquantulum in  corde suo fluctuans, ab inferiori parte anime sentiet aliquid, quo nisi Christi dextera leuauerit, facile totus demergi possit. Sed quia electus erit, ad Christum clamabit: Domine, saluum me fac, et sic eo subueniente erigetur. Erit enim tunc tribulatio magna qualis non fuit ab initio creature usque modo, neque fiet. Et nisi breuiati fuissent dies illi, non fieret salua omnis caro: sed propter electos, breuiabuntur dies illi .

Unde et hic apte sequitur: Et continuo iehsu extendens manum apprehendit eum, et ait illi: Modice fidei, quare dubitasti? Cito enim Saluator unicuique suorum extendet manum salutaris auxilii, quia non patietur eos tentari supra id quod ferre poterunt . Et quemlibet eorum uelociter apprehendet,  id est, quadam ui diuini adiutorii assumens tenebit et eripiet. Modice, inquit, fidei, quare dubitasti? Cuius fides in illa tribulatione non titubabit; quando martyr, qui pro Christo sanguinem suum fundet, nichil signorum facere poterit, et ante ipsus oculos tortor ipsius signa faciet? Pensemus ergo que erit humane mentis illa tentatio. Cuius enim tunc uirtus non ab ipso cogitationum fundo quatiatur; quando qui flagris cruciat, miraculis coruscat? Tanta quippe tunc contra iustos Autichristus et ministri eius iniquitate et dolo effrenantur, ut etiam electorum corda non modico pauore feriantur. Unde scriptum est: Ita ut in errorem inducantur, si fieri potest, etiam electi . Quod uidelicet  dicitur, non quia electi casuri sint, sed quia magnis terroribus uelut casuri, sint trepidaturi. Notandum etiam quia hec fluctuum commotio, et Petri titubatio, uel mersionis inchoatio, etiam nostro tempore iuxta spiritualem sensum quotidie agitur. Unicuique enim sua cupiditas, est tempestas. Amas Deum, ambulas super mare, sub pedibus tuis seculi tumor. Amas seculum, absorbet te: amatores enim suos uorare nouit, non portare. Sed cum fluctuat cupiditate cor tuum, ut uincas tuam cupiditatem, inuoca Christi Diuinitatem. Putas enim tunc uentum esse contrarium, quando huius seculi surgit aduersitas, et non etiam quando blanditur prosperitas. Nam quando bella, quando tumultus, quando fames, quando pestilentia, quando cuique hominum etiam  singulorum euenit priuata calamitas, tunc putatur uentus aduersus, et ibi putatur inuocandus Deus: quando autem temporali felicitate seculum arridet, quasi non est uentus contrarius. Noli hinc interrogare temporis tranquillitatem: sed interroga tuam cupiditatem. uide si tranquillitas est in te: uide si non te subuertat uentus interior. Magne enim uirtutis est cum felicitate luctari, ne illiceat, ne corrumpat, ne subuertat illa felicitas. Disce calcare seculum; memento fidere in Christo. Et si motus est pes tuus, si titubas, si aliqua non superas, si mergi incipis, exclama ad Iesum: Domine, saluum me fac. In Petro itaque communis omnium nostrum consideranda conditio est, ut si nos in aliquo tentationum uentus conatur subuertere, uel unda submergere, clamemus  ad Christum. Porriget ille manum, et eruet de profundo.

Sequitur: Et cum ascendisset in nauiculam, cessauit uentus. In die nouissimo ascendet in nauem Ecclesie; quia tunc sedebit super sedem Maiestatis sue : que sedes non inconuenienter intelligitur Ecclesia. Nam 162 qui per fidem et bonam operationem nunc semper inhabitat Ecclesiam, ipse tunc per sue glorie manifestationem ingredietur Ecclesiam. Et tunc cessabit uentus: quia demones ulterius non habebunt potestatem flammas tentationum uel commotiones tribulationum emittere contra eam. Tunc enim pacata ei erunt omnia, et quieta.

Sequitur: Qui autem in nauicula erant, uenerunt,  et adorauerunt eum, dicentes: uere Filius Dei es. Qui in Ecclesia fideliter inter procellas tentationum accedent gaudentes ad eum, et cum ipso regnum eius intrantes adorabunt eum, ac perpetualiter laudantes, Filium Dei ueraciter hunc esse clamabunt. Tunc enim fiet quod de electis a morte resuscitatis dicitur: ueniet omnis caro, ut adoret coram facie mea, dicit Dominus . Et item: Beati qui habitant in domo tua: in secula seculorum laudabunt te . Nam quem corde crediderunt ad iustitiam, ore autem confessi sunt ad salutem , hunc corde uidebunt ad uitam, et ore laudabunt ad gloriam, contemplantes qualiter a Patre sit ineffabiliter genitus, cum quo uiuit regnat in unitate Spiritus sancti Deus, per  omnia secula seculorum. Amen.



HOMILIA Iu.

IN EuANGELIUM SECUNDUM MATTHAEUM: Post dies sex, assumpsit iehsu Petrum, et Iacobum et Ioannem fratrem eius: et duxit illos in montem excelsum seorsum; et transfiguratus est ante eos. Et reliqua. 

Quia Saluator noster electos suos per huius uite labores ad illam, que laborem nescit, uitam future beatitudinis introducere disposuit; modo per Euangelium suum sudores certaminum temporalium, modo palmam premiorum describit eternorum, ut, scilicet, auditis agonum necessitatibus, meminerint sibi requiem in hac uita non esse petendam; audita  rursum dulcedine future beatitudinis, leuius ferant mala transeuntia, que bonis sperauerunt remuneranda perpetuis. Cum enim suas suorumque passiones paulo superius prenuntiasset, ait: Filius enim hominis uenturus est in gloria Patris sui cum angelis suis: et tunc reddet unicuique secundum opera eius . Ubi poterant discipuli in suis cogitationibus dicere: Occisionem et mortem nunc dicis esse uenturam; quod autem promittis adfuturum te in gloria Patris cum angelorum ministeriis et potestate iudicis, hoc in tempora longa differetur. Preuidens igitur occultorum cognitor quid possent obiicere, presentem timorem presenti compensauit premio. Subiunxit enim: Amen dico uobis, sunt quidam de hic stantibus, qui non gustabunt mortem,  donec uideant filium hominis uenientem in regno suo . Ac si diceret: Qualis uenturus est in fine, talis ob incredulitatem uestram presenti tempore demonstrabitur, uidentibus [al., uiuentibus] his, qui hic assistunt. Nam quia incertum est omnibus tempus uniuersalis iudicii, incertaque singulis hora sui exitus, et poterat longa uideri presens afflictio nescientibus quando requies promissa ueniret. uoluit pius Magister aliquibus discipulorum suorum adhuc in terra degentibus eterne promissionis gaudia premonstrare; quatenus et ipsi, qui uidissent, et omnes qui audire possent, leuius aduersa presentia tolerarent, reducto sepius ad mentem future retributionis munere, quod exspectarent. Sunt, inquit, aliqui hic stantes, qui non gustabunt mortem,  donec uideant filium hominis uenientem in regno suo. uenientem quippe in regno suo uiderunt eum discipuli sui, qui in ea claritate uiderunt fulgentem in monte, in qua peracto iudicio ab omnibus sanctis in regno suo uidebitur.

Sequitur enim in euangelica narratione id de quo loqui uolumus: Et post dies sex, assumpsit iehsu Petrum, et Iacobum, et Ioannem fratrem eius, et duxit illos in montem excelsum seorsum. Quod post dies sex, ex quo promisit discipulis claritatem sue uisionis Dominus ostendit, significat sanctos in die iudicii regnum percepturos, quod eis promisit, qui non mentitur, Deus, ante tempora secularia . Tempora quippe secularia, sex etatibus constant. Quibus completis, audient a Domino: uenite, benedicti  Patris mei; possidete paratum uobis regnum a constitutione mundi . Possunt etiam sex dies promisse Dominice uisionis et glorie, perfectionem bonorum operum designare, sine quibus ad contemplandam Conditoris sui maiestatem quisque non ualet peruenire. Quia enim Dominus sex diebus rerum creaturam formauit, et septima requieuit ab operibus suis ; recte per sex dies opera bona, quibus ad requiem peruenire debemus, exprimuntur. Et quia qui Deum uidere, et ad gloriam beate resurrectionis pertingere concupiscit, debet agere bona que nouit; recte post dies sex, gloriam sui regni quam spopondit discipulis, Saluator ostendit. Lucas tamen sic scripsit: Factum  est autem post hec uerba fere dies octo, et assumpsit Petrum, et Ioannem et Iacobum, et ascendit in montem ut oraret . Secundum quem Lucam octaua die Dominus promissam future beatitudinis gloriam discipulis ideo manifestauit, ut ostensa celestis uite dulcedine cunctorum qui hanc audire possent, corda refoueret, et octonario dierum numero uerum gaudium tempore resurrectionis doceret esse uenturum. Nam et ipse octaua die, hoc est post sextam Sabbati, qua crucem ascendit; ac septimam Sabbati, qua in sepulcro quieuit, a mortuis resurrexit: et nos post sex huius seculi etates, in quibus pro Domino labores toleramus, ac septimam sabbatismi animarum, que interim in alia uita geritur, octaua profecto etate resurgemus. Nam quod  Mattheus, uel etiam Marcus, Dominum post sex dies transfiguratum dicit, nec ordine temporis, nec ratione mysterii discrepat a Luca qui octo dies ponit. Quia Mattheus narrat medios tantum dies, unde et absolute post sex dies factum commemorat; hic autem primum, quo hec Dominus promisit; et ultimum, quo sua promissa compleuit, adiungit, ideoque temperatius loquens fere dies octo ponit. Et in ratione mystica, ille post sex mundi etates sanctis ab omni labore quiescendum, hic autem octauo tempore designat esse resurgendum. Tres autem discipulos Dominus assumpsit, quibus glorificationem suam ostenderet, uel quia qui nunc fidem sancte Trinitatis in caritate operantem seruant integram, tunc de eius reuelata uisione perenniter letatur;  uel quia tres sunt ordines fidelium in Ecclesia, qui soli ad hanc uisionem peruenire mereantur, uidelicet, prepositi, et continentes, atque coniugati. Quisquis enim in aliquo trium istorum graduum inuentus non fuerit, ad gaudium uisionis huius non pertinebit. Petrus namque, propter primatum suum, prelatos Ecclesie designat: Ioannes autem, qui permansisse uirgo perhibetur, celibes ac mundi contemptores premonstrat: Iacobus uero, qui supplantator dicitur, coniugatos et mundo licite utentes significat. Hic ergo tribus discipulis, per quos uniuersi designantur electi, Dominus gloriam suam ostensurus in montem eos ducit excelsum, ut doceat omnes qui hanc uidere desiderant, non in infimis iacere uoluptatibus, non illecebris seruire carnalibus, non  terrenis adherere cupiditatibus; sed eternorum amore ad superna semper erigi, et angelice 163 munditie, pietatis, et pacis et dilectionis, et bonitatis, et iustitie uitam, quantum mortalibus possibile est, semper imitari debere, iuxta illud Apostoli: Nostra autem conuersatio in celis est. Unde etiam saluatorem exspectamus Dominum nostrum Iesum Christum, qui reformabit corpus humilitatis nostre, configuratum corpori claritatis sue . Ostensurus gloriam sue Maiestatis, in montem discipulos ducit, ut discant ipsi, discant omnes qui hanc uidere sitiunt, non eam sibi in huius seculi profundo, sed in regno superne beatitudinis esse querendam, et studeant digni fieri ascendere in montem  Domini, et stare in loco sancto eius. Et bene euangelista, cum dixisset quia duxit illos in montem excelsum, addidit seorsum: quia iusti et tunc cum prauorum uicinia premuntur, animo tamen toto ac mentis intentione, et operum exsecutione separati sunt ab illis, et in futuro prorsus etiam corpore et loco segregabuntur ab eis, quando abscundet eos Dominus in abdito uultus sui a conturbatione hominum, et proteget in tabernaculo suo. Qui, iuxta Lucam, ascendit in montem oraturus, et sic transformandus: quia in celi secretam altitudinem, ut uerus Pontifex, ascendit pro suis interpellaturus, suamque gloriam eis ibi manifestaturus; et ut ostenderet quia qui beatam resurrectionem exspectant, et regem in decore suo uidere desiderant,  mente in excelsis habitare, ac continuis precibus insistere debeant.

Sequitur: Et transfiguratus est ante eos. Et resplenduit facies eius sicut sol; uestimenta autem eius facta sunt alba, sicut nix. Lucas uero dicit: Et facta est, dum oraret, species uultus eius altera, et uestitus eius albus refulgens . Transfiguratus autem Dominus ante discipulos, et in altera specie uultus apparens, non formam humani corporis amisit, sed suam suorumque glorificationem premonstrauit. Facta est enim species uultus eius altera, id est, alterius glorie, quando resplenduit sicut sol. Cuius, scilicet, splendoris et glorie claritas ad naturam suscepte humanitatis specialiter pertinebat. Nam illam ipsius Diuinitatis ineffabilem et inaccessibilem  uisionem, que in eternam uitam beatis mundo corde seruatur, nullo modo discipuli mortali adhuc carne circumdati poterant intueri. In hac ergo transfiguratione Dominus et sui corporis gloriam qua per resurrectionem erat illustrandum premonstrauit, et electorum omnium quante claritatis post resurrectionem futura sint corpora premonuit. Nam et de illis alias ait: Tunc iusti fulgebunt sicut sol, in regno Patris eorum . Et hic in exemplum future clarificationis ipsius, resplenduit facies eius sicut sol. Non quia Domni, et sanctorum eius, equalis possit esse claritas et gloria; sed quia nichil sole clarius uidere nouimus: non solum Domini, sed et sanctorum in resurrectione gloria solis aspectui comparatur, quia clarius sole aliquid, unde  exemplum daretur hominibus, minime potuit inueniri. Possumus etiam per faciem eius intelligere presentem et manifestam cognitionem humanitatis ipsius. Resplenduit ergo sicut sol facies eius: quia in illo superne beatitudinis regno sanctis omnibus ita resplendebit unico ac singulari splendore clarissima etiam humanitatis eius contemplatio, sicut sol unica et singulari claritate superat omnia que corporeis oculis lucida uidentur. uestimenta autem eius, que sicut nix albedine refulsere, non incongrue sancti eius figuraliter intelliguntur, Apostolo dicente: Quotquot baptizati estis, Christum induistis . Que, scilicet, uestimenta, ipso inter homines in terris conuersante, despecta aliorumque similia uidebantur;  sed eo montem petente, nouo candore refulsere: quia, sicut Ioannes loquitur, nunc quidem filii Dei sumus, sed nondum apparuit quid erimus: scimus autem quia, cum apparuerit, similes ei erimus, quoniam uidebimus cum sicuti est . Unde bene Marcus de eisdem uestimentis ait quia facta sunt splendentia, candidaque nimis, uelut nix, qualia fullo super terram non potest candida facere . Quia quod omnibus patet, nemo est qui sine corruptione et dolore uiuere possit super terram, nemo est qui sine attactu alicuius peccati uiuere queat super terram. Sed quod fullo, id est doctor animarum, siue mundator aliquis sui corporis eximius, super terram, non potest, Dominus faciet in celo, emundans Ecclesiam, uestem uidelicet suam,  ab omni inquinamento carnis et spiritus, insuper et eterna carnis et spiritus beatudine ac luce reficiens.

Sequitur: Et ecce apparuerunt illis Moyses et Elias cum eo loquentes. Lucas hec plenius exposuit: Et ecce duo uiri loquebantur cum illo. Erant Moyses et Elias uisi in maiestate, et dicebant excessum eius, quem completurus erat in Ierusalem . Moyses et Elias, qui locuti sunt in monte cum Domino, et dicebant excessum eius, quem completurus erat in Ierusalem, id est, passionem ac resurrectionem eius, oracula legis ac prophetarum designant, que in Domino completa, et nunc doctis quibusque patent, et in futuro manifestius patebunt electis omnibus. Qui bene uisi in maiestate dicuntur, quia tunc apertius uidebitur quanta ueritatis dignitate  omnis diuinorum eloquiorum non solum sensus, sed et sermo fuerit prolatus. Possumus excessum eius intelligere specialiter exaltationem humanitatis eius, qua excessit omnia, sicut docet Apostolus dicens de Patre: Ut sciatis que sit supereminens magnitudo uirtutis eius, quam operatur in Christo, suscitans illum a mortuis, et constituens ad dexteram suam in celestibus, supra omnem principatum, et potestatem, et uirtutem, et dominationem, et omne nomen quod nominatur, non solum in hoc seculo, sed et in futuro; et omnia subiecit sub pedibus eius . Hic est excessus Mediatoris Dei et hominum hominis Iesu Christi. Quem excessum licet Pater operatus sit, ipse tamen secundum diuinitatis potentiam nichilominus operatus est, atque compleuit. Quecunque  enim Pater fecerit, hec et Filius similiter facit . Et compleuit illum in superna Ierusalem, ubi semper uidetur pax Dei, que exsuperat omnem sensum  Sed et in sanctis suis magnum excessum complebit, quando post iudicium uos usque ad celsitudinem paterne uisionis eleuabit. Hunc itaque excessum capitis et membrorum in ciuitate magni regis complendum Moyses et Elias dicebant: quia gloriam exaltationis Christi et Ecclesie predixerunt iugiter lex et prophete. Subiungit autem hoc loco Lucas solus, dicens: Petrus uero, et qui cum illo erant, grauati erant somno. Et euigilantes uiderunt maiestatem eius, et duos uiros qui stabant cum illo . Nam iste solus, qui octaui diei mentionem premisit,  nunc speciem resurrectionis describit. Nam in Petro et sociis eius, ut supra dictum est, omnes designantur electi, qui grauantur somno, dum corpora eorum in tumulis usque ad finem seculi dormiunt: sed in die resurrectionis euigilabunt, et ad uidendam perpetuo gloriam maiestatis eius sublimabuntur. Sed et duos uiros stantes cum eo uidebunt, id est ueritatem sensus legis et prophetarum, que istam clarificationem prenuntiauerunt. uel somno erant grauati: quia splendor incomprehensibilis diuinitatis premit quodam uelut graui pondere sensus corporis nostri. Et euigilantes uiderunt maiestatem eius: quia qui somnum corporis a suo corde excutiunt, et mente uigiles fiunt, ad lucem superne uisionis eleuantur.


Sequitur: Respondens autem Petrus, dixit ad Iesum: Domine, bonum est nos hic esse. Si uis, faciamus hic tria tabernacula, tibi unum, Moysi unum, et Elie unum: Et hec etiam Lucas, cum de duobus uiris loqueretur, sic ait: Et factum est, cum discederent ab illo, ait Petrus ad Iesum: Preceptor, bonum est nos hic esse; faciamus tria tabernacula, unum tibi, unum Moysi, et unum Elie: nesciens quid diceret . Discessio Moysis et Elie a Christo, secundum illud intelligenda est, 164 quod ait Apostolus, quia cum uenerit quod perfectum est, euacuabitur quod ex parte est . Recedet enim doctrina legis et prophetarum, ubi manifestatio diuine uisionis sanctis apparuerit. Petrus uero ad ea, que cernebat, respondit: Bonum est nos hic esse, uirosque  iam discedentes cupiebat ibi retinere noua tabernaculorum constructione. Nam quia quo amplius quisque uite celestis dulcedinem degustat, eo amplius fastidit omnia que placebant in infimis: merito ipse nunc uisa Domini et sanctorum eius maiestate, repente cuncta que nouerat terrena obliuiscitur, et solis his que uidebat delectatur adherere; ibique cum Iesu optat habitare, ubi manifestata eius gloria letatur, dicens: Domine, bonum est nos hic esse. Quia reuera solum hominis bonum est intrare in gaudium Domini sui, et huic contemplando in eternum assistere. Unde merito nichil unquam ueri boni habuisse putandus est, cui, reatu suo exigente, contingit nunquam sui faciem uidere Creatoris. Quod si beatus Petrus glorificatam Christi humanitatem  contemplatus tanto afficitur gaudio, ut nullatenus ab eius intuitu uelit secerni: quid putamus esse beatitudinis iis qui Diuinitatis eius altitudinem uidere meruerint? Et si cum duobus tantum sanctis, Moyse scilicet et, Elia, transfiguratam in monte hominis Christi speciem uidere bonum maximum duxit, quis sermo explicare et quis sensus ualet comprehendere quanta sint gaudia iustorum, cum accesserit ad Sion montem, et ad ciuitatem Dei uiuentis, Ierusalem celestem, et multorum millium Angelorum frequentiam ; ipsumque ciuitatis eiusdem artificem et conditorem Deum, non per speculum et in enigmate sicut nunc, sed facie ad faciem conspexerint?  Tamen  beatus Petrus, in eo quod celesti conuersationi tabernacula facienda putauit, nesciebat quid diceret. In illa namque celestis uite gloria domus necessaria non erit, ubi, diuine contemplationis luce omnia pacificante, aura aduersitatis alicuius timenda nulla remanebit, testante Apostolo Ioanne, qui eiusdem superne ciuitatis claritatem describens ait inter alia: Et templum non uidi in ea; Dominus enim omnipotens templum illius est, et Agnus . Nesciebat ergo quid diceret, qui mente excesserat; quia in domo Patris, que in celis est, domus manu facta necessaria non sit. Nesciebat quid diceret, qui Christum in illa claritate semper ibi retinere uolens, non cogitabat quia saluari mundus nisi morte Christi non poterat. Nesciebat quid diceret, qui  oblitus est regnum sanctis a Domino non alicubi terrarum, sed in celis esse promissum: nec recordatus est se suosque coapostolos mortali adhuc carne circumseptos immortalis uite statum subire non posse.

Sequitur: Adhuc eo loquente, ecce nubes lucida obumbrauit eos. Et ecce uox de nube, dicens: Hic est Filius meus dilectus, in quo mihi bene complacui; ipsum audite. Lucas etiam ita: Hec autem illo loquente, facta est nubes, et obumbrauit eos; et timuerunt intrantibus illis in nubem. Et uox facta est de nube, dicens: Hic est Filius meus dilectus, ipsum audite . Quia Petrus tabernacula facere querebat, obtectu lucide nubis est admonitus in illa uite celestis habitatione domos non fore necessarias,  ubi omnia Dominus eterna sue lucis obumbratione protegit; qui lucem habitat inaccessibilem . Hec enim nubes lucida, que nunc super discipulos facta est, et obumbrauit eos, est illa lux inaccessibilis, in qua Deus habitat. Que inaccessibilis est uiribus nostris, sed acceditur ad eam muneribus diuinis. Moyses enim accessit ad caliginem in qua erat Deus . Nam illa caligo, et ista nubes, atque illa lux, idem sunt. Quia et omnis etiam corporea lux, que pre nimietate claritatis non potest aspici, recte caligo et inaccessibilis dici potest, sicut et oculorum nostrorum reuerberatio probat in aspectu solis. De hac nube et luce dictum est in Exodo mystice: Operuit nubes tabernaculum testimonii, et gloria Domini  impleuit illud, nec poterat Moyses ingredi tectum federis, nube operiente omnia, et maiestate Domini coruscante . De hac similiter et in tertio Regum libro scriptum est: Nebula impleuit domum Domini et non poterant sacerdotes stare et ministrare propter nebulam: impleuerat enim gloria Domini domum Domini. Tunc ait Salomon: Dominus dixit ut habitaret in nebula . De hac et uenerandus Pater Dionysius ait, sicut et alibi meminimus: Diuina caligo est inaccessibile lumen in quo habitare Deus dicitur, et inuisibili eo existente propter supereminentem claritatem, et inaccessibili eodem per superexcellentiam superessentialis luminum manationis. In hoc sit omnis Deum scire et  uidere dignus, eum non uidendo neque cognosco, uere super uisionem et cognitionem factus hoc ipsum cognoscens, quia post omnia est sensibilia et intelligibilia, et prophetie uidens, Mirabilis facta est scientia tua ex me: confortata est, et non potero ad eam . His beati Dionysii tam ponderosis uerbis consonat et Dauid dicens de Domino: Caligo sub pedibus eius, et ascendit super cherubim, et uolauit: uolauit super pennas uentorum. Et posuit tenebras latibulum suum . Caligo namque est ei sub pedibus, quia non ea claritate ab inferioribus cernitur, qua in superioribus dominatur. Ascendit enim super cherubim et uolauit: Cherubim quippe plenitudo scientie dicitur; proinde super plenitudinem scientie ascendisse perhibetur et uolasse,  quia maiestatis eius celsitudinem scientia nulla comprehendit. uolauit ergo, quia longe in altum ab intellectu nostro se rapuit. uolauit super pennas uentorum, quia scientiam transcendit animarum. Et posuit tenebras latibulum suum, quia dum caligine nostre infirmitatis obscuramur, per ignorantiam nostram nobis absconditur, ne a nobis modo in eterna et intima claritate uideatur. Posuit tenebras latibulum suum, quia in eius cognitione caligat acies mentis uniuerse rationalis creature, parumque uidet esse quidquid de eo ualet agnoscere, ad comparationem eorum que de ipso se sentit ignorare. Nubes et caligo in circuitu eius: quia latet in quadam obscuritate incomprehensibilitatis sue, nec agnosci potest a creatura, nisi quantum uult  reuelare. In hanc itaque nubem intrantes apostoli timuerunt, quia quicunque ad Dei contemplationem sic proficiunt, ut eum in huiusmodi nube obscuritatis arcanorum eius uideant, cum magno metu reuerentie id faciunt. Unde et seraphim, qui eum primi cognoscunt, faciem eius et pedes uelant, et mediis alis uolant: ut intelligamus quia et tam sublimis ordo beatissimorum spirituum timidus est circa celsiora et profundiora diuinarum uisionum, et mediocriter ad deificas scientias attollitur. De predicta uero nube uenit uox Patris, dicens de Christo: Hic est Filius meus, quia de immensa obscuritate diuine incomprehensibilitatis procedit ad nos alta notitia generationis sempiterni Filii Dei, in quam nec genitor est genito prior, nec  genitus genitore posterior: quia constat et Patrem sempiterne genuisse, et Filium sempiterne natum esse. Sed cuius fulgorem mentis acies nondum capit, generationem eius quis enarrabit?  Quia uero resplendentem Filii hominis faciem apostoli cernere desiderabant, adfuit Pater in uoce, docens eumdem esse Filium suum dilectum; ut discerent ab humanitatis eius gloria, quam uidebant, ad diuinitatis ipsius, que equalis et consubstantialis est illi, contemplandam suspirare presentiam. Quod autem ait de Filio, in quo mihi bene complacui, hoc est quod idem Filius alibi testatur: Qui me misit mecum est, et non relinquit me solum, quia ego que placita sunt ei facio semper . Nam quando de hominibus  dixit: Penitet me fecisse  eos, quasi sibimetipsi displicuit in peccatoribus, quos creauerat. In solo autem Unigenito sibi complacuit: 165 quia hunc inter homines hominem creasse eum non penituit omni modo, in quo peccatum nullum inuenit, propter quod se reprehenderet, quasi per penitentiam; sed plenitudinem totius sanctitatis, que sibi ualde complacuit. Et quod adiunxit, ipsum audite, admonuit eum esse de quo supradictus Moyses populum, cui legem dedit, premonebat, quia prophetam uobis suscitabit Dominus Deus uester de fratribus uestris tanquam me, ipsum audietis iuxta omnia quecunque locutus fuerit uobis . Neque enim Moysen et Eliam, id est legem et prophetas, audiri uetat; sed omnibus  his auditionem Filii, qui legem et prophetas uenit adimplere, preferendam insinuat, cunctisque ueteris instrumenti typis et enigmatibus lucem euangelice ueritatis anteponendam intimat.

Sequitur solus Mattheus, dicens: Et audientes discipuli ceciderunt in faciem suam et timuerunt ualde. Humana fragilitas conspectum maioris glorie ferre non sustinet, totoque animo ac corpore contremiscens ad terram decidit. Omnesque sancti, cum in Dei uisione proficiunt, quanto magis Diuinitatis interna conspiciunt, tanto magis se nichil esse cognoscent. Audita ergo Dei uoce, Petrus et socii eius in faciem suam ceciderunt, quia quamuis homo ad intelligenda sublimia leuetur, ex contemplatione tamen maiestatis Dei infirmitatem sue conditionis  intelligit. Et quasi statum non habet, qui se ante Dei oculos esse puluerem et cinerem uidet. Audierunt enim uocem Patris, quia ex eius reuelatione cognouerunt Filium ei prorsus equalem, omnia tenentem, omnia implentem, omnia circumplectentem, omnia superexcedentem, omnia sustinentem, ubique totum, incircumscriptum, et incomprehensibilem: et ceciderunt in faciem, quia tanto apud se in suis cogitationibus consternati sunt, quanto eis illud altum erat quod audiebant. Ac naturam et excellentiam Unigeniti Dei cogitantes expauerunt, et uilia de se senserunt in eo quod comprehendebant, dum supernis intenderent, que ab eis comprehendi non poterant. Hinc et Ezechiel de pennatis animalibus ait: Cum fieret uox super firmamentum, quod  erat super caput eorum, stabant, et submittebant alas suas . Animalia namque sanctos designant. Et firmamenti nomine exprimitur incarnatus Unigenitus, per hoc quod in eo natura nostra ad eternitatem firmata est. Fit ergo uox super firmamentum, cum Pater de Christo dicit: Hic est Filius meus dilectus, in quo mihi bene complacui. Et tunc animalia stant, alasque submittunt: quia sancti intenta mente supernis intendunt, et uirtutes suas humiliant. Stant enim, quando eum, qui super caput, id est super menies, eorum est, intenta contemplatione considerant; et alas demittunt, quia sue uirtutes eis uilescunt, dum alta superne incomprehensibilitatis aspiciunt. Sed et in  eo quod dicitur: Hic est Filius, in quo mihi bene complacui, alas submittunt, quia in eius innocentia et sanctitate uideat in quantis ipsi quotidie delinquant, et quam parum de perfectione sanctitatis habeant; et omnem de suis uiribus presumptionem deponunt.

Sequitur adhuc Mattheus, dicens: Et accessit iehsu et tetigit eos, dixitque eis: Surgite, et nolite timere. Ad discipulos in infirmitatis sue confusione iacentes accessit per gratiam, et tetigit eos per uirtutem, iussitque ut ad opera fortia surgerent; et timorem quem caritas eiicit, abiicerent. Accessit, et tetigit, quia illuminauit et adiuuit. Accedit, sed non tangit; quandoquidem per eius gratiam illuminamur, sed exigentibus nostris meritis non adiuuamur. Plerumque  enim uidemus que agenda sunt, sed hec opere non ualemus implere. Nitimur, et infirmamur. Mentis iudicium rectitudinem conspicit, sed ad hanc operis fortitudo succumbit. Quia nimirum iam de pena peccati est, ut ex dono quidem possit bonum conspici; sed tamen ab eo, quod conspicitur, contingat per meritum repelli. Sed ad prostratos accessit Dominus, eosque tetigit, et ut surgerent imperauit: quia cum nos infirmitatem nostram subtiliter agnoscentes humiliter iacemus, tunc uirtute Spiritus sancti tangimur, et ad robusta opera surgere precipimur, que non per timorem, sed per caritatem faciamus.

Sequitur Mattheus: Leuantes autem oculos suos, neminem uiderunt, nisi solum Iesum. Quod et Lucas,  dum de Patris uoce loqueretur, sic ait: uox Patris facta est de nube, dicens: Hic est Filius meus, etc. Et dum fieret uox, inuentus est iehsu solus , euanuerunt serui: ut indubitanter agnosceremus quia solus iehsu est naturalis et unicus Dei Filius, non Moyses aut Elias. Qui igitur in consideratione sue infirmitatis oculos mentis, dum iacerent, defixerant, ipsi surgentes leuauerunt eosdem spiritales oculos ad altiores diuine contemplationis. Et tunc neminem uiderunt, nisi solum Iesum: quia nullus est in gloria Dei Patris, nisi Dominus iehsu Christus, et ad eius comparationem nullus sanctorum est aliquid; cessantque uoces legis et prophetarum, ubi Pater uoce propria declarat Unigenitum suum.

Sequitur: Et descendentibus illis de monte, precepit  eis iehsu, dicens: Nemini dixeritis uisionem, donec Filius hominis a mortuis resurgat. Lucas autem obseruantiam huius precepti refert, dicens: Et ipsi tacuerunt, et nemini dixerunt in illis diebus quidquam ex his que uiderant . Dominus uero uisionem ostense sue maiestatis ad tempus taceri iussit, ne si palam uulgaretur in populos, aut dispensationem passionis illius idem populi principibus repugnando impedirent, et sic humane salutis effectus, qui per sanguinem eius erat uenturus retardaretur: aut certe hi, qui eamdem uisionem audientes credidissent, uiso crucis opprobrio scandalizarentur. Opportunius autem completa passione ac resurrectione et ascensione eius in celum, repletisque  Spiritu sancto apostolis, predicata est; quatenus omnes qui sacramentis eius initiari uoluissent, non solum effectum resurrectionis credere, sed etiam modum resurrectionis eiusdem ab his qui uiderant, potuissent ediscere; nec non eternitatem diuine natiuitatis, quam a Patre audierant, cunctis pariter credendam et amandam ipsi predicarent. His uero de lectione Euangelica dictis, addendum uidetur quia sicut in ea Moyses et Elias legem et prophetiam, sic Dominus iehsu Euangelium designare potest; et tamen si ea, que sunt in lectione, potuerint alicubi minus aperte de uerbo euangelice predicationis intelligi, referenda sunt ad uerbum quod caro factum est et habitauit in nobis. Ait ergo: Sunt quidam de hic stantibus, qui non gustabunt  mortem, donec uideant Filium hominis uenientem in regno suo. Filius hominis non absurde intelligitur euangelicus sermo, quia Mediator Dei et hominum homo Christus iehsu , eum genuit, hoc est, ex se protulit. Qui, scilicet, sermo uidetur in regno suo, dum clarus et potens apparet, ut et per claritatem illuminet mentes audientium, et per potentiam uirtutis sancti Spiritus eas corroboret, quatenus ab eis et intelligatur et opere compleatur. Nec gustant mortem, donec eum talem uideant, qui priusquam mortis debitum soluant, ad magnam eius prouehuntur intelligentiam, et magna eum uirtute operum adimplent. Nec omnibus Christo assistentibus, hoc est, in fide Christi manentibus, id promissum est et datum, sed quibusdam.  Huic autem sententie uerborum Domini subdit euangelista: Et post dies sex, assumpsit iehsu Petrum, et Iacobum, et Ioannem, et duxit illos in montem excelsum seorsum. uel: Factum est post hec uerba dies octo, et assumpsit Petrum, et Ioannem, et Iacobum, et ascendit in montem, ut oraret . iehsu uero, id est Saluator et salutaris, est sermo euangelicus, de quo dicitur: Suscipite uerbum insitum, quod potest saluare animas uestras ; et: Notum uobis facio Euangelium, 166 quod predicaui uobis, quod et accepistis, in quo statis; per quod et saluamini . Hic ergo salutaris et saluator sermo gratiam in se sancti Spiritus continens, assumpsit Petrum, qui dicitur agnoscens; et Ioannem, cuius interpretatio  sonat, in quo est gratia; et Iacobum, qui interpretatur supplantator; et assumpsit eos post dies sex, uel octo. Nam quia sex diebus opera mundi sunt creata, per sex dies mundum et opera eius intelligimus; et quia octo die facta est resurrectio, per octo dies gratia resurrectionis exprimitur. Qui ergo supra mundum ascenderint, et huius seculi opera transcenderint, ac future resurrectionis immortalem fructum bona conscientia exspectauerint, hi potuerunt a uerbo Euangelii in montem sublimis intelligentie duci; et seorsum, ut a tumultu terrenarum cogitationum sint remoti, ibique claritatem ipsius uerbi in gloriosum aspectum transformati uidere. In quem, scilicet, montem ascendit orare: quia  ipsum gratie uerbum, dum coram oculis nostre mentis in altum celsioris et clarioris intelligentie progreditur, interpellat quodammodo pro nobis, quoniam spiritales nos facit, et Deo commendabiles. Ascendamus ergo cum uerbo in montem: ut in specie et pulchritudine sua nobis appareat, et prospere procedat et regnet. Nam iuxta modum nostre capacitatis uerbum ipsum nobis et minuitur et crescit; et nisi celsioris prudentie cacumen ascendamus, non nobis apparet sapientia, non nobis apparet mysteriorum cognitio, non nobis apparet quanta sit gloria, quantus decor in euangelico uerbo, sed quedam uilitas et contemptibilitas nobis in eo uidetur. Transfiguratus est ante eos, inquit, et facta est species uultus eius altera ,  quia ipse Dei sermo in aliam speciem admirande pulchritudinis transformatur in oculis eorum, quos assumit, id est docet: et in montem sublimioris intelligentie ducit, quam uidetur eis, quos in infirmo sensu deorsum relinquit. Et facies eius, sicut sol resplenduit, id est, nitor aspectu pulchritudinis eius incomparabili ac singulari claritate refulsit. Nihil enim sunt, in eius comparatione, eloquia singularis doctrine. uestimenta uero eius facta sunt alba sicut nix: et uestitus eius albus refulgens. uestimenta Christi, uerba sunt Scripturarum, et in oculis alta potentium albescunt ut nix, et refulgent sermones diuinarum lectionum. Cum autem nix ceciderit, aues celi non habent ubi inhabitent, et letior solito tritici prouentu [nomen aliquod omittitur, ut eges, uel  annona] exuberat. Cui rei uerba Scripturarum apte comparantur, que de celo missa sunt in terram, et ieiuna nostrorum pectorum arua fecundauerunt, ac spiritibus ereis tanquam auibus immundis locum non reliquerunt.

Sequitur: Et ecce apparuerunt illis Moyses, et Elias cum eo loquentes. uel: Ecce duo uiri loquebantur cum illo. Erant autem Moyses et Elias uisi in maiestate, et dicebant excessum eius, quem completurus erat in Ierusalem . Moyses et Elias apparuerunt in monte cum Domino, loquentes cum eo, quia lex et prophete in alto celsioris intelligentie cernuntur cum Euangelio, ac concordant in dictis suis cum eo. Sed et in maiestate cum eo uisi sunt: quia sapientibus et spiritualibus  effulgent cum illo in gloria diuine excellentie, et dicebant excelsum eius, quem completurus erat in Ierusalem: quia pronuntiauerunt futuram celsitudinem ipsius euangelici sermonis, quo scilicet dignitate et potentia foret excessurus omnia in urbe pacis eterne, ac mansurus absque fine. Hinc et Psalmista cecinit: In eternum, Domine, uerbum tuum permanet in celo . Dominus quoque dixit: Celum et terra transibunt, uerba autem mea non transibunt .

Petrus uero et qui cum illo erant, grauati erant somno: quia corpus quod corrumpitur aggrauat animam: et deprimit terrena inhabitatio sensum multa cogitantem , ac uelut somno quodam corporis pigrum  reddit. Et euigilantes uiderunt maiestatem eius, et duos uiros qui stabant cum illo, quia cum mens fortiter eluctata torporem negligentie et somnum imperitie superauerit, potest uidere maiestatem sensuum sacri eloquii, et legem ac prophetiam persistentes cum uerbo gratie Euangelii. Aliter: Petrus et socii eius erant somno grauati. Somno grauantur sancti, dum ab actione terrena et ab amore temporalium rerum quiescunt, et ab appetitu uisibilium mentis oculos claudunt. Qui idcirco non simpliciter dormire, sed somno grauari dicuntur, quia non sine pondere laboris agitur huiusmodi dormitio. Sancti enim uiri, qui a mundi operibus non torpore sed uirtute sopiuntur, laboriosius dormiunt, quam uigilare potuerunt; quia in eo quod actiones huius seculi deserentes  superant, robusto conflictu quotidie contra semetipsos pugnant, ne mens per negligentiam torpeat, et ne concupiscentia carnis aduersus eam in aliquo preualeat, et ne ipsi a bono opere et a celesti desiderio pigri fiant. Et euigilantes, inquit, uiderunt maiestatem eius, quia qui exterioribus, ut dictum est, obdormiunt, et in interioribus euigilant, interna mysteriorum penetrant. Hinc est quod sponsa dicit: Ego dormio, et cor meum uigilat . Ac si dicat: Dum exteriores sensus ab huius uite sollicitudinibus sopio, uacante mente uiuacius interna cognosco. Agit enim talis anima ut huius mundi inquietam concupiscentiam a se penitus eiiciat, et terrenarum cogitationum strepitum deserat; ac per quietis studium uirtutibus intenta uigilans dormit.  Neque enim ad contemplanda interna perducitur, nisi ab his que exterius implicant, studiose subtrahatur. Itaque qui somno grauabantur, euigilauerunt, ac maiestatem eius uiderunt: quia qui ab huius mundi curis obdormiunt, et supernis studiis euigilant, maiestatem sacri eloquii contemplantur, et spiritales uisiones aspiciunt. Domine, inquit Petrus, bonum est nos hic esse, id est in contemplatione maiestatis euangelici sermonis immorari, et legem simul ac prophetias in claritate spiritalis intelligentie contueri. Quem, scilicet sermonem, uocabat dominum et preceptorem: quia preceptis eius ex caritate seruire paratus erat, et eius doctrinis erudiri uolebat. Sed in eo quod tria tabernacula facere tribus quesiuit, nesciebat quid diceret: cum unum  sit tabernaculum Euangelii, in quo lex et prophete morantur. Nam et usque nunc imperitie notatur, quisquis euangelio et legi ac prophetis tria tabernacula facere cupit; cum hec ab inuicem nullatenus ualeant separari, unum habentia tabernaculum, id est Ecclesiam Dei.

Sequitur: Adhuc eo loquente, ecce nubes lucida obumbrauit eos. Et ecce uox de nube, dicens: Hic est Filius meus dilectus, in quo mihi bene complacui, ipsum audite. Quia imprudenter tribus, quasi paribus ac diuisis, tria tabernacula offere bat, uenit nubes lucida, id est mysteriorum incomprehensibilitas que et splendet et obumbrat, quia et mentem illuminat ostensione diuinorum, et ex  toto Deum non manifestat; sed de eo plura tegit quam reuelat. uenit, inquam, huiusmodi nubes lucida, et obumbrauit mentes eorum obscura luce sua. In quam intrantes timuerunt, propter incomprehensibilia Dei iudicia, et propter cetera, que in Scripturis mente nequiuerunt comprehendere. Et de tanta mysteriorum incomprehensibilitate uenit uox Dei dicentis de sermone Euangelii quia hic est Filius meus dilectus, in quo mihi bene complacui. Processit enim ex Deo, et per Deum incarnatum datus est idem gratie sermo; omnemque perfectionem iustitie, quam mortales capere possunt, continet; et omne Dei beneplacitum declarat. Propter quod et de eo dicit, in quo mihi bene complacui. Unde et Apostolus ait: Reprobatio quidem fit precedentis  mandati propter infirmitatem eius et inutilitatem; nichil enim ad perfectum adduxit lex: introductio uero fit melioris spei, per quam proximamus ad Deum . Et item: Nam si illud prius culpa 167 uacasset, non utique secundi locus inquireretur . Et ideo Testamentum uetus, quod datum est per seruum, retinet in se uilitatem seruitutis; Nouum uero, quod datum est per Filium, possidet honorem filiationis, de quo dicitur: Hic est Filius meus dilectus; et additur de eo, ipsum audite: quia quidquid lex iustitie et prophete promulgauerunt in eo continetur, et multo amplius. Ait enim Dominus ibi: Omnia quecunque uultis ut faciant uobis homines, et uos facite illis; hec est enim lex et prophete . Et de maiore iustitia que est in Nouo, quam in ueteri: Audistis, inquit, quia dictum est antiquis: Non periurabis, reddes autem Domino iuramenta tua. Ego autem dico uobis, non iurare omnino . Itemque: Audistis quia dictum est: Diliges amicum tuum, et odio habebis inimicum tuum. Ego autem dico uobis: Diligite inimicos uestros, benefacite his qui oderunt uos , et alia multa huiusmodi. Quia ergo Nouum Testamentum continet omnia que uetus iusserat, et alia multa adhuc sacratiora; et ideo solum nouum iubemur audire, id est preceptis eius obedire.

Sequitur: Et audientes discipuli ceciderunt in faciem suam, et timuerunt ualde. Quia uidelicet nos, audita diuini sermonis excellentia, que in Nouo  Testamento est, cadimus in faciem, id est humiliamur, et erubescimus quod non ut decuit eum honorauimus obediendo illi reuerenter in omnibus, ideoque nimis timemus ne ob id damnemur. Et accessit iehsu, et tetigit eos, dixitque eis: Surgite, nolite timere. Quia nimirum ipse sermo euangelicus nobis per cognitionem nostri reatus in penitentia iacentibus fit quodammodo propinquior, ac tangit nos manu sententiarum suarum, et ad bene operandum surgere precepit, ac de cetero timorem excutit. Cur enim iam timeat, qui ex penitentia erigitur ad fortia uirtutum opera? Nam et perfecta caritas foras mittit timorem . Leuantes autem oculos suos neminem uiderunt, nisi  solum Iesum, id est Nouum Testamentum. Ablata enim nube, et euanescentibus Moyse et Elia, Christus solus cernitur; quia legis et prophetarum umbra discedente, uerum lumen, coruscante gratia Euangelii, splendet. Ubi enim legis et prophetie umbra recedit, que suo uelamine mentes hominum tegebat, utraque reperitur in Euangelio. Nam cum tres essent, unus est factus. Tres in principio uisi sunt, unus in fine. Quia lex, et prophetia, et Euangelium, quando secundum littere superficiem attenduntur, tres uidentur: quando secundum interiorem sensum inspiciuntur, unus apparet. Lex enim et prophetie, iuxta spiritalem intellectum, nichil aliud sunt quam doctrina euangelica. Hinc iam de monte descendentibus, id est de altitudine sublimioris  intelligentie et contemplationis ad ima communis conuersationis redeuntibus, precipitur uisionem hanc nulli dicere, nisi post Domini resurrectionem. Nemini enim narranda est claritas sacri eloquii, que sapientibus in alto hoc contemplationis iam ostensa est, nisi qui Christum resurrexisse iam credidit, quia nec ipse nisi post resurrectionis sue triumphum discipulis, ut Scripturas intelligerent, sensum aperuit. Unde et Apostolus hanc speciose claritatis gloriam, qua diuinus sermo interius refulget, quibusdam celabat, dicens: Nihil me iudicaui scire inter uos, nisi Iesum, et hunc crucifixum . Aliis uero iam prouectis aperiebat, de quibus ait: Sapientiam autem loquimur inter perfectos . Minoribus enim minora predicari  debent, et maioribus maiora: unusquisque iuxta modum capacitatis sue doceatur. Eis ergo qui magnum sensum habent, et in nouitate uite ambulant, dicenda est celsa uisio clarificationis diuini sermonis. Unde et nunc, sicut et superius, potest ipse sermo filius hominis intelligi. Qui scilicet sermo quasi perimitur et uelut inter mortuos computatur ab illis, qui grauiter in eum peccant; et quasi non sit, eum transgredi et conculcare non uerentur. Quibus, dum tales sunt, dicere non debemus eiusdem diuini sermonis clarificationem; ne sanctum canibus et margaritas porcis dedisse  culpemur. Sed si idem sermo resurrexerit in eis per penitentiam ipsorum et uite meliorationem, tunc iam dici potest eis uisio claritatis  eius, que rursum apparet ad alta tendentibus. Sed hanc lectionem, prout celitus nobis datum est, exposuimus et eius mysteria patefecimus, quatenus omnes qui hec agnouerunt, adiuuante Domino, sic uiuere studeant et supernis intendant, ut de his que dicta sunt gaudere et in presenti seculo mereantur et in futuro, per Iesum Christum Saluatorem nostrum, qui cum Patre et Spiritu sancto uiuit et regnat Deus, ante omnia secula, et nunc, et in omnia secula. Amen.



HOMILIA u.

IN EuANGELIUM SECUNDUM MATTHAEUM: Dixit Dominus iehsu discipulis suis parabolam hanc: Assimilatum  est regnum celorum homini regi, qui uoluit rationem ponere cum seruis suis. Et cum cepisset rationem ponere, oblatus est ei unus, qui debebat ei decem millia talenta. Et reliqua .

In hac lectione monemur ut fratribus in nos peccantibus dimittamus, si nobis a Deo, que in eum peccauimus, dimitti uolumus; aut potius si ea que iam nobis dimisit, ne rursum a nobis exigat, optamus. Ecce enim seruus, qui decem millium talentorum erat debitor, uniuersi debiti relaxationem a domino suo consecutus esse narratur: sed quia ipse postmodum conseruo suo denarios centum dimittere noluit, omnia que sibi a domino fuerant dimissa coactus est reddere. Debuisset enim conseruo libenter dimittere minora, qui sibi nouerat a  domino dimissa fuisse maiora. Sed iam uerba sacre lectionis seriatim uideamus. Assimilatum est, inquit, regnum celorum homini regi, quia uidelicet sicut iste rex fecisse describitur, sic in regno celorum fieri decretum est. Regnum autem celorum uocatur etiam in hoc seculo Ecclesia fidelium: quia dum celestem in terris uitam pro posse suo ducere student, iam in eis Dominus quasi in angelis regnat. Et ob insigne meritum eorum, tota simul Ecclesia, cuius ipsi membra sunt, appellatur regnum celorum; licet in ea multi, qui plus terrena quam celestia querunt, nec in suis moribus adhuc Christum, sicut oportet, regnare sinunt. Homo autem rex, cui regnum istud assimilatum est, mediator Dei et hominum, homo Christus iehsu intelligitur, de  quo alias scriptum est: Homo quidam nobilis abiit in regionem longinquam, accipere sibi regnum, et reuerti .

Qui uoluit rationem ponere cum seruis suis, quia placuit ei requirere in iudicio rationem eorum que quisque fuerit operatus. Et cum cepisset rationem ponere, oblatus est ei unus, qui debebat decem millia talenta. Incipit nunc rationem ponere, quoniam sicut Petrus ait: Tempus est, ut incipiat iudicium a domo Dei . Incipit rationem ponere, quando per infirmitatis molestiam ad lectum et ad mortem pertrahit homines, ut eos de singulis actibus suis in iudicio discutiens, rationem reddere cogat. Dum ergo sic cepisset rationem 168 ponere, id est ad mortem quoslibet per egritudinem urgere, ut cogitarent iam  quasi ante tribunal se esse positos ut ei rationem redderent; oblatus est ei, hoc est per ministerium angelorum ad mortem coactus est unus qui debebat ei decem millia talenta, id est multorum grauium peccatorum perpetrationis reus tenebatur. Denarius enim numerus plenitudinem diuinorum significat mandatorum, propter legis decalogum. Millenarius uero consummatam perfectionem. Talentum autem dicitur esse maximum inter omnia ponderum genera. Decem ergo millia talenta perfectionem grauium multorumque criminum designant, que per plenariam transgressionem mandatorum Dei sint facta. Et tam graui debito constrictus erat iste, qui nunc dicitur oblatus fuisse regi, id est qui ad mortem in  infirmitate per angelos urgebatur. Cum autem non haberet unde redderet, iussit eum dominus uenundari, et uxorem eius, et filios, et omnia que habebat, et reddi. Non habebat unde redderet, quia ex seipso habebat unde in culpam caderet; sed ex seipso non habebat unde ad ueniam resurgeret. Et ideo iussit eum Dominus uenundari, id est possidendum demonibus in eternam damnationem tradi, et penas de illo sumi. Et uxorem, id est carnalem uoluptatem eius et concupiscentiam, et filios, id est iniqua eius opera; et omnia que habebat, id est uerba et cogitationes eius. uenditur enim cum uxore et filiis et omnibus que habet, ut debitum reddat, qui per mortem corporis ab hac uita subtrahitur; et cum reatu carnalis sue uoluptatis et cupiditatis, et  operum atque uerborum et cogitationum traditur malignis spiritibus in eternum possidendus; ut per petuas luens penas, diuine iustitie satisfaciat. Procidens autem seruus ille, orabat eum, dicens: Patientiam habe in me, et omnia reddam tibi. Tunc seruus domino procidit et ut uenditionem, id est damnationem effugiat, submissus obsecrando deposcit; cum is qui propter peccata sua imminentem sibi mortem, utpote damnandus metuit, humiliter se subdit diuine clementie, et per ueram penitentiam ac puram animi intentionem conuertit ad Deum, promittens se in reliquo redditurum Deo omnia que debet illi, si impendentem sibi sententiam mortis euaserit. Qui enim uniuersa que male egit emendat, et deinceps religiose uiuit, omnia  que debebat Domino reddit. Misertus autem dominus serui illius, dimisit eum, et debitum dimisit ei. Seruus humiliter petebat dilationem, et dominus misericorditer concessit remissionem. Nam dimisit eum, id est proprio arbitrio relaxauit, concedens ei rursus spatium uiuendi. Et per concessionem ac penitentiam, dimisit ei debitum omne culparum. Egressus autem seruus ille, inuenit unum de conseruis suis, qui debebat ei centum denarios. Et tenens suffocabat eum dicens: Redde quod debes. Dum seruus esset in angustia predicte districtionis, stabat quodammodo positus ante faciem domini. Sed quando dimissus est, ut iuxta uoluntatem liberi arbitrii sui bonum adhuc siue malum facere posset; tunc a domino suo egressus est, Dominus enim  Deus ubique est, nec potest alicubi quisquam egredi, ubi ipse non sit. Sed, ut dixi, tunc egressus est, non loco, sed relaxatione sui seruus a domino, quando rursum dimissus est arbitrio suo. Egressus autem inuenit unum de conseruis suis, qui debebat ei centum denarios. Conseruus iste alius homo erat, qui Christo regi cum hoc seruire proposuerat. Sed debebat ei centum denarios, quia peccauerat, in eum aliquas illi iniurias faciendo. Centum enim denarii significant peccata que homo in hominem committit; sicut decem millia talenta significant ea que in Deum agit: quia sicut quantitas centum denariorum exigua est ad comparationem quantitatis et numeri decem millium talentorum; ita quidquid in nos homo peccat,  exiguum est et rarum ad comparationem culparum quas in Deum nocte et die et singulis horis committimus. Licet enim centenarius perfectionem significet; multo tamen pleniorem consummationem designat millenarius. Talentum quoque mira granditate superat exiguitatem denarii. Ex quibus liquido demonstratur quod ea que nos in Deum peccamus magna et multa sunt, ea uero que homines in nos peccant exigua sunt et pauca. Et idcirco si Deus libenter nobis tot et tanta mala, que in eum commisimus, dimittit, multo facilius nos hominibus dimittere debemus pauca et parua que in nos ipsi deliquerunt. Sed iste seruus non sic agere uoluit. Inuenit enim, ut dictum est, unum de conseruis suis qui debebat ei centum denarios, et tenens suffocabat eum.  Tenebat eum, quia nolebat ei dimittere quod in se peccauerat. Et suffocabat eum, id est coangustabat spiritaliter, et exstinguere nitebatur in reatu peccati in se ab eo commissi. Debitorem enim conseruum, id est fratrem in se peccantem tenet, qui non dimittit ei quod in se peccauit; sed memoriam iniurie quam ab eo passus est in corde suo reseruat. Quem et suffocat, dum animam eius spiritaliter strangulat, et opprimit, atque coangustat in periculo peccati, non dimittens ei quod in se commisit, sed alligans eum in culpa. Redde, inquit, quod debes, id est iam nunc sine mora persolue mihi rectum de omnibus iniuriis quas mihi fecisti. Et procidens conseruus eius, rogabat eum, dicens: Patientiam habe in me, et omnia reddam tibi. Procidens conseruus eius, rogabat eum,  quia humiliter ab eo saltem dilationem postulabat, dicens: Patientiam habe, id est patienter exspecta me; et omnia reddam tibi, hoc est uniuersa que in te peceaui emendabo tibi, et bene deinceps me ergo te habebo. Ille autem noluit; sed abiit, et misit eum in carcerem, donec redderet debitum. Noluit conseruum suum patienter exspectare ut posset emendare, noluit inducias illi concedere; sed absque reuerentia domini sui abiit, et misit eum in carcerem. Abiit, hoc est, apostatando et in deteriora retrorsum cundo, perrexit; et misit eum in carcerem, donec redderet debitum, id est, quantum ad sue uoluntatis malignam obstinationem demersit eum in infernum, donec pro culpa sempiternas persolueret penas. Sunt enim nonnulli maligne mentis homines, quorum  iste seruus imaginem tenet, qui grauium peccatorum que ipsi perpetrauerunt immemores, si et leuiter culpa fratris in se peccantis offendantur, in tantam obstinationem prorumpunt, ut, quod dictu quoque nefas est, optent fratem suum eternis ante perire suppliciis, quam quod in se peccauerat, indulgeant. uidentes autem conserui eius que fiebant, contristati sunt ualde. Et uenerunt et narrauerunt domino suo omnia que facta fuerant. Conserui eius hoc loco sacerdotes et religiosi uiri intelliguntur, qui uidentes ea que nequiter in fratrem ab eo fiebant, contristati sunt ualde. Et uenerunt, et narrauerunt hec omnia domino suo: quia redierunt ad cor suum, et ibi diuino conspectui intendentes, conquesti sunt  in precibus suis coram eo de his omnibus. uel sancti angeli possunt intelligi conserui. Cum enim Ioannes in Apocalypsi uellet angelum adorare, dixit ei angelus: uide ne feceris, conseruus tuus sum et fratrum tuorum . Conserui ergo sunt angeli, qui uiderunt ea que fiebant a malo seruo, et contristati sunt ualde: quia nobis ad custodiam deputati, cuncta que facimus diligenter aspiciunt, et de bonis actibus nostris letantur, de malis uero contristantur. Non tamen tristitia possunt affici, quia perfecte beati sunt; sed hoc, quod eis mala nostra displicent, uocatur eorum tristitia. ualde ergo contristati sunt, id est ualde displicuit eis quod inique fieri uiderunt. Et uenerunt et narrauerunt domino suo omnia que facta fuerant: quia ipsi  cuncta que gerimus, siue bona, siue mala, renuntiant Deo, ut sciant quid ipse de his omnibus 169 fieri iubeat. Tunc uocauit illum dominus suus, et ait illi: Serue nequam, omne debitum dimisi tibi, quoniam rogasti me. Nonne ergo oportuit et te misereri conserui tui, sicut et ego tui misertus sum? Ingratum seruum Dominus rursum uocat; et cur ipse misericordiam consecutus a Domino misereri conseruo noluerit arguit; cum illum, qui percepte a Deo indulgentie immemor noluit indulgere fratri quod in se peccauerat, ad mortem per corporis infirmitatem reuocat, et sic ad iudicium: atque peccata etiam illa in caput eius denuo replicat, que sibi iam fuisse per penitentiam dimissa gaudebat. Iudicium enim sine misericordia illi qui non fecit misericordiam .  Unde et subditur: Et iratus dominus eius, tradidit eum tortoribus, quoadusque redderet uniuersum debitum. Qui enim fratri indulgere noluit, sed eum in carcerem pro debito misit, merito ipse indulgentiam quam perceperat, amisit, et in manus tortorum uenit. Nam quisquis hominem ad imaginem Dei factum a peccato non soluit rogatus, sed obduratione mentis sue, quantum in se est, tartareo carceri puniendum tradit, Deo est odibilis, et eamdem sibi damnationem indubitanter acquirit. Iratus est ergo dominus eius; id est asperitatem iuste ultionis in eum exercuit. Non enim in natura sua Deus irasci potest, qui semper tranquillus et incommutabilis permanet; sed iratus uidetur eis quibus uindictam reddit. Ideoque uindicta ipsa uocatur eius ira. Iratus  itaque tradidit eum tortoribus, hoc est malignis spiritibus, qui torquerent eum in inferno, quoadusque redderet uniuersum debitum, id est sine fine. Quisquis enim semel traditus irreuocabiliter fuerit crudelibus angelis, quorum officium est reprobos torquere, nunquam ulterius ualet debitum reddere: quia non potest per penitentiam et opera bona quod male gessit emendare, et propterea semper cogitur penas sustinere. Ad quid autem hec parabola tendat, consequenter Dominus subdendo manifestat: Sic et Pater meus celestis faciet uobis, si non remiseritis unusquisque fratri suo de cordibus uestris. Sicut autem a seruo cuncta que dimiserat repetiit, eumque, cum non posset reddere, damnauit, quia ille  conseruo suo dimittere noluit; sic et Pater meus a quolibet ex uobis iterum exiget quidquid illi per penitentiam dimisit; ille fratri suo cuncta que in se peccauit ex corde non dimiserit. Ita uos singulos Pater meus ad iudicium reuocabit, et que misericordia flexus primum dimisit, repetet, uosque tortoribus angelis tradet: si non remiseritis unusquisque fratri suo peccatum omne quod in uos frater ille commisit; et remiseritis illud non simulatorie, sed ueraciter de cordibus uestris, ut non remaneant in corde cum remiseritis illud ore. Non tamen per seipsum Pater huiusmodi iudicia faciet, sed per Filium: quia, sicut Apostolus testatur, Iudicabit Deus occulta hominum per Iesum Christum . Idcirco de cordibus uestris remittendum est fratris  peccatum, quia iudicabit Deus occulta hominum, ne nunc in occultis cordium nostrorum latere illud uideat, et tunc manifestam pro hoc damnationem inferat. Misericordiam et caritatem erga proximum habere studeamus, remittentes ei misericorditer quod in nos deliquit, et puro corde illum diligentes, ut et nos similem uicissitudinem a pio iudice nostro consequamur, qui uiuit et regnat in secula seculorum. Amen.



HOMILIA uI.

IN EuANGELIUM SECUNDUM LUCAM: Postquam impleti sunt dies purgationis eius secundum legem Moysi, tulerunt illum in Ierusalem, ut sisterent eum Domino, sicut scriptum est in lege Domini: Quia omne masculinum adaperiens uuluam, sanctum Domino  uocabitur. Et reliqua .

Preclaram huius diei festiuitatem celebrantes gratulemur super beneficiis in ea nobis diuinitus concessis. Nam neque uirgo, que de sancto Spiritu concipere digna fuit; neque Filius, quem ita genuit, purgatione indiguit: sed in eorum purgatione nostram purgationem Deus preparauit ac prefigurauit, qui multis sordibus infecti multimoda purgatione indigemus. Que igitur de Domino nunc historialiter in euangelica lectione narrantur, de nobis spiritualiter intelligantur: quia si membra uel corpus eius sumus, ipse in nobis est; et que de nobis fiunt, et de illo recte fieri dicuntur. Nam et corpus Christi, quod est Ecclesia, uocatur Christus, Apostolo dicente: Sicut corpus unum est, et membra habet  multa; omnia autem membra corporis, cum sint multa, unum corpus sunt: ita et Christus . Unde patet quia simul uniuersi fideles cum capite suo sunt Christus, quod et ex multis aliis Scripturarum locis probari potest. Cum ergo de purgatione Christi loquimur, ad illam eius partem que purgatione indiget referamus, id est ad corpus. Itaque uel ad corpus, uel ad quodlibet membrum eius mystice referatur quod nunc historialiter de capite legitur: quia postquam impleti sunt dies purgationis eius secundum legem Moysi, tulerunt illum in Ierusalem, ut sisterent eum Domino. Dies enim purgationis populi fidelium uel Ecclesie, id est corporis Christi, impleatur quidem quotidie, dum unusquisque  eorum magis ac magis purgari atque mundari iugiter satagit; sed impleti non erunt ex toto, nisi in fine seculi. Finis tamen seculi est unicuique hora obitus sui, et qui mundatus a peccatis omnibus in obitu suo repertus fuerit, impleti sunt dies purgationis eius secundum legem Moysi. Nam quadraginta diebus secundum legem fiebat ista purgatio, et quadragenarius numerus uel spatium quod est usque ad finem seculi, uel tempus uite uniuscuiusque nostrum significat. Expleto igitur tali quadragenario, impleti erunt dies purgationis uel Ecclesie uel cuiuslibet iustorum. Ita enim lex loquitur: Mulier si suscepto semine pepererit masculum, immunda erit septem diebus, iuxta dies separationis menstrue; et die octauo circumcidetur  infantulus. Ipsa uero triginta diebus manebit in sanguine purificationis sue. Omne sanctum non tanget, nec ingredietur sanctuarium, donec impleantur dies purgationis eius . Et que est ista mulier, nisi electorum Ecclesia, uel predicatorum persona? Hec enim suscepto uerbi Dei semine parit ex eo masculum, id est per predicationem spiritualiter gignit fortem et nouum populum electorum. Dies quadraginta purgationis eius, qui diuiduntur in septem et triginta tres, si separatim exponantur, possunt ob confirmationem bis idipsum significare, quod coniuncti semel significant. Nam ista mater cum sua prole est immunda septem diebus, quoniam sancta Ecclesia, uel predicantium persona, cum his quos in fide genuit, non est absque aliqua sorde  peccati toto tempore presentis uite, quod septem diebus agitur. uidet enim aliam legem in membris suis repugnantem legi mentis sue . Et inde manet immunda, iuxta dies separationis menstrue: quia sicut menstrua separatur a conuentu mundorum in diebus immunditie sue, sic et ista separatur a conuentu angelorum in diebus mortalitatis sue. Menstrua enim aliena carne non 170 tangitur, sed fluxu immunditie sue polluitur; et significat animam que non actu, sed cogitatu sordido latenter inquinatur. Sic et sanctorum Ecclesia, uel electa anima, dum in carne peccati uiuit; quamuis non opere, tamen cogitatione peccati multoties sordidatur; et ideo beatorum societate angelorum adhuc indigna iudicatur. Octauus autem dies, in quo circumciditur  infantulus, dies est baptismatis, in quo neophytus quisque exuitur labe prime generationis, et ascendens de lauacro fit particeps resurrectionis Christi, que die octauo mundum illustrauit. Nam propterea diem octauum, quo paruulus circumciditur, non ad tempus eterne resurrectionis omnium, sed ad resurrectionem Christi, id est ad baptismum cuiuslibet nostri retulimus; quia ipse paruulus, postquam erat circumcisus, non ingrediebatur sanctuarium nisi impletis diebus triginta tribus; sicut et unusquisque nostrum, licet sit baptizatus, non tamen superne beatitudinis templum ingredi ualet, nisi decurso mortalitatis uite spatio, quod per dies triginta tres designatur. Totus enim hic numerus  ex ternariis coastat, et fidei tempus significat. Cum filio igitur circumciso manet triginta tribus diebus mater in sanguine purificationis sue; quia cum quolibet electo baptizato sancta mater Ecclesia, quandiu per fidem ambulat et non per speciem, non potest ex toto mundari a sanguine purificationis sue, id est a peccato quo se iugiter purgare studet, et ad perfectum nequit, dum adhuc mortale corpus gerit. Unde Psalmista: Non iustificabitur in conspectu tuo omnis uiuens . Et Salomon: Non est homo iustus in terra, qui faciat bonum et non peccet . Et discipulus ille, quem diligebat iehsu: Si dixerimus quia peccatum non habemus, nos ipsos seducimus, et ueritas in nobis non est . Constat ergo quia omnes qui in carne  peccati uiuunt, peccati sordem ad purum exuere non possunt. Unde adhuc de Ecclesia matre subditur: quia omne sanctum non tanget; illud uidelicet perfectissime puritatis, quod habent angeli; nec ingredietur sanctuarium, subauditur patrie celestis, donec impleantur dies purgationis eius , id est donec peractum sit ei tempus uite mortalis, in quo purgatur assidue, sed perfectionem purgationis in eo non assequitur. Tanta quippe est et tam perseuerans inquinatio, quam immundus spiritus humano generi per Euam infudit, ut ex toto purgari nequeat, nisi cum uite mortalis aut seculi terminus aduenerit. Sed sicut per Euam uenit inquinatio, sic per Mariam reuertitur emundatio. Tunc autem erit purgationis et emundationis perfectio,  cum iusti in resurrectione triumphantes dixerint: Ubi est, mors, contentio tua? Ubi, mors, aculeus tuus? Aculeus enim mortis, peccatum est . Talibus itaque modis implentur dies purgationis populi Dei, secundum legem Moysi. Sed eum dies purgationis sic impleti fuerint, deferent eum angeli in supernam Ierusalem, ut sistant eum Domino, mansurum ibi perenniter coram eo. Et hoc fiet; scriptum est in lege Domini: quia omne masculinum adaperiens uuluam, sanctum Domino uocabitur. Scimus enim quia lex spiritalis est; et spiritaliter loquens spiritalem uuluam significat, et spiritalem masculum. Hic namque masculus est fortis ac nouus electorum Christianorum populus,  uel unusquisque eorum. Et quoniam Ecclesia, secundum Isaiam , diu sterilis fuerat; iste populus ex ea spiritaliter nascens, aperuit uuluam eius, id est genitale secretum ipsius: unde nemo taliter antea natus fuerat. Omne uero significat uniuersitatem: quod hic ponitur, eum dicitur omne masculinum; quia populus iste catholicus est, et omnes electos in se continet. Hic ergo spiritalem Ecclesie uuluam, sicut diximus, aperiens uocabitur sanctus Domino, id est uocabulum et laudem sanctitatis in regno superne beatitudinis obtinebit; ut in omni sanctitate beatis equatus angelis, perenniter assistat conspectui glorie Creatoris. Et ideo Christus Dominus, et sanctissima ipsius genitrix purgationem legis obseruauit, ut omnes quos membra  sua nouerat futuros ita purificaret, ut ad hanc gloriam peruenire dignos faceret. Ipse enim, ut et supra dictum est, aut uirgo mater eius, purgatione non eguit: quia Spiritus sanctus eam ab initio iam purificauerat, et ille tam mundam in eius utero carnem sibi creauit, ut per eam efficiat suorum carnem ita mundam ut sunt angeli: sed et animam ibi tam sanctam assumpsit, ut per eam reddat animabus omnium suorum illam sanctitatem que manet in angelis. Sed quoniam ipse in suis est, quod agitur de suis, ut et premissum est, dicitur agi de ipso, quia ipsi sunt corpus eius. De quo scilicet corpore subiungitur: Et ut darent hostiam secundum quod dictum est in lege Domini, par turturum, aut duos pullos columbarum. Nam tulerunt illum in Ierusalem,  ut sisterent eum Domino, sicut disseruimus; et ut darent hostiam pro eo, iuxta id quod dictum est in lege Domini, par turturum, id est, parem castitatem corporis et anime eius, aut duos pullos columbarum , id est carnis et cordis eius patientiam. Turtur enim castissima auis est, et uiuo ac mortuo socio indissolubilem fidem conseruans: columba uero felle et amaritudine caret. Ideoque par turturum designat castitatem interioris et exterioris hominis; ac duo columbarum pulli, patientiam fortis ostensam et intus in mente seruatam. Offerunt igitur angeli hostiam secundum legem, id est par turturum, uel duos pullos columbarum, pro sanctorum populo, uel pro quolibet electo, quem exhibent Deo, cum merita castitatis eius quam corpore et corde  seruauit, aut patientie quam intus et foris custodiuit, representant Domino. Castitas uero magis ad confessores, et patientia plus pertinere uidetur ad martyres. Et quia nullus electorum est, qui aut in ordine confessorum, aut in ordine martyrum non computetur, ideo ad hostiam populi Dei sufficit par turturum, aut duo pulli columbarum. Per pullos enim columbarum potius quam per columbas hoc loco patientia designatur, quia qui sicut oportet patientiam custodiunt, hi apud se paruuli et infimi sunt, et maiores imitando iugiter crescunt. Totum ergo simul populum electorum completa generali resurrectione deferent angeli gaudentes in supernam Ierusalem, cum hostiis bonorum operum, ut sistant  eum Domino; et ab ascensione Redemptoris non cessauerunt eum in singulis, cui migrant, illuc deferre, quando impleti sunt dies purgationis cuiusque.

Et ecce homo erat in Ierusalem, cui nomen Simeon. Et homo iste iustus et timoratus, exspectans consolationem Isrel; et Spiritus sanctus erat in eo. Et responsum acceperat a Spiritu sancto non uisurum se mortem, nisi prius uideret Christum Domini. Et uenit in spiritu in templum. Homo iste sanctum Isrelitice gentis populum designat, qui aduentum Redemptoris diutius exspectauit et ab eo de miseriis exsilii huius liberari sperauit. Unde et Simeon uocatur, quod est audiens tristitiam: quia populus ille fidelis tristitiam expulsionis sue de paradiso, et amissionis eternalium bonorum per Scripturas audire consueuerat;  ideoque super his consolationem diuinitus sibi uenturam exspectabat. Alia interpretatio Simeonis est, exauditio, quia populus Hebreorum exaudire solebat Deum iubentem, ut Deus eum exaudiret orantem: non enim est nunc sermo nisi de electa parte eius. Propter quod et homo dicitur, quia uti ratione nouerat in cognitione diuinorum, et in exquisitione euasionis huius miserie. Et hic erat in Ierusalem, hoc est in ciuitate magni regis, per quam iurare prohibemus; in ciuitate Dei, que est Ecclesia. Ierusalem enim et superne beatitudinis regnum, ut supra diximus, significat, et Ecclesiam iustorum adhuc in terris peregrinantium. In hac ergo Ierusalem, hoc est in numero 171 fidelium, erat iamdiu populus Hebreorum,  quando puer ad templum portabatur; hoc est in exordiis apostolice predicationis, quando, per Christum patefacto celorum ingressu, nouellus Christianorum populus in suis, qui de hoc seculo migrabant, deferebatur iam illuc per angelos. Nam electus ille Hebreorum populus tandiu perseuerauit, donec gratia Noui Testamenti per nouos doctores ubique predicari cepisset, et multi credentium patriam eterne felicitatis transitu beato intrarent. Et homo iste, per quem mystice populus ille sanctus intelligitur, iustus erat; quia idem populus Deo seruiens, que Dei erant Deo reddebat. Iustitia enim dat unicuique quod suum est; et Dei est humana natura, ut eius uoluntati deseruiat; ideoque iuste agit omnis homo qui obtemperat Deo. Et timoratus erat ipse  populus; quia uel timore legis, uel timore caritatis Deum metuebat. Sed et consolationem Isrel exspectabat, quia sollicitus prestolabatur inter pressuras huius exsilii quando populum suum Dominus aduentu suo consolari dignaretur. Nam et Spiritus sanctus erat in eo, quia iustificari per legem non ualuisset, nisi occulta sancti Spiritus gratia per Christi fidem eum iustificasset. Et responsum acceperat a Spiritu sancto, non uisurum se mortem, nisi prius uideret Christum Domini; quia hoc eius desideriis et orationibus celestis inspiratio reuelauerat quod in fide uicturus esset, nec mortem perfidie subiturus, donec uideret in carne presentem Deum a Deo pre suis participibus unctum, qui participationem ipsam et in uocabulo demonstrarent, ut a Christo Christiani  uocarentur. Et uenit in Spiritu in templum; quia quo omnes iusti post resurrectionem in suis corporibus uenturi sunt, illuc ipse spiritu per contemplationem et propheticam uisionem frequenter uenit, intrans, scilicet in sanctuarium Dei, et intelligens in nouissima.

Et cum inducerent puerum Iesum parentes eius, ut facerent secundum consuetudinem legis pro eo, et ipse accepit eum in ulnas suas, et benedixit Deum. Et dixit: Nunc dimittis seruum tuum, Domine, secundum uerbum tuum in pace. Quia uiderunt oculi mei salutare tuum. Quod parasti ante faciem omnium populorum. Lumen ad reuelationem gentium, et gloriam plebis tue Isrel. Puerum Iesum, iuxta quod superius tractatum  est, intelligere debemus in nouo credentium populo, quoniam Ecclesia est corpus eius, et omnes sancti membra ipsius: ideoque quod de capite narratur, de corpore uel membris nunc intelligatur. Ad hoc enim spectat et quod ipse dicturus est: Quod uni ex minimis meis fecistis, mihi fecistis . Itaque puer iehsu sic nunc accipiatur ac si diceretur, nouellus Christianorum populus. Sed qui sunt parentes eius, nisi angeli? Nam et ipsi quamdam spiritalis consanguinitatis parentelam se demonstrant habere nobiscum, ubi nos fratres suos in Apocalypsi uocant, dicendo: Proiectus est accusator fratrum nostrorum, qui accusabat illos ante conspectum Dei nostri . Hi ergo parentes inducunt nostrum puerum, sicut et superius declaratum est,  in celestis sanctuarii templum, uel in obitu singulorum, uel in resurrectione omnium. Et hoc, ut faciant secundum consuetudinem legis pro eo; quia ritu legis expleta purgatione presentant eum Domino cum bonorum oblationibus meritorum. uel isti parentes intelligi possunt sancti predicatores, qui quoniam in Petro claues regni celorum acceperunt, aperiunt illud nouo fidelium populo; et in templum eiusdem regni celestis eum inducunt, dum absoluunt eum et benedicunt atque rogant ut hinc migrans illic suscipiatur. Et hoc agunt ut ritum legis expleant, quia taliter eum suis orationibus in illud beatitudinis sanctuarium inducunt, ut sicut lex decreuerat expletis in fine diebus purgationis: sistant eum Domino cum oblatione meritorum eius. Potest  etiam puer iste, qui in templum inducitur, illos nunc significare, qui ad fidem uenientes in Ecclesiam inducuntur. Nam et hanc inductionem sic agunt sancti Patres, ut consuetudinem legis obseruent; quia, expleta in baptismo purgatione, introducunt eos ad sanctum altare consecrandos uictima diuine eucaristie. Itaque dum a suis parentibus, id est ab angelis, uel a predicatoribus tempore fulgentis euangelii nouellus fidelium populus, quasi puer, cepisset in suis qui de hac luce migrabant, sicut disseruimus, in superne sanctitatis ac beatitudinis templum induci, uel in his qui ad fidem ueniebant, in Ecclesiam adduci; accepit eum et ipse Simeon in ulnas suas, hoc est et ipse religiosus Hebreorum populus ulnis caritatis amplexus est eum sicut dilectissimum.  Amplexio quippe caritatem, et ulne fortia designant opera: ideoque in ulnas suscipere, et robustis operibus dilectionis amplecti. Taliter ergo suscepit eum in ulnas suas, hoc est in brachia portans eum in fortibus magne caritatis operibus: et benedixit Deum, qui sibi presentem ostenderat noue gratie populum, ingredientem iugiter regni celestis habitaculum, et ait: Nunc, id est post datam gratiam, dimittis, Domine, seruum tuum in pace, id est relaxas de ergastulo presentis exsilii me, qui sub legis seruitute premebat, ut iam ad celestis habitationis patriam in pace transeam, ligato per Christi tropheum mortis principe, secundum uerbum, quod mihi dixeras de aduentu gratie. Quia ecce iam uel in se, uel in  suis, uiderunt oculi mei, Domine, salutare tuum, id est Iesum tuum, qui salutaris siue Saluator interpretatur, et qui missus est a te mundum saluare. Quod scilicet, salutare parasti ante faciem omnium populorum, ut ab omnibus populis qui sunt in orbe, uideri facias oculis fidei Saluatorem mundi. Parasti, inquam, eum lumen ad reuelationem gentium, ut splendore claritatis eius fugentur tenebre, quibus uelabantur corda gentilium, ne illustrarentur diuina cogitatione: et gloriam plebis tue Isrel, ut ipse sit gloria plebis Isrelitice credentis, que semper tua fuit. Magna enim gloria est Hebreis credentibus, quod ex eorum genere carnem assumpserit Deus, qui et gentes per fidem suam illuminauit, dicens: Ego lux in mundum ueni, ut omnis qui credit in me,  in tenebris non maneat . Unde pulcher Ecclesie mos inoleuit ut fideles in hac celebritate cereos siue candelas efferant. Nam quia Christus hodie in templo est oblatus, ipsi mystica oblatione sua hoc ipsum representant; dum singulis recurrentibus annis ad domum Dei cereos in hac die portant. Cereus enim, uel candela, Christum significat. Et quia unusquisque deuotus ad hanc solemnitatem ueniens, Christum lumen uerum affert in pectore, ideo conuenienter cereum presentat in oblatione. In cereo quippe tria offeruntur, cera, lychnus et flamma: cera, quam apis uirgo confecit, significat Christi carnem, quam uirgo Maria genuit; interior autem lychnus, animam; flamma uero superior, diuinitatem. Nec inueniri aliquid in creatura  potest, quo congruentius significaretur Christus. Sed et hoc auget decus festiuitatis huius, quod ad eam, prout decuit, uersa est gloria magne processionis illius, quam in isto mense, qui Februarius, id est purgatorius dicitur, agere solebant Romani ueteres anno quinto ciuitatem lustrantes, id est circumeuntes; et, ut putabant, a peccatis que per quinquennium illud commiserant, purgantes. Lustrare enim, et circuire significat et purgare. Et hec nostra festiuitas est purgationis, ideoque competenter ad eam translata est processio purgationis, quamuis longe dissimiliter fiat a nobis, quam fiebat ab ethnicis. Et lectio igitur euangelica, et festiuitas, et tempus eius, purgationem significant ut per hec omnia nos, qui purgatione indigemus, purgari mereamur cooperante  Christi gratia, cui cum Patre et Spiritu sancto omnis honor et gloria, et antequam mundus esset, et nunc, et in omnia secula seculorum. Amen.



172 HOMILIA uII.

IN EuANGELIUM SECUNDUM LUCAM: Ibant parentes eius per omnes annos Ierusalem, in die solemni Pasche. Et cum factus esset annorum duodecim, ascendentibus illis in Hierosolymam secundum consuetudinem diei festi, consummatisque diebus cum redirent, remansit puer iehsu in Ierusalem: et non cognouerunt parentes eius. Et reliqua .


Religiosi parentes Saluatoris, iuxta preceptum legis per singulos annos ibant in Ierusalem ut legem audirent, sacrificiis participarent, solemnitatibus interessent, et eius adhuc umbre seruiebant cuius ueritatem tenebant. Significabant autem Iudeos, ex quibus carnem Dominus assumpsit, et qui ueteris obseruantie ritum iugiter custodiebant. Ipse uero mystice duodecim annorum factus est, quando ei predicatio ad hoc usque profecit ut duodecim apostolis committeretur, qui per eam quatuor orbis partibus notitiam summe Trinitatis intimarent; quia duodecim sunt ter quatuor. Et tunc parentes eius secundum consuetudinem diei festi ascenderunt Hierosolymam; quia Iudei secundum morem festiue exsultationis, quam agunt qui ad Deum conuertuntur,  promoti sunt ad spiritualem sensum, et uenerunt per fidem ad Ecclesiam. Tandemque, consummatis diebus et completa solemnitate, cum redirent, remansit puer iehsu in Ierusalem. Tunc enim Iudeorum solemnitates complete sunt, quando Saluatore nostro a mortuis resurgente uetera transierunt, et facta sunt omnia noua. Et tunc incredulis Iudeorum ad ea que retro sunt redeuntibus, remansit puer iehsu in Ierusalem, que uisio pacis interpretatur, et Ecclesiam designat. Unde et dicitur: Factus est in pace locus eius, et habitatio eius in Sion . Hoc autem parentes eius, id est Synagoga et Iudeorum populus, non cognouerunt, sed eum in comitatu esse existimantes, uenerunt iter diei, per quod intelligitur tempus, quo post resurrectionem eius  nondum se cognoscebant errare. Ceci enim secum adhuc eum esse putabant, quem iam occiderant, et dicentem audierant: Ecce relinquetur uobis domus deserta : et in Psalmis: Ecce elongaui fugiens, et mansi in solitudine .

Requirentes autem eum inter cognatos et notos, et non inuenientes, regressi sunt in Ierusalem, requirentes eum. Hoc tunc spiritualiter completum est, quando post Christi passionem quidam Iudeorum corde compuncti uenerunt ad apostolos. Hoc enim fuit querere Christum, et redire in Hierusalem. Et dixerunt: Quid faciemus, uiri fratres? Quibus ait beatus Petrus: Penitentiam agite, et baptizetur unusquisque uestrum . Hos igitur et ceteros, qui tunc  temporis crediderunt, significabant parentes Iesu; quoniam sicut illi ignorantes eum perdiderant, ita et isti ignoranter eum occiderant. Si enim cognouissent, nunquam Dominum glorie crucifixissent .

Et factum est, post triduum inuenerunt illum in templo sedentem, in medio doctorum, audientem illos, et interrogantem. Post triduum in templo Iesu inuenitur; quia post resurrectionem, que die tertia facta est, ab his qui eum querunt, in Ecclesia reperitur. Ante triduum enim non inueniebatur, quia non Deus, sed homo tantum ab hominibus putabatur. Sed ubi inuenitur? In templo, in Ecclesia, in conuentu fidelium, in medio doctorum, in cetu predicatorum.  Ibi reperitur audiens eos, et interrogans. Audire nostrum est, sono aliunde uenienti aurem alio positam commodare. At contra, Deo, cui nichil extra est, audire proprie est, surgentia sub semetipso desideria nostra percipere. Tribus autem modis nos interrogare consueuit, cum aut flagelli districtione percutit, et quanta nobis insit uel desit patientia ostendit; aut quedam que nolumus precipit, et nostram nobis obedientiam uel inobedientiam patefacit; aut aliqua nobis occulta aperit et aliqua abscondit, et mensuram nobis nostre humilitatis innotescit. Et hoc tertio modo magis doctores interrogat.

Stupebant, inquit, omnes, qui eum audiebant, super prudentia et responsis eius. Quicunque cordis  aure eum adhuc audiunt, stupent ad eius prudentiam: sicut et beatus Iob, qui inter homines sapienter locutus fuerat; sed auditis Dei sermonibus se dixit insipienter locutum. Responsa quoque eius sunt stupenda. Respondere enim illius est, eum qui se humiliter nescientem cognouerit, occultis inspirationibus erudire. Respondet enim ex magisterio aspirationis, et mentem humilium mirabiliter docet. Respondet, sicut et alibi dictum est ei: uoca me, et respondebo tibi; aut certe loquar, et tu responde mihi . uocare enim Dei est, nos amando et eligendo respicere. Respondere autem nostrum est, amori illius bonis operibus parere. Loquimur etiam, cum eius faciem per desiderium postulamus. Et ipse respondet loquentibus, cum nobis  se amantibus apparet.

Sequitur: Et uidentes admirati sunt. Admirati sunt parentes eius, cum eum in templo in medio doctorum sedere uidissent. Admirantur usque hodie Iudei quicunque ad Ecclesiam ueniunt, et ad fidem conuertuntur: dum ibi Messiam, id est Christum uident, quem in Synagoga, et inter cognatos et notos, nulla eorum expositione uidere uel intelligere potuerunt.

Et dixit mater eius ad illum: Fili, quid fecisti nobis sic? Ecce pater tuus et ego dolentes querebamus te. Diximus per matrem Domini Synagogam significari, de qua Dominus secundum carnem originem duxit. Hec autem quocunque tempore ad Ecclesiam ueniens, ibique ueritatem intelligens, suam ignorantiam  et Christi absentiam admiratur, et admirando dicit: Fili, quid fecisti nobis sic? cur nos reliquisti, et ad gentium Ecclesiam pertransisti? Ecce pater tuus, populus Iudaicus, et ego dolentes querebamus te. Hoc est enim, quod Apostolus ait: Testimonium illis perhibeo quia zelum Dei habent, sed non secundum scientiam . Querunt Iesum, et non inueniunt; quia nondum ad templum et Ecclesiam peruenerunt.

Et ait ad illos: Quid est quod me querebatis? Nesciebatis quia in his que Patris mei sunt, oportet me esse? Quid est, inquit, quod me in conuentu infidelium querebatis, et extra Ecclesiam esse putabatis? Hic enim, me querat, qui querere uult. An nesciebatis  quia in his que Patris mei sunt, et inter illos qui Patris mei uoluntatem faciunt oportet me esse? Et ipsi non intellexerunt uerbum quod locutus est ad eos. Non intellexerunt, quia cor cecatum habebant, et in Ecclesia gentium esse Christum non agnoscebant; quoniam cecitas ex parte contigit in Isrel, donec plenitudo gentium intraret, et sic omnis Isrel saluus fieret . Nam quia in extremo tempore Saluator ad reliquias Isrel reuertetur, apte subiungitur: Et descendit cum eis, et uenit Nazareth: et erat subditus illis. Descendit enim nouissime cum Hebreis: et uenit Nazareth, ubi nutritus fuerat; quia cum his qui de circumcisione crediderant, se misericorditer inclinauit ad plebem Isreliticam. Quod tamen adhuc est futurum, licet narremus illud  quasi preteritum. Et erat subditus 173 illis, sicut et de Spiritu sancto dicit Apostolus, quia spiritus prophetarum prophetis subiectus est, ut scilicet uoluntatem eorum faceret, nec eorum arbitrio repugnaret. Hoc enim modo, sicut spiritus prophetarum prophetis subiectus est; sic sapientia predicantium predicantibus subiecta est. Sapientia uero predicantium uel magistrorum, Christus est. Et mater eius conseruabat omnia uerba hec in corde suo. Pia plebs circumcisionis sedulo corde retinebat, uel potius retinebit mysteria Christi.

Et iehsu proficiebat sapientia, et etate, et gratia, apud Deum et homines. iehsu proficiebat; quia termo predicationis eius crescebat. Proficiebat sapientia quoniam maior sapientia reperiebatur semper in  eius doctrina. Proficiebat et etate, quoniam anime proficientis etas maturior iugiter inueniebatur in eius sermone. Proficiebat et gratia, quoniam maiorem suis gratiam quotidiano profectu dabat. Non enim sibi, sed et suis, profectus iste fiebat. Apud Deum et homines ita proficiebat, quia et ad Dei gloriam et ad hominum salutem hec gerebantur: et magis ac magis innotescebant angelis qui sunt apud Deum, et hominibus ad exemplum. Unde laus et honor sit eidem pio Saluatori cum Patre et Spiritu sancto, per infinita secula. Amen.



HOMILIA uIII.

IN EuANGELIUM SECUNDUM LUCAM: Factum est cum baptizaretur omnis populus, et Iesu baptizato et orante, apertum est celum. Et reliqua .

Baptizauit Ioannes uniuersum populum ad se uenientem; quia si solum Dominum baptizasset, non deessent qui putarent sanctius fuisse baptisma Ioannis quam Christi, quasi baptismo Ioannis solus Christus meruisset baptizari; baptismo autem Christi, genus humanum. Si enim solus Christus baptismo Ioannis esset baptizatus, dicerent homines: Qualem baptismum habuit Ioannes? Magnum baptismum habuit, ineffabile sacramentum, uidete quia solus Christus meruit baptizari baptismo Ioannis. Atque ita maior uideretur baptismus serui quam baptismus Domini. Baptizati sunt igitur et alii baptismo Ioannis, ne melior baptimus Ioannis uideretur  quam Christi. Baptizatus est autem Dominus ut, Domino suscipiente baptismum serui, non dedignarentur alii serui suscipere baptismum Domini. Baptizatus est Dominus, non ipse aquis mundari, sed ipsas mundare cupiens aquas; que ablute per carnem eius, peccati utique nesciam, baptismi ius assumerent; et quod tot sub lege baptismata nequiuerant, contra preuaricationis malum uim regeneratiue sanctificationis conciperent. Unde bene euangelista cum baptizatum diceret omnem populum, nichil magni addidit; sed Iesu baptizato et orante, apertum mox celum esse perhibuit. Quia dum corporis humilitate Saluator undas fluminis subiit, diuinitatis sue potentia nobis celi ianuas aperuit. Et dum carnem innoxiam frigentibus aquis tingeret,  oppositum quondam noxiis ignitum porte paradisi gladium exstinxit. Nam tota nature humane massa in primis parentibus eiecta de paradiso fuerat, et ex illo tempore clausa illi erat celestis ianua. Sed huius nature particeps fieri clementer dignatus est Dominus; per hanc totius humani generis causam, ut uerus aduocatus, perorare. Hinc est, quod nunc baptizatus cepit orare. Nam, sicut pro nobis est baptizatus, sic et pro nobis orauit; quia noster est pontifex, ac pro nobis humanitati sue celum, quod, ut diximus, toti masse generis humani clausum erat, aperuit; et per eam cunctis hominibus, qui membra eius affecti fuerint.

Sequitur: Et descendit Spiritus sanctus corporali specie, sicut columba, in ipsum. Recte Spiritus sanctus  in specie corporali descendit; quia Filius assumendo corporis ueritatem, iam descenderat. Recte et sicut columba in eum Spiritus descendit, ut eius mansuetudinem nobis intimaret. Ipse enim iudex est generis humani. Sed quis eius ferret iustitiam, si priusquam nos per mansuetudinem corrigeret, culpas nostras per zelum rectitudinis examinare uoluisset? Homo ergo pro hominibus factus, mitem se hominem prebuit. Noluit peccatores ferire, sed corrigere. Prius uoluit mansuete corrigere, ut haberet quos post mundum in iudicio saluaret. In columba ergo apparere super cum debuit Spiritus, qui non uenerat ut peccata per zelum iam percuteret, sed adhuc per mansuetudinem toleraret. Non enim propterea tunc Spiritus sanctus in eum descendit,  ut ipse tunc primo Spiritum sanctum acciperet, qui semper ab exordio sue conceptionis Spiritu sancto plenus permanserat.

Sequitur: Et uox de celo facta est. Tu es Filius meus dilectus, in te complacui mihi. Hanc uocem corporaliter sonantem, per angelicam creaturam Pater emisit. Tu, inquit, es Filius meus. Non autem ipsum Filium, qui semper nouit omnia, sed Ioannem et ceteros qui aderant, hac uoce docebat quis esset quem Filium Ioseph putabant. Unde Mattheus hac uoce Patris dicere maluit: Hic est Filius meus. Quod igitur ait, tale est: Tu es Filius meus, ex substantia mea naturaliter equalis genitus; et idcirco dilectus, utpote unigenitus. In te complacui mihi,  hoc est simul de omnibus, que in te sunt, uel que egisti, placui mihi; quia nichil in te unquam inueni nisi quod semper placet mihi, et propterea gratum mihi est quia te humanaui. In illis autem mihi quodammodo displicui, de quibus humano more quondam locutus sum: Penitet me fecisse eos. .

Quod autem de capite diximus, referendum est ad membra uel corpus. Nam Iesu baptizato et orante, apertum est celum; quia cum quilibet electorum eius baptizatus est, et non otio uacat, sed deuotis precibus occupatur, et iter uirtutum arripit; tunc ei porta regni celestis panditur. Et descendit Spiritus sanctus in ipsum; quia in eum qui baptizatus est et orat, uenit almus Spiritus corporali specie, ut designet  firmitatem donationis sue. Sicut columba, ut innocentiam et simplicitatem se talibus afferre demonstret. Et uox de celo facta est: Tu es Filius meus; quia tunc primum quisque est Filius Dei, cum de baptismo ascendit. Et dilectus meus, per preuenientem gratiam meam, qui prius eras odibilis in malitia tua. In te complacui mihi, totum placet quod in te gessi; cum huc usque displicuisset quidquid ipse gesseras. In eo autem quod Pater in uoce sonat, et Spiritus sanctus in columba descendit, Filiusque baptizatur in homine, Trinitas euidenter declaratur, in cuius nomine et fide unusquisque nostrum baptizatur.

Sequitur: Et ipse iehsu erat incipiens quasi annorum triginta: ut putabatur, Filius Ioseph. iehsu annorum  triginta baptizatur: et tunc demum incipit signa facere, et Euangelium predicare, legitimum uidelicet et maturum tempus etatis ostendens his, qui omnem etatem uel ad sacerdotium, uel ad magisterium putant opportunam. Nam et Ioseph in typum huius nostri Saluatoris triginta annorum erat, quando regni gubernacula suscepit, atque Dauid tricenarius regnare cepit, 174 et Ezechiel eiusdem etatis erat quando uaticinium inchoauit. Talem igitur etatem exemplo Christi debent habere qui sacerdotes fiunt, uel doctores, aut aliquem huiusmodi primatum accipiunt. Potest uero tricenalis etas baptizati Saluatoris, etiam nostri baptismatis intimare mysterium, propter fidem, scilicet sancte Trinitatis,  et operationem Decalogi legis. Tres enim decade, que sunt in tricenario, fidem et operationem eorum, quibus prodest baptismus, insinuant. Fidem in ternario, et operationem in denario numero. Has enim tres decadas habere eos qui baptizantur, precipiebat Dominus, cum diceret: Euntes docete omnes gentes, baptizantes eos in nomine Patris et Filii et Spiritus sancti, docentes eos seruare omnia quecunque mandaui uobis .

Ut putabatur, inquit, filius Ioseph. Hoc propter illos dictum est, qui eum reuera carnaliter genitum ex carne Ioseph putabant; et quia per Ioseph, qui propinquus erat uirginis Marie, describenda fuerat genealogia ipsius Marie, que de Spiritu sancto Christum concepit; quoniam non est consuetudinis  Scripturarum genealogias texere per femmas. Ob hoc enim per Ioseph congrue describitur genealogia Christi, quia de eius coniuge, licet semper uirgine, natas est. Cum autem Ioseph nominatus esset, subiunctum est: Qui fuit Heli, qui fuit Mathan, qui fuit Leui , etc.; Mattheus uero descendens, sic ait: Mathan autem genuit Iacob, Iacob autem genuit Ioseph uirum Marie . Quid est, quod duos patres, id est Heli et Iacob, habuisse uidetur Ioseph? Cuius questionis difficultas ita soluitur: Mathan et Mathat, de una eademque uxore Esta nomine, singulos filios procrearunt. Quia Mathan qui per Salomonem descendit, uxorem eam primus acceperat; et relicto uno filio, Iacob nomine, defunctus est. Post cuius obitum Mathat qui  per Nathan genus ducebat, cum esset ex eadem tribu, sed non eodem genere, accepit eam uxorem, genuitque ex ea filium, nomine Heli. Per quod ex diuerso patrum genere efficiuntur Iacob et Heli uterini fratres. Quorum alter, id est Iacob fratris Heli sine liberis defuncti uxorem ex mandato legis accipiens genuit Ioseph, natura quidem germinis suum filium; propter quod et scribitur, Iacob autem genuit Ioseph; secundum uero legis preceptum, Heli efficitur filius, cuius Iacob, quia frater erat, uxorem ad suscitandum fratri semen acceperat. Et per hoc rata inuenitur atque integra generatio, et ea quam Mattheus refert dicens: Iacob autem genuit Ioseph: et ea, quam Lucas designat, dicens ut putabatur filius Ioseph, qui fuit Heli. Qui et ipse, subsonante  eadem distinctione, Heli esse filius putabatur, qui scilicet Heli fuerat filius Matthat. Quoniam euangelista legalem hanc successionem, que uelut adoptione quadam erga defunctos constat, magis quam germinis ueritate, competenti satis per hoc designauit indicio, obseruans ne omnino in huiusmodi successionibus genuisse aliquem nominaret. Nec mireris si Lucas a Dauid usque ad Christum plures successiones, et Mattheus pauciores, hoc est iste quadraginta tres, et ille uiginti octo posuit, cum per alias personas generatio sit decursa. Potest enim fieri ut alii longeuam transegerint uitam, alterius uero generationis uiri in matura etate decesserint: cum uideamus complures senes cum suis nepotibus uiuere,  alios autem uiros statim filiis obire susceptis. Lucas non, sicut Mattheus, ab initio Euangelii sui, sed a baptismo Christi generationes narrat, nec descendendo, sed ascendendo, tanquam sacerdotem in expiandis peccatis magis assignans, ubi eum uox de celo declarauit, ubi testimonium Ioannes ipse perhibuit, dicens: Ecce qui tollit peccata mundi . Ascendendo autem transit, et ab Abraham peruenit ad Deum, cui mundati et expiati reconciliamur. Merito et adoptionis originem ipse suscepit, quia per adoptionem efficimur filii Dei credendo in Filium Dei. Satis autem demonstrauit non se ideo dixisse Ioseph filium Heli, quod de illo genitus sit; sed quod illi fuerit adoptatus: cum et ipsum Adam filium Dei dixit, cum sit factus a Deo; sed per gratiam,  quam postea peccando amisit, tanquam filius in paradiso constitutus sit. Qui tamen creditur, per Christum accepta remissione culparum, inter filios adoptionis computatus. Quapropter in generationibus Matthei significatur nostrorum susceptio peccatorum a Christo Domino; in generationibus autem Luce designatur nostrorum abolitio peccatorum a Christo Domino. Ideo ille eas descendens enarrat, iste ascendens. Remissis enim peccatis ad Dominum reuertimur et ascendimus, a quo per Adam peccantes recessimus, et huc delapsi sumus. Nam quod dicit Apostolus: Misit Deus Filium suum in similitudinem carnis peccati , hec est susceptio peccatorum. Quod autem addidit, ut de peccato damnaret peccatum in carne, hec est expiatio  peccatorum. Proinde Mattheus a Dauid per Salomonem descendit, in cuius matre ille peccauit; Lucas uero ad ipsum Dauid per Nathan ascendit, per cuius nominis prophetam Deus peccatum illius expiauit. Ignoramus autem uel parum nouimus qui uel cuius meriti fuerint uiri, quos Lucas posuit a Ioseph usque ad Zorobabel, et a Salathiel usque ad Nathan filium Dauid, preterquam quod de genere Dauid eos fuisse non dubitamus. Ait autem inter cetera: Qui fuit Resa, qui fuit Zorobabel, qui fuit Salathiel, qui fuit Neri. Quod et Mattheus ita retulit: Iechonias genuit Salathiel, Salathiel autem genuit Zorobabel, Zorobabel autem genuit Abiud. Ecce iuxta duos euangelistas et Salathiel habuisse uidetur duos patres, id est Iechoniam et Neri. Sed  aliquid tale et de his duobus intelligi debet, quale superius dictum est de binis patribus Ioseph. Nam apud Hebreos generationum nomina nunc secundum naturam, nunc secundum legem computantur. Secundum naturam, cum ex seminis ueritate descendunt; secundum legem, cum quis filius alio generante substituitur sub nomine fratris defuncti sine liberis. Nam et ille defunctus non falso dicitur pater filii huiusmodi. Alter ergo duorum patrum Salathiel intelligitur secundum carnem, alter secundum legem, uel secundum adoptionem. Frequens enim erat apud Iudeos adoptandi consuetudo, et non incongrue dicitur quis eum genuisse quem adoptauit; quia uidelicet beneficio illum genuit. Hoc etiam quod  iuxta duos euangelistas Salathiel est pater Zorobabel, nisi predicte rationes occurrerent, dissonare uideretur a uerbis Dierum, ubi scriptum est, quia filii Iechonie fuerunt Salathiel et Phadaia et de Phadaia orti sunt Zorobabel et Semei . Sed Zorobabel secundum naturam ortus ex Phadaia, intelligitur secundum legem appellari filius Salathiel. Nam ipse Zorobabel erat primogenitus, et primogenitus nomine fratris defuncti iussus est uocari. Potuit etiam fieri ut Salathiel Zorobabelem filium Phadaie fratris sui adoptaret in filium; sicut legimus quia Mardocheus Esther filiam fratris sui adoptauit in filiam . Item Zorobabel ostenditur hic habuisse filios Abiud et Resa, cum in septem filiis, quos secundum uerba Dierum genuit, nullus ita uocatus  sit, nisi forte aliqui eorum binis nominibus usi fuerint. Hoc enim sepe contingebat. Aut si hoc non fuit, constat pro certo quia uel secundum legis preceptum, uel secundum adoptionis beneficium hi duo fuerunt eius filii. Rursum inter alia dicitur: Qui fuit Sale, qui fuit Cainan, qui fuit Arphaxad. Nomen autem et generatio huius Cainan, iuxta Hebraicum in Genesi non inuenitur; sed Arphaxad Sale filium nullo interposito genuisse refertur. Sic enim legimus: Porro Arphaxad uixit triginta quinque annis, et genuit Sale . Sed euangelista sumpsit hanc generationem 175 de septuaginta interpretum editione, ubi scriptum est quod Arphaxad 135 annorum genuerit Cainan; et ipse Cainan cum 130 esset annorum  genuerit Sale. Nemo autem fidelium putet hoc in loco LXX translatores errasse; sed credat indubitanter eos, quod uerum esse nouerant, posuisse; et quod Moyses minus dixerat, supplesse. Neque enim Spiritus sanctus hoc in Euangelio posuisset, nisi uerum omnino esset. Nam ipsi septuaginta seniores a tempore Moysi magisterium in Synagoga tenebant, et de spiritu Moysi acceperant, ac legem ex ipsius Moysi traditione didicerant: ideoque si quid ibi pretermissum esset, et suppleri posset, uel aliter interpretari nouerant. Moyses uero propter aliquam causam, que Deo nota est, transiliit generationem Cainan, et partem annorum qui sub eo et sub eius patre fluxerunt. Fortasse enim cum secundam etatem describeret, uoluit a diluuio usque  ad Abraham decem solummodo generationes ponere; et ideo generationem unam pretermisit. Nam et Mattheus a Dauid usque ad transmigrationem Babylonis quatuordecim generationes ponere uolens, pretermisit tres, ubi ait: Ioram autem genuit Oziam . Sicut ergo Ioram, tribus in medio positis, genuisse dicitur Oziam, sic et Arphaxad uno Cainan interposito dicitur genuisse Sale. Quod autem pars annorum in Scripturis sanctis aliquando ponatur, et pars omittatur, ostendit liber Regum dicens: Filius unius anni erat Saul cum regnare cepisset, duobus autem annis regnauit super lsrel . Nunquid enim unum tantummodo etatis annum habebat, qui ab humero et sursum  altior cunctis erat? Et nunquid duobus solummodo annis regnauit, qui tam longo tempore regnum tenuit? Sicut igitur pars annorum Saul est pretermissa, sic et pars annorum Arphaxad et Cainan. Itaque ueridicus est et Moyses, et noster euangelista cum septuaginta senioribus. Item qui fuit, inquit, Enoch. Et pulchre generationum ordo a baptizato Dei Filio usque ad Deum Patrem ascendens, septuagesimo gradu Enoch habet, qui dilata morte translatus est in paradisum, ut significet eos qui in gratia adoptionis filiorum ex aqua et Spiritu sancto regenerantur, interim post ahsolutionem corporis eternam suscipiendos in requiem. Septuagenarius quippe numerus, propter septimam Sabbati, ad requiem eorum significandam, qui iuuante Christi gratia decalogum  legis impleuerunt, aptissime coagruit, ut in tempore resurrectionis indemutabili Dei sapientie contemplande per secula monstret esse iungendos. Ad ultimum uero dicitur: Qui fuit Seth, qui fuit Adam, qui fuit Dei . Quia Christus iustitie sue Patrisque nos expiatos ab omni peccato purgatosque coniungit, ut fiat quod ait Apostolus: Qui autem adheret Domino, unus Spiritus est : propterea in hoc numero generationum, et ipse Christus, a quo incipit enumeratio, et Deus ad quem peruenit, connumerantur: et fit numerus septuaginta septem, quo significatur omnium prorsus remissio et abolitio peccatorum: quam etiam ipse Dominus per huius numeri mysterium euidenter expressit, dicens remittendum esse peccata non  solum septies, sed etiam usque septuagies septies . Nec frustra iste numerus ad peccatorum omnium pertinet mundationem, si diligentius inquiratur: constat enim ex undenario et septenario, quia uel undecies septem, uel septies undecim, faciunt septuaginta septem. Undenarius uero transgressionem denarii significat. Denarius quippe tanquam iustitie numerus in decem preceptis legis ostenditur.

Porro peccatum est legis transgressio; et utique transgressio denarii numeri congruenter undenario figuratur. Unde et uella cilicina iubentur in tabernaculo undecim fieri. Quis autem dubitet ad peccati significationem cilicium pertinere? Ac per hoc quia uniuersum tempus septenario dierum numero uoluitur,  conuenienter undenario septies multiplicato, ad numerum septuagesimum et septimum cuncta peccata, que temporaliter geruntur, perueniunt. In quo numero etiam fit plena remissio peccatorum, expiante nos carne sacerdotis nostri a quo nunc iste numerus incipit; et reconciliante nos Deo, ad quem nunc iste numerus peruenit; per Spiritum sanctum, qui in columbe specie in hoc baptismo, ubi numerus ipse commemoratur, apparuit. At si in denario perfectio beatitudinis significatur  quod fit cum septenaria creatura, id est homo interior et exterior, Trinitati, que Deus est, adiungitur: manifestum est quod transgressio denarii peccatum significat per superbiam plus aliquid  habere cupientis, et integritatem perfectionemque amittentis. Undenarius autem ideo septies ducitur, ut motu hominis fieri significetur ipsa transgressio. Ternario enim numero incorporea pars hominis designatur, ubi Deum toto corde, et tota anima, et tota mente diligere  iubetur. Quaternario autem corpus exprimitur, propter quatuor eius principalia membra, uel propter quatuor elementa, quibus constat. Et ex his compositus homo apte designatur septenario. Motus autem in numeris non exprimitur, cum unum duo, tria, quatuor, etc.; sed cum dicimus semel, bis, ter, quater. Ideoque non septem et undecim, sed septies undecim significatur transgressio, que motu facta hominis  peccantis, hoc est perfectionis sue stabilitatem transgredientis cupiditate amplius aliquid habendi. Itaque quia in septuagesimo septimo numero designatur et primi hominis, et ceterorum qui ex eo prodierunt transgressio, apte Deus septuagesima et septima generatione uenit, aboliturus omnia peccata suorum fidelium. Omnes enim qui more Christiano accedunt ad lauacrum, continentur in mysterio septuaginta et septem generationum; et ideo remissionem peccatorum consequuntur ab eo qui tot generationes mundans in hoc numero remissionem culparum constituit, et in fine tot generationum uenit tollere peccata mundi. Non solum enim eos qui in Nouo Testamento baptizantur purificat, sed et illos qui ab exordio mundi in eum  uenturum recte crediderant. Unde sursum redeundo numerat euangelista sanctas has generationes, ut ostendat et ad omnes eas pertingere purgatoriam et reconciliatricem Christi gratiam, omnesque qui nunc baptismi sacramentum recte seruant, ad Deum redire. Nam gratia diuine incarnationis et purificationis in omnes retro generationes ascendit, ut intelligamus nullum tempus unquam sine electis Christi transisse, qui per eum ab originali culpa sunt liberati. Propter quod et ipse Adam, quem Dei sapientia, que Christus est, eduxit, ut scriptum est, a delicto suo , in fine relationis generationum, Filius Dei per hanc Christi gratiam ostenditur. Ac inde Pater Deus Christum Deum et hominem recipit, et per hunc omnes qui membra sunt  eius. Deinde nomina patrum retro sic interpretari studeamus, ut ascensum in his atque prouectum semper intelligamus, ac seriem genealogie ipsorum ueluti scalam usque ad Deum, per quam et omnes baptizati gradatim ascendere debeant. Hec enim genealogia, que a Iesu baptizato ad Deum tendit, uidetur nobis esse scala illa de qua legimus quia Iacob lapidem supponens capiti suo dormiuit, et uidit in somnis scalam stantem super terram, et cacumen illius tangens celum, angelos quoque Dei ascendentes et descendentes per eam, et Dominum innixum scale . Lapis enim capiti suppositus, et uelut fundamentum scale factus Christus est qui seipsum humiliauit, ut omnes suos exaltaret, qui sicut fundamentum omnes portat, et a nullo portatur.  Et per hanc genealogie scalam alii ascendunt, et alii descendunt. Ascendunt qui proficiunt, descendunt qui deficiunt. Angeli autem, 176 id est nuntii Dei uocantur, quia Christum loquuntur. Quisquis igitur in Christo baptizatus est, apertum est ei celum, et Deus desuper paratus est eum suscipere; sed ille per gradus scale, que a baptismo usque ad Deum porrecta est, debet ascendere; quia, et sicut Salomon ait: semita uite super eruditum . qua scilicet eruditus ipse tendat in celum. Nam et populus Isrel transito mari Rubro non stetit; sed postea longis itineribus ac laboribus ad terram promissionis peruenit. Sic et qui baptizatus est, non sit piger; sed per uiam  mandatorum Dei tendat ad celestem patriam sibi promissam, et per gradus scale generationis conetur ascendere, si ad Deum, qui in summitate eius est, desiderat peruenire. Hec autem genealogie scala uia est ad celum et ad Deum ducens, quam quo uerius quisque ascendit, eo potentius illuc peruenit. Alius enim alio fortius eam scandit, et alius adhuc fortius uel perfectius, sicut unicuique diuinitus est datum. ue autem illi qui nullum eius gradum ascenderit, quia in infimis remanebit.

ueniamus igitur ad hos gradus interpretando Patrum nomina. Humillimus omnium inuenitur iehsu, utpote fundamentum uniuersorum, interpretatur Saluator, quia ipse solus humanum genus saluat, et non est in alio aliquo salus: Neque enim est  aliud nomen sub celo datum hominibus, in quo oporteat nos saluos fieri . Huius itaque salutis per baptismum quisque fieri particeps inchoat. Sed si uult non amittere quod gratis accepit, oportet ut in eo crescere studeat per proprium laborem sancte actionis. Unde mox Ioseph ponitur, qui augmentum interpretatur; quia ille augmentum gratie post baptismum consequitur, qui ad bene agendum piger non fuerit. Inde sequitur Heli, qui ascendens dicitur, ut ascensum proficientis de uirtute in uirtutem significet. Deinde est Matthat, qui donum interpretatur; quia qui uirtutum gradibus ad alta nititur, maioris adhuc gratie donum consequitur. Et inde sequitur Leui, qui assumptus dicitur; quia Deus illum sibi assumpsit ad iugem famulatum  suum, confirmans in assiduitate bonorum operum. Sequitur et Melchi, qui rex meus interpretatur; quia sepe contingit ut qui iam talis est, rector Ecclesie efficiatur. Sed et Ianne sequitur, qui preparatus dicitur; quia talis uir ad omne bonum opus est iam paratus. Ioseph quoque subiungitur, qui, sicut supra dictum est, augmentum interpretatur, quia proficit semper et religionis augmentum capit. Nec non et Matthias, qui donum Dei dicitur; quia donum diuine gratie nouis adhuc in eum beneficiis infunditur. Et Amos, qui honorans, uel fortis, uel populum auellens interpretatur; quia Deum honorat bene uiuendo, et fortis est ad aduersa toleranda, et doctrinis ac exemplis suis ab amore mundi cor auellit populi. Sed et Naum, qui consolator uel consolatio  dicitur; quia illos, qui temporalia contempserunt, promissione eternorum consolatur. Heli quoque, qui uicinus meus dicitur; quia uicinus ei fit, quem consolatione demulcet. Et Nagge, qui solemnitas interpretatur, quia ipse solemnitas letitie fit ei, quem consolatur. Atque Mahath, uel Manat, qui requiescens dicitur; quia requiescit iam in secreto diuine contemplationis, sequestratus a labore secularis cupiditatis; uel in eo requiem habet, quem suam consolationem accepisse uidet, et in tribulationibus pro Christo iam gloriari. Sed et Mathathias, qui donum Dei, sicut premisimus, dicitur; quia maius adhuc donum superne gratie percipit, propter supradicta bona, que sic agere studuit. Neque  enim de antiquis patribus, quorum nomina interpretamur, ista dicimus, licet et de ipsis fortasse possit intelligi; sed potius de uno quolibet iusto uiro, quem per hos uirtutum gradus a baptismo ascendentem ad Deum describimus. Nam per hos ascendit electorum Ecclesia de qua dicitur: Deus in gradibus eius cognoscetur, cum suscipiet eam . Per hos etiam sanctus Iob ascendebat, dicens: Per singulos gradus meos pronuntiabo illum . Ad ordinem ergo graduum reuertamur, ut ad ceteros uideamus. Nam Semei sequitur, qui audiens interpretatur, aut auditum obedientie in sancto uiro designet. Sequitur et Ioseph, qui, sicut iam bis dictum est, augmentum interpretatur; quia nouum augmentum semper iustus adipisci studet.  Sed et Iuda sequitur, qui confessio uel laudatio dicitur; quia confessionem laudis semper Deo reddit. Et Ioanna, qui dicitur cui est gratia uel Dominus gratia eius; quoniam multa inest ei gratia, et ipsa gratia Dominus est, ut Domino Deo in se manente gratiosus sit. Et Resa, qui caput eius interpretatur; quia Dominus, qui est gratia eius, ipse est et caput eius. Talis enim dignus est habere Christum caput. Sequitur et Zorobabel, qui interpretatur ortus in Babylone, uel ipse magister Babylonis; quia talis uir inter iniquos primo nascitur, et postmodum docet eos quomodo possit ad salutem pertingere. Et Salathiel, cuius interpretatio est petitio mea Deus; quia iste iam nichil nisi Deum appetit, sciens quia nichil ad beatitudinem sibi nisi Deus  sufficit. Et Neri, qui dicitur lucerna mea; quia talis Deo potest dicere: Lucerna pedibus meis uerbum tuum , uel nos de illo, quia lucerna eius est Agnus . Et Melchi, qui rex meus interpretatur, atque subauditur, a superioribus Deus, ut iste dicat: Rex meus Deus. Talis enim non uitium aliquod, sed solum Deum habet regem. uel Ecclesia de illo potest dicere, Neri et Melchi, id est lucerna mea rex meus: quia ipse eam illuminat et regit. Sequitur et Addi, qui robustus interpretatur; quia uir iste cordis robore est preualidus. Et Cosam, uel Cusam, qui dicitur Aethiopia eorum; quia illis, qui tenebras putant lucem, et lucem tenebras, uidetur huiusmodi uir nigredo eorum, qua multi tenebrescant, quoniam multos illuminat.  uel Aethiopia eorum, id est denigratio eorum dicitur; quia comparatione luminis doctrine et sanctitatis sue, nigredine uitiorum et errorum opertos esse eos declarat. Elmodach, uel Elmadan [al., Helmadam] quoque sequitur, qui Dei mansura dicitur; quia iste tam regulariter et moderate semper agit, ut mensuram regule diuinitus sibi date non excedat. Et Her, qui uigilans interpretatur; quoniam iuxta preceptum Euangelii semper uigilat. Atque iehsu, qui salutaris, uel Saluator dicitur; quia salutem multorum uerbis et exemplis operatur. Nam qui conuerti fecerit peccatorem ab errore uie sue, saluabit animam eius a morte . Sequitur et Eliezer, qui Dei auxilium, uel Deus meus adiutor  interpretatur: quia ipse multis fit Dei auxilium, et multos per eum Deus: adiuuat. Atque Iorim, qui dicitur Dominus exaltans, uel est exaltans; quia per cum Dominus exaltat, et ipse quos ualet exaltare non cessat, dum eos ab infimis cupiditatibus eleuat dicens: Que sursum sunt querite, ubi Christus est in dextera Dei sedens . Sed et Matthat, qui donum interpretatur; quia in eo redundat donam gratie celestis, et eum Deus multis in salutem dedit. Leui quoque, qui dicitur assumptus; Deus enim illum assumpsit, id est sibi specialius seruientem, et constanter perseuerantem fecit. Sequitur et Simeon, qui dicitur exauditio; quia talis uir est exauditio precis multorum effuse coram Domino pro doctore salutifero. Interpretatur etiam Simeon  audiens tristitiam; quia pie compatiens audit tristitiam luctus penitentium. Iuda quoque sequitur, qui confitens dicitur; quia confessionem laudis Deo magis ac magis semper eo amplius reddit, quo amplius in uirtutibus proficit. Unde et Ioseph subditur, qui augmentum interpretatur, ut augmentum meritorum quotidiano profectu designet in eo fieri. Sequitur et Eliacim, qui Dei resurrectio dicitur: ipse 177 enim fit multorum cordibus resurrectio diuine gratie, que per peccatum in eis ceciderat. Et Melca qui laudans interpretatur, laudat enim semper Dominum. Sed et Enam, qui oculus eorum dicitur; quia talis uir prouidet aliis. Et Matthatha, qui donum eius, id est donum Dei, interpretatur; quia ipse est donum Dei, uel in eo est donum Dei. Atque Nathan,  qui dicitur dedit, uel dantis; quia predictum Dei donum dedit ipse Deus, et illud donum est eius dantis. uel ipse uir Dei dedit ceteris donum Dei quod acceperat. Hinc sequitur et Dauid, qui interpretatur manu fortis uel desiderabilis; quia in opere fortis est, et merito sue sanctitatis desideratur a multis. Iesse quoque, qui dicitur insule libamen: quia ipse quasi quoddam sacrificii libamen offertur Deo ab Ecclesia, que uelut insula tunditur undique fluctibus seculi, nec mouetur. Necnon et Obed, qui seruiens interpretatur; quia Deo seruit in conscientia pura. Atque Booz, qui dicitur in fortitudine: quia in fortitudine magnanimitatis Deo seruit ex deuotione caritatis. Et Salomon, qui dicitur dependens, siue perfectio; quia eleuatus a terrenis, quantum  ualet, celestibus adheret, et pro posse perfectus est. Sed et Nausson, qui serpentinus interpretatur; quia serpentis astutiam habet, et serpentem ereum, quem Moyses in eremo suspendit , hoc est Christum, imitatur. Aminadab quoque, qui dicitur populus meus spontaneus: quia idem uir iustus fit populus Dei spontaneus atque uoluntarius, dum per predicationem facit multum fructum in multiplicatione fidelium uoluntarie Deo sacrificantium. Necnon et Aram, qui dicitur excelsus; quia completum est in eo propheticum illud: Sustollam te super altitudines terre ; uel: Constitui te super gentes et super regna . Esrom quoque sequitur, qui sagittam uidens interpretatur; quia  quo excelsius in arce mentis residet, eo liberius iacula tentationum hostis antiqui preuidet. Et Phares, qui diuisio uel dissipans dicitur; quia sagittas inimici, quas preuidet, diuidit ac dissipat. Sed et Iudas, qui confitens uel glorificans interpretatur; quia confitetur humiliter, si quid adhuc ei humanum acciderit; uel confessionem glorie Deo reddit. Necnon et Iacob, qui supplantator dicitur; quia supplantat uitia in se, uel in aliis. Solent enim et post multa uirtutum exercitia, pulsare mentem aliqua uitiorum contamina. Sequitur et Isaac, qui risus uel gaudium dicitur, quia de supplantatis uitiis letatur. Et Abraham, qui interpretatur pater uidens populum, quia talis multorum fit pater, et spiritualium filiorum suorum uidet ingentem populum, ac uirtutum  quas genuit exercitum. His, quas describimus, uirtutum gradibus, et quas ostendunt interpretationes istorum nominum, uir iustus quotidie proficiendo fit semper celo uicinior, et his in celum ascensionem suam edificat, ac cantica graduum cantans, ascensiones in corde suo disponit, et de uirtute in uirtutem assidue proficit, ut tandem in Sion Deum Deorum uidere possit . Unde ultra Abraham adhuc euangelista patres referens ascendendo transit, et usque ad ipsum Deum peruenit, ut ei uirum sanctum per hanc graduum scalam ascendentem ad ultimum iungat. Nam post Abraham, qui pater uidens populum dicitur, est superius Thare, qui pastura uel pascens interpretatur, ut significet illum eos pabulo uerbi nutrire quos spiritualiter genuit. Et inde sequitur  Nachor, cuius interpretatio est requiescens luce, uel obsecratio nouissima; quia hoc solum uir iste querit ut requiescat et placeat coram Deo in lumine uiuentium, et pro nouissimis obsecrat. Atque Serug, uel Sarug, qui perfectus dicitur; ut perfectionem uirtutum adeptus esse monstretur. Sed et Ragau siue Reu, qui dicitur egrotans, uel pascens, siue pastio; quia egre fert moras uite presentis, et corporale robur in eo spiritualium uirtutum exercitiis emarcuit, ouesque Dominicas pascit. Necnon et Phaleg, qui diuidens uel diuisit interpretatur; quia subtiliter discernens inter uirtutes et uitia, separauit pretiosum a uili. Et Heber, qui transitor dicitur; quia non fixit mentem in amore presentis seculi,  sed ad futurum seculum desideriis et profectibus assidue tendit. Sed et Sale, qui pax interpretatur; quia iam exstinctis uitiis magna pace delectatur in uirtutum actionibus. Atque Cainan, qui dicitur possessio eorum; quia iste iam a bonis, hoc est a uirtutibus, possidetur, nec ullum in eo uitium aliquid dominationis habet. Et Arphaxad, qui sanans depopulationem interpretatur; quia uirtutum deuastationem, quas hostis antiquus in multis lesit, ac barbarice destruxit, ipse sanat et reparat. Necnon et Sen, cuius interpretatio est nomen, uel nominatus; quia qui talibus studet, clarum ac celebre nomen possidet. Sed et Ne, qui interpretatur requies; quoniam Dauidico labore debellatis uitiorum cuneis, requiescit in pace Salomonis. Post hec sequitur Lamech,  cuius interpretatio est, humiliatus, percussus, siue percutiens; et eum significare uidetur, qui post diutina uirtutum exercitia peruenit ad martyrii gloriam, et humiliatus ac percussus suppliciis hostem suum spiritualiter grauius percutit. Et apte subditur Mathusale, qui interpretatur mortuus est, et interrogauit, uel qui mortis emissio, quia talis quisque pro iustitia mortuus exemplo uel memoria sue mortis interrogat et conuenit singulorum conscientias, utrum iustitiam et uitam perennem diligant, an solis temporalibus delectentur; et mortem a se funditus emisit, ut iam nullatenus a morte ledi uel tangi ualeat, sed in perpetuum uiuat. Pulchre et Henoch adiicitur, qui dedicatio dicitur; quia taliter consummatus, in illius seculi felicitate dedicatur. Et Iarez, qui descendens,  uel roborans interpretatur; quoniam pia condescensione de supernis inclinatur ad nos, ut nostram infirmitatem roboret. Atque Malaleel, cuius interpretatio est laudans Deum: quia diuinis laudibus in excelsis uacat. Necnon et Cainan, qui dicitur possessio eorum, quoniam Pater et Filius et Spiritus sanctus, qui sunt unus Deus, possident illum in celestibus. Et Henos, qui uiolentus interpretatur, quoniam uiolentia nimie uirtutis sue regnum celorum rapuit, quod a diebus Ioannis Baptiste uim patitur, et uiolenti diripiunt illud . Atque Seth, cuius interpretatio est, positus, uel posito; quia nunc in regno illo superne beatitudinis, a quo diu exsulauerat, est positus. Interpretatur etiam semen, uel resurrectio; quia seminatum est corpus eius animale,  sed surget idem corpus ipsius spirituale. Ad ultimum in superiori ponitur Adam, qui interpretatur homo; quia his profectuum gradibus fidelis quilibet promotus, et corporis etiam resurrectione innouatus, summam perfectionem illam consequitur quam homo uel habuit uel habere potest; ut tunc perfectus sit homo, et idoneus iam inseparabiliter adherere Deo. Unde et in summo cacumine super omnia Deus ipse ponitur, usque ad quem gradus scale generationis describuntur, ibique finiuntur; quia ibi finis nostre perfectionis usque ad quem tendimus, ut in ipso sine fine quiescamus. Ibi enim est sufficientia bonorum omnium; quia tunc Deus est omnia in omnibus, ut nulli sit opus ultra quidquam querere. Locus autem  premissus, quem de martyre nunc interpretati sumus, intelligi potest et de eo perfecto, qui non per martyrii passionem ex hac luce migrat, neque enim omnes perfecti ferro perimuntur. Nam Lamech interpretatur humilis, uel humiliatus. Mathusale uero, mortuus est, et interrogauit. Henoch autem, dedicatio; et Iared, descendens. Soletque frequenter euenire ut qui 178 diu laudabilis uirtutum operibus insudauit, inanis glorie typho moueatur, ut exterius gloriari de uirtutibus incipiat. Et ideo nunc iste post tot laudabiliter acta dicitur humilis; quia quanto magnus est, humiliat se in omnibus, et ab omni uitio iactantie uel superbie fit alienus. Et qui seculi gloriam sic abiecit, mortuum se mundo esse comprobauit. Exemploque talis sue mortis ceteros interrogat,  quis eorum sic mundo mori appetat. Et hinc sequitur dedicatio; quia iam per contemplationem in supernis dedicatur. Et inde fit descendens; quia ut ceteros ad ea que sursum contemplari solitus est, eleuet, ad eorum ima pie descendit, iuxta illud Apostoli: Siue mente excedimus, Deo, siue sobrii sumus, uobis . Duo nomina que sequuntur, id est Malaleel, cuius interpretatio sonat laudans Deum; et Cainan, qui dicitur possessio eorum, indicant mystice quid agatur in illa contemplationis dedicatione, et ad proximos descensione; quia uidelicet ibi Deum laudat, et hic possidetur ab illis, quorum utilitatibus seruit. Sequitur et Henos, cuius interpretatio est, desperatus; quia spem in temporalibus et caducis habere contempsit, iuxta illud beati Iob:  Desperaui, nequaquam ultra iam uiuam . Mortuus enim mundo non habet iam spem in eo. Deinde uenit Seth, qui dicitur positio, uel resurrectio: quia nunc ponit corpus quod in fine resurget. Et tunc erit perfectus homo reformatus in antiquum et meliorem statum, sicut consequens insinuat Adam, qui interpretatur homo; et primus fuit conditus: sicque iam sociatur Deo, ut ei perpetualiter inherens uiuat in ipso. Ob hoc enim se Dei Filius, misericorditer humiliauit, ut usque ad hanc celsitudinem suos, qui lapsi fuerant, exaltaret; et ex gradibus generationum, per quos ceciderant, fecit eis gradus uirtutum per quos ascenderent. Quos scilicet gradus in nominibus patrum, ut ostensum est, designatos unusquisque proficientium iuxta modum  suum ascendit, et aliquid de singulis uirtutibus assequitur; sed tanto fortius et gloriosius ad Deum peruenit, quanto uerius ac perfectius in his profecerit: tantoque rursum tardius ac difficilius ad eum pertingit, quanto remissius ac negligentius in his egerit. Posset autem de uno quoque gradu, uel nomine prolixa fieri locutio; sed cauendum erat fastidium, et relinquendum eis qui sciunt ex paucis multa dicere, unde possent et ipsi tractare. Nam et multas ipsorum nominum interpretationes, quas similiter proferre quiuissemus, pretermisimus; multasque alias adhuc esse, quarum notitiam necdum attigimus, non dubitamus, que suos habent mysticos sensus. Et ideo nichil perfectionis in obseruatione iustitie consequi possunt homines Dei, quod in hac genealogie  scala figuraliter non sit expressum. Sed et brauium ad quod per eam tendunt, ipse Deus sursum in fine positus est. Principium uero profectus, uel ascensionis  huius de qua tractatum est, Dominus in seipso statim nobis indicauit, de quo subiunctum est: iehsu autem plenus Spiritu sancto regressus est a Iordane . Non autem dicitur afflatus Spiritu sancto, sed plenus; quia in ipso habitat omnis plenitudo Diuinitatis corporaliter . Non enim ad mensuram dat Deus Spiritum ipsi, uidelicet Christo. Nam ceteris sanctis dat eum ad mensuram ; huic autem immensurabiliter, id est totum ipsum immensum Spiritum. Neque primum impletus est Spiritu sancto; sed ex quo cepit in utero uirginis concipi, semper in eo totus mansit Spiritus sanctus. Sed idcirco nunc illo plenus fuisse dicitur, quia nunc cepit operibus declarare plenitudinem eius in se manere. Et sic regressus est a Iordane; quia regnum principis mundi aggressus  est destruere a baptismo, regnumque suum in orbe nouum construere. Nam et quilibet fidelis, eius accepto in baptismate Spiritu sancto, regreditur a Iordane, cum a lauacro rediens, aduersum seculi uitia, in quibus ante conuersabatur, pugnam inchoat. A Iordane enim regreditur, qui a baptismo ad certamen contra relictas mundi tentationes properat, ut, his deuictis, coronam uite mereatur per ipsum Mediatorem Dei et hominum, qui cum Patre et Spiritu sancto uiuit et regnat in secula seculorum. Amen.



[1 1Kb] HOMILIA IX.

IN EuANGELIUM SECUNDUM LUCAM: Intrauit iehsu in quoddam castellum: et mulier quedam, Martha  nomine, excepit illum in domum suam, etc. 

Quid ad gloriosam uirginem Dei [2 1Kb] Genitricem lectio [3 1Kb] ista pertineat, ut in eius festiuitate legatur, plerique solent querere: unde [4 1Kb] quid ego sentirem, in conuentu fratrum prout potui uulgariter iam plusquam semel exposui [5 1Kb] . Et quia quod dixi auditoribus placuit, dicta litteris mandare ab eisdem et maxime a dominis [6 1Kb] abbatibus Willelmo Fiscanensi, Arnulpho Troarnensi [7 1Kb] , iussus, imo coactus sum. Quod ideo predixi [8 1Kb] , ut expositiuncula ista tanquam a presumptuoso edita non displiceat, quam non [al., quia non hanc] presumptio [9 1Kb] , sed obedientia edidit. Iam nunc igitur ratiunculam [10 1Kb] istam salua fide ac sine melioris preiudicio, ad laudem  eiusdem uirginis et matris Iesu humiliter scribere aggrediar.

In [11 1Kb] Scriptura sacra res una et eadem multoties  inuenitur diuersa significare, sicut leo, hedus, ignis, aqua, uel etiam [12 1Kb] sol, et alia multa. Est enim leo de tribu Iuda ; et est leo, qui circuit querens quem deuoret . Est hedus emissarius , qui peccata nostra portauit, est hedus a sinistris , qui damnatur. Est ignis quem Dominus misit [13 1Kb] in terram, et quem uult ut ardeat : est ignis, qui super impios cadit, ut non uideant solem . Est aqua cuius flumina fluunt de uentre credentis ; est aqua cuius tempestas non nos demergat . [14 1Kb] Est Sol iustitie, qui nos illuminet  [15 1Kb] , et sol qui nos non urat [16 1Kb] per diem . Licet ergo castellum alias malum significet, ut illud de quo dicitur: Ite in castellum: ubi, additur  [17 1Kb] , quod contra uos est, plane manifestatur [18 1Kb] quid significet; tamen hic [19 1Kb] castellum, in quod intrauit iehsu, singularem et intemeratam uirginem eiusdem Iesu genitricem, salua Scripturarum regula, per similitudinem accipimus. Castellum enim dicitur quelibet turris, et murus in circuitu eius. Que duo sese inuicem defendunt, ita ut hostes per murum [20 1Kb] ab arce, et a muro per arcem arceantur. Huiusmodi castello non incongrue uirgo Maria assimilatur, quam uirginitas mentis et corporis, quasi murus, ita undique uallauit, ut nullus unquam libidini ad eam esset accessurus, nec sensus eius aliqua corrumperentur [21 1Kb] illecebra. Et quia uirginitatem, cum libido non [22 1Kb] possit, solet impugnare superbia, est in eadem uirgine turris humilitatis, que a muro uirginitatis  omnem repellit superbiam. Et quia humilitatem, cum superbia non possit, solet impugnare libido, murus uirginitatis a turre humilitatis omnem repellit libidinem. Itaque hec [23 1Kb] duo, murus uidelicet uirginitatis et turris humilitatis ab alterutro muniuntur; ut nunquam in humili uirgine fuerit nec superba uirginitas [24 1Kb] , nec inquinata humilitas: sed semper in eadem [25 1Kb] permanserit et humilis uirginitas et uirgo humilitas [26 1Kb] . Quamuis autem quod dicitur ita uerum sit, ut nichil uerius Christiana fides credere possit, ponamus tamen aliqua de Euangelio, uirginitatis ipsius et humilitatis testimonia. Quippe cum ab angelo filius ei, promitteretur, respondit: Quomodo  fiet istud, quoniam uirum non cognosco?  Si cuilibet uirgini desponsate in animo suo disponenti nubere diceretur, Filium habebis, non miraretur, neque interrogaret quomodo istud fieret, ut pote que se desponsatam, et in proximo nupturam sciret, et a uiro grauidari [27 1Kb] usu nature speraret: hec autem non immerito mirata est; et quomodo fieret, quod promittebatur, sciscitata est [al. omit. est] 179 quoniam quamuis desponsatam, tamen se nunquam nupturam [28 1Kb] , neque uirum cognituram certissime sciebat. Hec de uirginitate. De humilitate uero dicendum est [29 1Kb] quod cum ab angelo salutaretur, mater Dei eligeretur, quomodo fieret salua uirginitate  doceretur, benedicta super omnes mulieres predicaretur, respondit: Ecce ancilla Domini ; et in alio  loco: Quia respexit humilitatem ancille sue . O sublimis uirgo mater [30 1Kb] Dei! o mater humilis ancilla Dei! Quid sublimius esse posset? Quid humilius de se sentire posset? Sunt [31 1Kb] qui castellum hoc Magdalum fuisse arbitratur, a quo Maria Magdalena cognominatur: quod si uerum est, predicte interpretationi famulatur. Magdalus enim [32 1Kb] turris dicitur, et humilitati coaptatur [33 1Kb] . Hic uero non nominatur, sed tantum quoddam dicitur: quod indiscussum preterire non debemus. Quoddam, id est singulare castellum fuit uirgo Maria. Quamuis enim et multe alie murum uirginitatis habeant [34 1Kb] , et turrim humilitatis, id est et uirgines sint, et humiles, tamen salua uirginitate matres esse non possunt, neque filios generare: quod ista sola fecit. Et ideo  castellum hoc merito quoddam, id est singulare dicitur; quia ista singulariter et uirgo et mater fuit: quod nulla alia esse potuit uel esse poterit [35 1Kb] . uerum concedamus [36 1Kb] aliquam posse esse et uirginem, et matrem [37 1Kb] , quamuis sit impossibile: etiam, sic uirgo [38 1Kb] Maria singularis erit, quia unicum Dei Filium genuit, qui sicut est unicus unico Patri, ita est unicus unice matri. Et ideo nulla, etiam si uirgo pariat, uel eumdem uel alium talem generabit [39 1Kb] . Est ergo castellum quoddam, in quod intrauit iehsu; porta uero per quam intrauit est fides. Quia enim credidit, perfecta sunt ei a Domino que ab angelo dicta sunt ei, sicut [40 1Kb] ait ad eam Elizabeth.  Nec quia iehsu intrauit castellum hoc, uiolatum est:  iehsu enim saluat, non uiolat; confracta solidat, non confringit solida. Secundum nomen eius, ita et opus eius. Et mulier quedam, Martha nomine, excepit eum in domum suam: et huic erat soror nomine Maria. Due iste sorores, sicut Patres sancti [41 1Kb] plenissime nobis exposuerunt, duas in S. Ecclesia uitas designant: Martha scilicet, actiuam; Maria, contemplatiuam. Ista laborat ad exhibenda indigenti omnia humanitatis officia; illa uacat et uidet quoniam Deus est [42 1Kb] . Ista circa exteriora occupatur; illa interiora contemplatur. Sicut autem mater [43 1Kb] Dei et singularis; ita et istarum uitarum effectus, quarum iste due sorores [44 1Kb] typum tenent, in ea exstitit singularis. Nunquam in aliqua persona, Martha sic operata est; nunquam alias, sic Maria contemplationi  uacauit. Nunquam [45 1Kb] sic alias, uel hec, uel illa, quod suum est, exhibuit. Cum Martham, uel Mariam dico, earum [46 1Kb] significata intelligo. Sed iam uideamus actionem huius Marthe; deinde coniiciamus contemplationem huius Marie. Et, ut planius id faciamus, quid alii Martham operantur; et quid ista operata est conferamus. Alii hospitem quemlibet in domo sua suscipiunt; ista non quemlibet, sed proprium Dei Filium, qui non habet ubi caput reclinet , non in domo, sed in utero suscipit. Alii nudum quemlibet ueste mutabili atque corruptibili undelibet composita [47 1Kb] operiunt, ista uerbum Dei quodammodo nudum carne induit; dum idem uerbum in eadem uirgine carnem in unitate [48 1Kb] persone assumpsit, que sine fine [49 1Kb] incommutabilis atque  incorruptibilis permanebit [50 1Kb] . Alii quemlibet esurientem uel sitientem cibo, uel pota exteriori reficiunt; ista hominem Deum [51 1Kb] humanitus indigentem [52 1Kb] , non solum exterioribus cibis uel potibus pauit, uerumetiam interiori suo [53 1Kb] lacte aluit. Et, ut breuiter illa sex misericordie opera percurramus que cum uni ex minimis suis fiunt [54 1Kb] , Deus sibi facta confitetur; ista non quemlibet ex minimis, sed summum Dei Filium hospitem in utero suscepit [55 1Kb] , nudum carne uel etiam pannis operuit, esurientem  pauit, sitientem lacte potauit [56 1Kb] , infirmum per infantiam iacentem [57 1Kb] non solum uisitauit, sed etiam balneando [58 1Kb] , fouendo, leniendo, gestando frequentauit, ut merito de ea dicatur: Maria autem satagebat circa frequens ministerium . Comprehenso, et crucifixo, quasi in carcere posito adfuit, sicut scriptum est: Stabat autem iuxta crucem Iesu mater eius . Inter hec autem sollicita erat, et turbabatur, cum fugeret in Aegyptum a facie Herodis, qui suum talem filium adeo persequebatur ut multos pro eo suspecte [59 1Kb] etatis pueros occideret. Turbatur, cum Iudeos insidiantes et mortem ei inferre [60 1Kb] molientes [61 1Kb] cognosceret. Ad ultimum turbata est ualde, et iuxta Simeonis uocem [62 1Kb] , suam ipsius animam pertransiit gladius , cum uideret  suum talem filium [63 1Kb] comprehendi, ligari, flagellari, conspui, spinis coronari, derideri, colaphizari, crucifigi, mori, sepeliri. Unde et bene ei congruit [64 1Kb] quod dicitur: Martha, Martha, sollicita es, et turbaris erga plurima . Nemo uero dubitat quod B. Maria filium suum uellet liberari de omni tribulatione, et seipsam in [65 1Kb] perturbatione [66 1Kb] adiuuari a diuinitate, quam eidem filio suo inesse [67 1Kb] sciebat per theoriam [68 1Kb] , que est pars Marie. Hoc est, quod Martha conqueritur quod eam soror sua reliquerit [69 1Kb] solam ministrare, et eius auxilium in ministerio [70 1Kb] flagitat. Hec de parte Marthe. Porro de parte Marie, que optima predicatur, quanta uel qualis in B. Maria fuerit, quis digne loquatur? Si talis est, ut diximus, imo quia melior est quam  diximus, in beata Maria pars Marthe, que tantum a [71 1Kb] Domino non laudatur, sed tamen non uituperatur: qualis est pars, quam optimam Maria elegit, que sic laudatur, ut ab ea non auferri  dicatur [72 1Kb] . O quam magna multitudo dulcedinis Dei fuit [73 1Kb] in beata uirgine, quando Spiritus sanctus super eam uenit [74 1Kb] , et uirtus Altissimi obumbrauit ei , et de eodem Spiritu sancto coacepit! Quid de Deo non sapiebat, in qua sapientia Dei latebat [75 1Kb] , et in cuius utero corpus sibi aptabat [76 1Kb] ? Christus est,  ait [77 1Kb] Apostolus, Dei uirtus, et Dei sapientia : et In eo sunt omnes thesauri sapientie et scientie absconditi , Christus autem in Maria. Ergo Dei uirtus et Dei sapientia, et omnes thesauri sapientie et scientie in Maria [78 1Kb] . Hec non tantum ad pedes, sed etiam ad caput Domini sedens audiebat uerbum ex ore [79 1Kb] eius. Hec conseruabat omnia [80 1Kb] uerba angelorum, pastorum, magorum, nec non ipsius filii sui, conferens in corde suo . Nemo unquam sicut ipsa gustauit quam suauis est Dominus . Inebriabatur ab ubertate domus Dei, et torrente uoluptatis eius [81 1Kb] potabatur . Nec mirum; quoniam apud eam, imo intra eam erat fons uite , de quo manabat cuncta perfectio [82 1Kb] utriusque uite. Circa  plurima, ut Martha, occupabatur; circa unum, ut Maria, delectabatur, quia unum est necessarium ; plurima auferuntur, unum manet. Singulariter igitur partem Marthe peregit, singulariter optimam partem Marie elegit: sed pars Marthe ei aufertur . Iam enim non erit sollicita ut ministret ei, sicut puero, cui omnes ordines angelorum ministrant, ut Domino. Iam non turbabitur fugiens cum eo in Aegyptum a facie Herodis; quia ipse ascendit in celum, et Herodes descendit in infernum a facie [83 1Kb] eius. Iam non turbabitur erga plurima, que fecerunt filio suo Iudei; quia omnia subiecta sunt ei . Iam filius Marie a Iudeis, uel militibus, non flagellabitur, nec occidetur; quia Christus ex mortuis resurgens iam non moritur, mors  illi ultra non dominabitur . Pars ergo Marthe [84 1Kb] ei aufertur [85 1Kb] , sed bono suo; pars uero Marie [86 1Kb] ei perficitur, que non auferetur ab ea. Exaltata est enim super choros angelorum, repletum est in bonis desiderium suum , uidet Deum facie ad faciem, sicuti est , gaudet cum filio in eternum. Hec est pars optima, que non auferetur ab ea; cuius et nos participes simus, meritis et precibus eius, per Iesum Christum Filium eius, qui uiuit et regnat cum Deo Patre in unitate Spiritus sancti [87 1Kb] , per omnia seculorum secula. Amen [88 1Kb] .



180 HOMILIA X.

IN EuANGELIUM SECUNDUM LUCAM: Cum intraret iehsu in domum cuiusdam principis Phariseorum Sabbato  manducare panem; et ipsi obseruabant eum. Et reliqua. 

Hec, que nunc secundum historiam mira referuntur, secundum spiritalem sensum plus admiranda  noscuntur. Nam Pharise, qui interpretantur diuisi, significant Iudeos ab omnibus aliis gentibus circumcisione et lege diuisos. Princeps Phariseorum mystice est pontifex olim Iudeorum. Domus principis huius, Synagoga. In quam scilicet domum intrauit Dominus, quando tanquam sponsus procedens de thalamo , natus est in plebe Iudeorum ex intemerate uirginis utero; et hoc fecit Sabbato, id est cum iam cessarent iuxta Dei uoluntatem carnalia legis opera, et operum edicta; quia lex et prophete usque ad Ioannem. Nam secundum legem Sabbato cessabatur ab exteriori actione; et ideo Sabbati nomine designatur cessatio carnalium legis ipsius actionum. In huiusmodi Sabbato Dominus in domum predictam intrauit, et intrauit manducare  panem, id est ut caperet cibum, hoc est ut faceret Patris uoluntatem. Ait enim: Meus cibus est; ut faciam uoluntatem eius qui me misit .

Et ipsi obseruabant eum, id est, etiam ipsi, ad quos uenerat, insidiabantur ei. Significauerunt autem eam Iudeorum partem, in qua et ipsi erant, que ei semper inuidens insidiabatur, et querebat occasiones reprehendendi uel accusandi eum.

Et ecce homo quidam hydropicus erat ante illum. Hydropicus iste qui erat in domo principis Phariseorum, typus fuit populi, qui erat in Synagoga Iudeorum, auaritie morbo laborans. Hydropicus enim, quo amplius bibit, eo amplius sitit. Sic et auarus quo magis pecuniam auget, eo magis pecunie siti ardet; et ei crescit amor nummi, quantum  ipsa pecunia crescit. Talemque Dominus Synagoge populum inuenit, qui solam legis litteram occidentem sectabatur, et spiritum uiuificantem nesciebat; atque promissiones, que secundum litteram ibi nonnisi carnales inueniuntur, exspectabat a Deo pro remuneratione laborum suorum, uelut maxima bona: et ideo se totum in appetitu talium effuderat, solaque presentis uite bona sitiebat, que in sola Dei lege promitti putabat; et sic eum littera male intellecta perimebat, et propter huius languorem spiritualem Dominus insidiatoribus suis respondens, dixit ad legisperitos et Phariseos, qui se uolebant reprehendere: Si licet Sabbato curare, id est si iuste potest fieri ut cessantibus legis operibus, quorum otium appellatione Sabbati designatur, iste  populus sanetur ab hoc auaritie morbo, quo turgidus estuat: et reuera nonnisi Sabbato curari poterat, quia, nisi cessasset actio carnalium bonorum in lege promissorum [al., promissiones], nec  eorum cupiditas exstingueretur in corde Iudaici populi. At illi, qui de hac re fuerant interrogati, tacuerunt; quia de abolitione carnalium obseruationum loqui noluerunt, quas iam debere secundum rationem stare nequibant ostendere. Nam ex illo tempore iam a confessione ueritatis ora clauserant, ex quo de Saluatore conspirationem fecerant, ut si quis eum confiteretur Christum, extra Synagogam fieret . Quorum taciturnitas silentio Zacarie non credentis est designata. Dominus autem egrotum apprehendit et sanauit; quia populum Iudeorum morbo auaritie, sicut dictum est, laborantem apprehendit in his quos elegit, et ab omni terrena cupiditate liberauit; quando uenditis omnibus que possederant, et positis eorum pretiis ad pedes  apostolorum, pauperem uitam communemque ducebant unanimes in caritate . Sic ergo per gratiam suam Christus eos ab omni illa peste insatiabilis auaritie sanauit; et ita dimisit, id est a iugo legis soluit, et in libertate caritatis arbitrio suo relaxauit, ut non iam coacti, sed spontanei bona facerent. Quisquis enim caritate flagrat, non necesse est ut ei precipiatur, nisi ut faciat quidquid uoluerit. Dehinc emulorum inuidiam confutans Saluator, ait illis: Cuius uestrum asinus aut bos in puteum cadet, et non continuo extrahet illum die Sabbati? Que scilicet sententia et insidiatores conuincit, et ad ipsum nostre liberationis auctorem specialiter respicit. Ipse enim secundum carnis materiam unus Iudeorum erat, qui carnem ex eorum  gente susceperat. Cuius asinus et bos in puteum cecidit; quia gentilis et Iudaicus populus, quem utrumque ipse creauerat, in ima uitiorum corruit. Asinus enim gentilem designat populum brutum nimis et oneribus cunctis errorum substratum; bos uero, Iudaicum iugo legis subditum. Non solum enim asinus, id est gentilis populus; sed et bos, id est Iudaicus, est in profunditatem peccatorum delapsus, quia nec ipse iustificari potuit ex legis operibus. Sed utrumque Dominus extraxit; quia per fidem suam utrumque iustificans, ad libertatem caritatis eduxit. Et hoc fecit, continuo, id est sine dilatione; quia in baptismo deleuit absque mora culpas eorum, et dedit eis innocentiam. Die Sabbati,  id est clara luce fidei et scientie, in operum legis cessatione. Et non poterant ad hec respondere illi; quia eductis de profundo malorum duobus populis, et ad lucem fidei conuocatis, sic stultam fecit Deus sapientiam mundi, ut eius sapientes, qui Ecclesie Saluatoris inuident, non inueniant quid respondeant econtra et rationabiliter dicant, sed clauso ore silentium teneant, et interno liuore tabescant.



HOMILIA XI.

IN EuANGELIUM SECUNDUM LUCAM: Homo quidam fecit cenam magnam, et uocauit multos. Et misit seruum suum hora cene dicere inuitatis ut uenirent; quia iam parata sunt omnia. Et ceperunt simul omnes excusare. Primus dixit ei. Et reliqua. 


Homo iste est Mediator Dei et hominum, homo Christus iehsu . Magna eius cena, est noua spiritualis scientia, quam ad ultimum per se, et per apostolos, ac per expositores Scripturarum nobis copiose dignatus est dare, ut animas nostras spiritualibus deliciis saginaret. Addit et aliud ferculum, dum mentes nostras amore suo delectabiliter pascit. Addit et tertium, dum nobis sue diuinitatis uisionem inter angelos perenniter tribuit. Hec est eius cena, quam suis parauit, et ad quam multos uocauit, Iudeos scilicet et gentiles de toto orbe; sed primo Iudeos, deinde gentiles. Hec enim cena per conuiuium illud 181 designata est, quod Assuerus tertio anno regni sui fecit optimatibus et amicis suis; ac dehinc ad illud omnem populum,  qui in suis repertus est, inuitauit . Nam Assuerus, mystice Christus; tertius annus, tertium tempus est. Primum enim tempus fuit ante legem, secundum sub lege, tertium sub gratia. In hoc Rex regum exhibuit conuiuium suum. Optimates et amici sunt apostoli, et qui de Iudeis primo crediderunt. Populus de tota urbe inuitatus, est multitudo gentium de toto orbe uocata, quoniam ciuitas uel mundum, uel gentilitatem designat.

Misit itaque dominus iste seruum suum hora cene dicere inuitatis ut uenirent, quia iam parata sunt omnia. Seruus, est ordo predicatorum. Hora cene, extrema etas seculi, de qua beatus Ioannes loquitur: Filioli, nouissima hora est . Hec enim hora est spatium temporis ab aduentu  Domini usque ad finem seculi, in quo scientia spiritalis est reuelata, et gratia sancti Spiritus effusa, et regna celorum aperta. Ideoque dicitur quia iam parata sunt omnia. Nihil enim restat, nisi ut quisque dignum se preparet, et ueniat et his omnibus perfruatur. Tunc autem primo seruum suum Dominus misit ut inuitatos uocaret, quando suis discipulis ait: In uiam gentium ne abieritis, et in ciuitates Samaritanorum ne intraueritis; sed potius ite ad oues que perierunt domus Isrel . Isrelitas enim iam inuitauerant ad hanc cenam et patriarche, et Moyses et prophete. Illi autem nec tunc, nec modo uoluerunt uenire, sed ceperunt omnes simul excusare.

Primus dixit: uillam emi, et necesse habeo exire,  et uidere illam. Rogo te, habe me excusatum. Iste primus gerit personam potentum seculi qui uillas et castella sibi uindicant, ut super ceteros potestatem exerceant, et honorabiliores atque ditiores sint ceteris. Et hi, sua intima deserentes, exeunt animo foras ad exteriores curas, et quibusdam necessitatum uinculis retinentur ne ad interiora redeant, sed uillas et possessiones suas semper uideant, et de his cogitent, ac in his delectabiliter teneantur; ideoque cenam Dei negligant. Talibus autem si quando predicatores persuadent meliora, promittunt se facturos quod eis precipitur; sed impedimenta obiiciunt, excusationem opponunt, et ut ipsi pro eis Deum precentur exorant. Hoc autem quid  est aliud dicere, nisi rogo te, habe me excusatum? Et multi tales erant in Iudea quando Dominus hec loquebatur; sed hi, qui nunc sunt, Iudei, quia uillas non possunt pecunias acquirunt. Et alter dixit: Iuga boum emi quinque et eo probare illa. Rogo te, habe me excusatum. Iste significat illos Iudeorum qui magis dediti sunt carnali studio legis. Quinque enim iuga boum, quinque sunt libri Moysi deprimentes graui seruitute illos qui sub se carnaliter sunt positi. Hos autem libros Iudei emerunt, quia pro his circumcisi sunt, pro his decimas, et primitias et sacrificia offerunt. Hos tamen nondum probatos habent, quia nondum eos intelligunt. Si enim eos intellexissent, nullam excusationem pretendissent, sed ad cenam iam uenissent. Sed, quia eos  non intelligunt, dum eo uenerari se simulant, suam iustitiam querentes statuere, iustitie Dei non sunt subiecti .

Et alius dixit: Uxorem duxi, et ideo non possum uenire. Per hunc designantur illi qui se luxurie carnisque uoluptatibus per omnia subiiciunt. Qui excusari non querunt, quia, solam hanc uitam diligentes, aliam paruipendunt. In his autem tribus qui uenire ad cenam noluerunt, designati sunt omnes qui ad eam uenire negligunt, et in horum typo Iudei cenam hanc adire noluerunt.

Et reuersus seruus nuntiauit hec domino suo. Unde Isaias: Domine, quis credidit auditui nostro?  Tunc iratus paterfamilias, dixit seruo suo: Exi cito in plateas et uicos ciuitatis; et pauperes, ac  debiles, et cecos et claudos introduc huc. Iudeis uenire nolentibus, iratus est Dominus, quia non ultra per suos predicatores monuit eos ut conuerterentur, sed ex toto reliquit eos in sua malitia, mandans nubibus ne super infructuosam uineam pluerent , id est precipiens apostolis ne Iudee predicarent. Magna enim ira Dei est, peccatores ad penitentiam non uocare, sed in peccatis usque ad mortem relinquere. Sic iratus est Iudeis ad cenam uenire et credere nolentibus, et gentes intuitu misericordie respexit. Unde ipsis Iudeis Paulus et Barnabas dixerunt: uobis oportebat primum loqui uerbum Dei, sed quia repulistis illud, et indignos uos iudicatis eterne uite, ecce conuertimur ad gentes . Ciuitas autem in hoc loco gentilitas intelligitur, muris disputationum et argumentorum atque potestatum secularium munita. Unde et per Psalmistam Dominus ait: Quis deducet me usque in ciuitatem munitam? Quis deducet usque in Idumeam?  Christum enim ad peccatores ducit, qui cum peccatoribus predicat. Qui quia rarus est, ideo Dominus ait: Quis deducet me? Messis enim multa, operarii autem pauci . Ciuitas uero, sicut diximus, est gentilitas; et ipsa est Idumea, id est terrena. Plateas autem et uicos ciuitatis, latitudines et angustias gentilitatis intelligamus. Ait itaque predicatorum ordini: Exi cito in plateas et uicos ciuitatis; et pauperes, ac debiles, cecos et claudos introduc huc. Ac si diceret: Festinanter ad exteras nationes  perge, et quos ibi uel amplitudine possessionum dilatatos, uel angustia facultatum arctatos repereris, ad uitam introducere non moreris. Pauperes enim ac debiles, et ceci, et claudi erant gentiles, quia nec legis diuitias, nec uirtutum fortitudinem, qua resistere possent diabolo, nec scientie lumen, uel illuminatos cordis oculos habebant, nec in uia iustitie rectis pedibus incedebant. Qui tamen inuitati ad conuiuium Christi, diuites spiritaliter et fortes facti sunt, et interius illuminati iam in uia Dei non errant, sed recto tramite gradiuntur

Et ait seruus: Domine, factum est ut imperasti, et adhuc locus est. uocauimus, inquit, iuxta preceptum tuum, Iudeos et gentiles, et adhuc locus est, ubi suscipiantur qui uenire uoluerint. Iste locus tunc  complebitur, quando seculum hoc terminabitur. Adhuc enim quotidie mittuntur serui, adhuc ad cenam ueniunt fideles, aliis per baptismum, aliis per penitentiam festinantibus.

Ait namque dominus seruo: Exi in uias et sepes, et compelle intrare, ut impleatur domus mea. Iam enim neque uie, neque sepes, neque locus ullus, siue peruius, siue septus, siue manifestus, siue abditus, relictus est, ad quem serui Christi scrutandum non peruenerint. Qui igitur huic cene defuerunt aut desunt, non seruorum negligentie, sed sue hoc inobedientie deputent. Hec autem tertia inuitatio magis ad nostrum tempus pertinet, in quo crebrescunt aduersitates seculi, et ob hoc in ea dicitur: Compelle intrare. Aliquando enim nos mundus retraxit  a Deo, sed nunc tot tantisque malis plenus est ut ipse nos iam mittat ad Deum. Unde et scriptum est de aquis diluuii. uehementer inundauerunt, et leuauerunt arcam in sublime a terra . Quid enim per aquas nisi tribulationes, et quid per arcam nisi Ecclesia figuratur? Aquis ergo inundantibus leuatur arca in sublime a terra, quoniam aduersis irruentibus separatur a terrenis cupiditatibus Ecclesia, uel fidelis anima, et celo fit proxima. Sunt enim nonnulli, qui in hoc mundo prospera querunt, sed aduersa reperiunt, et apprehendere temporalem gloriam conantur, et nequeunt; et quo magis uoluptates, et opes, uel honores appetunt, eo punctiones, et erumnas, et abiectiones sentiunt. Hos igitur aduersa compellunt  ut ad Dei cenam ueniant. Sed quia in ipsis aduersis mens eorum stupore sic obduruit ut intelligere nequeat mala que patitur, dum predicator eis mala seculi, quibus affliguntur, declarat, et quadam ui rationum et adhortationum cogit eos, ut celestia 182 bona appetant, agit quod dictum est, compelle intrare. Sicque numerus electorum perficitur, et superna domus impletur. De illis autem, qui uenire contempserant, subditur: Dico uobis quod nemo uirorum illorum, qui uocati sunt, gustabit cenam meam. Nemo illorum, qui uocati sunt, et uenire noluerunt, gustabit interne dulcedinis cenam; nemo eorum simul cum sanctis ad eterni conuiuii epulas intrabit. Unde et per prophetam illis Dominus ait: Ecce serui mei comedent, et uos esurietis. Ecce serui  mei bibent, et uos sitietis. Ecce serui mei letabuntur, et uos confundemini. Ecce serui mei laudabunt pre exsultatione cordis, et uos clamabitis pre dolore cordis, et pre contritione spiritus ululabitis . Sed et in Euangelio loquitur ipse Dominus: Qui uenit ad me, non esuriet; et qui credit in me, non sitiet unquam . Simili sensu dictum est et in Exodo: uiderunt Deum Isrel, et comederunt, et biberunt .

Que omnia nos uel terrere debent, uel accendere. Terrere, ne contingat esurire et dolere cum reprobis; accendere, ut mereamur epulari et gaudere cum electis. Quicunque enim huic conuiuio defuerit, tabescet in eternum fame et miseria, et omnium bonorum inopia. Et quicunque interfuerit, satiabitur  perenniter omnium bonorum plenitudine immensa. Nam esca iustorum est presens uultus Dei qui, dum sine defectu cernitur, sine fine mens cibo uite satiatur. Unde et dictum est: Iusti epulentur et exsultent in conspectu Dei, et delectentur in letitia . Ibi de eternitatis societate letantur, qui iam laqueos uoluptuose temporalitatis euaserunt. Ibi hymnidici angelorum chori, ibi societas supernorum ciuium. Ibi dulcis solemnitas a peregrinationis huius tristi labore redeuntium. Festinemus igitur hoc intrare conuiuium, ubi cum electorum omnium societate festiuis gaudiis perpetim exsultemus, eo largiente qui uiuit et regnat Deus in secula seculorum. Amen.



HOMILIA XII.


IN EuANGELIUM SECUNDUM LUCAM: Dixit iehsu discipulis suis parabolam hanc: Homo quidam erat diues, qui habebat uillicum; et hic diffamatus est apud illud quasi dissipasset bona ipsius. Et uocauit illum, et ait illi. Et reliqua. 

Hec sacra lectio sub figura uillici prius dissipantis bona domini sui, et postea de bonis ipsius, ut ab eo laudaretur, prudenter egentis, ostendit prauitatem et correctionem cuiuslibet prepositi Ecclesie, qui in principiis quidem non solum in se, sed et in subiectis disciplinam ac religionem debilitat, postea uero tam se quam subditos nobiliter emendat.

Homo, inquit, erat diues, etc. Homo enim iste intelligetur Mediator Dei et hominum, homo Christus  iehsu . Qui et diues est, utpote Creator et Dominus omnium; uillicus autem a uille custodia nomen accepit, eum significans cuius officium est in custodia et regimine Ecclesie uigilare, sicut scriptum est: Nisi Dominus custodierit ciuitatem, frustra uigilat qui custodit eam . uillicus ergo gubernatorem Ecclesie designat. Sed plerumque contingit ut is, qui Ecclesiam ad gubernandum suscepit, terrenis commodis inhians lucra spiritualia negligat, ac male uiuendo prauis exemplis religionem in subiectis destruat. Sed talis quisque diffamatur apud Dominum suum, quasi dissipator bonorum eius, quoniam ab angelis coram Deo recitantur opera ipsius, per que disciplinam eis quos ad regendum  susceperat, mala de se exempla prebendo, dissipat. Annuntiant enim Deo angeli nostra opera cuncta nec non orationes, non ut ipse discat que nesciebat, nichil enim est quod ignoret; sed quia necesse habet rationalis creatura obtemperans Deo temporales causas ad eternam ueritatem referre, siue petendo quid erga se uel erga nos fiat, siue consulendo quid faciat. Qui pius mentis affectus est, ut ipsa construatur, non ut Deus instruatur. Nam et hec quedam contestatio est rationalis creature, quod non sibi ipsa sit bonum quo beata fiat; sed illud incommutabile, cuius participatione etiam sapiens efficitur. Hoc itaque modo diffamatus est apud dominum iste uillicus, quem uocauit dominus, ut ei rationem redderet, quia ipse non nouissimo per semetipsum  facta prepositorum examinat, qui quotidie per prepositos actiones subditorum iudicat. uocauit eum, quia per egritudinis molestiam ad mortem hunc urgens, presentari sibi per angelos fecit, eique dixit: Quid hoc audio de te? scilicet, quia de meis bonis non mea lucra queris sed tua; et quibus prodesse debueras, obes.

Redde rationem uillicationis tue. Iam enim, post mortem, non poteris uillicare. Considerans autem uillicus tanta se districtionis angustia coarctari, cepit huiusmodi cogitationes anxius in corde suo uoluere: Quid faciam, quia dominus meus aufert a me uillicationem? id est a prelatione, quam habui in Ecclesia, uelut indignum me per mortem deponit. Fodere iam post hanc uitam non ualeo, id est terram  cordis mei ligone compunctionis et exercitio discipline innouare, ut semen uerbi suscipiens segetem bonorum operum proferat. Mendicare erubesco, id est cibum uite, quem hic non preparaui, confundor in illo seculo querere; sicut ille piger, qui iuxta Salomonem propter frigus arare noluit, ideoque mendicabit estate, et non dabitur ei . uidens uero temporis spatium adhuc sibi aliquod ad emendationem indulgeri, accepto iam rationabili consilio, subiunxit: Scio quid faciam, id est excogitaui quid facere debeam, ut cum amotus fuero a uillicatione, recipiant me, et cohabitatorem habere dignentur electi Dei, qui nunc in mea sunt uillicatione; in domos suas, id est in mansiones eternas,  que illis diuinitus sunt parate. In his ergo cogitationibus dimissus ac sospitati redditus, quod mente conceperat, opere cepit implere, conuocans debitores domini sui, hoc est mortales omnes, quoscunque potuit, ad auditum sue predicationis accersens. Nam omnis homo debitor Dei est. Cumque sint debitores innumerabiles, duo tantum referuntur, quia omnis hic Christianorum populus in duas partes diuiditur, peccatorum, uidelicet, atque iustorum. Primus enim debitor, illa pars est fidelium, que peccatis adhuc et uitiis seruit, quoniam peccata proprie solent uocari debita, uelut, cum oramus: Dimitte nobis debita nostra, sicut et nos dimittimus debitoribus nostris . Qui scilicet debitor centum cados olei se debere fatetur quia ut indulgentiam  mereatur, mensuras ac quantitates uitiorum suorum ecclesiastico uillico confitetur. Centenarius enim numerus perfectionem designat. Cadi uero mensuras peccatorum. Oleum autem fauorem eorumdem peccatorum, quando quis sibi ipsi placet in uitiis suis, uel alios peccantes male dulci adulatione demulcet. De cuiusmodi oleo dicitur: Oleum autem peccatoris non impinguet caput meum . Impinguat enim caput oleum peccatoris, cum demulcet mentem fauor adulantis. Quia ergo fauor et laudatio uitiorum, que nunc olei nomine designatur, maxime damnabilis est, idcirco debitor iste medullas culparum suarum confitens, 183 centum cados olei se debere testatur, intelligens multas ualde esse mensuras male dulcis fauoris,  quo placebat sibi in nequitiis suis, et aliorum uitia mulcebat. Huic itaque iubet uillicus ut accepta cautione, id est retenta et refrenata priorum operum impressione, sedeat, id est humilietur et peniteat. Nam quod cautio formam et impressionem uel numerum operum designet, indicant figuraliter celature, quas Salomon in templo fecisse refertur. Quod autem sessio humiliationem significet, sanctus Dauid operibus et uerbis ostendit, qui cum se multum humiliaret, ingressus est, ut Scriptura loquitur, et sedit coram Domino, dixitque: Quis ego sum, Domine Deus, et que domus mea, quia adduxisti me huc usque  Et rex Niniue penitens indutus est sacco, et sedit in cinere  Sedere ergo debitor iste precipitur, ut ad penitentiam humilietur.  Et quia incertum est qua hora mors ueniat, cito sedere, dum adhuc uacat, iubetur. Scribere, id est operibus adnotare, quinquaginta, id est penitentiam, imperetur. Quidquid enim operamur, quasi in libro scribimus, ut in die iudicii coram Christo recitetur. Unde Daniel: Iudicium sedit, et libri aperti sunt . Quinquagenarius autem numerus penitentiam et remissionem peccatorum designat; quia et Dauid in quinquagesimo psalmo penitentiam agens ueniam peccatorum obtinuit. Et quinquagesimus annus in lege iubileus est institutus, in quo fiebat remissio. Pro centum ergo scribit quinquaginta, qui pro consummata uitiorum multiplicitate, euidentem suis operibus memoria dignam ostendit penitentiam, in qua et remissionis gratiam consequatur.  Sicut autem primus debitor uel eam partem fidelium que peccatis est subdita, uel unumquemque peccatorum insinuat; ita secundus uel eam partem eorum, ut dictum est, que iustitiam sectatur, uel unumquemque iustum significat. Nam et iustus quisque debitor Dei est, quoniam omnia bona que ab eo percepit, debet illi; ut eadem uel paria, si potest, reddat; si autem non potest, uel debitorem se esse humiliter agnoscat, et gratias agens dicat: Quid retribuam Domino pro omnibus que retribuit mihi? 

Centum quippe cori tritici, quos se debere testatur, perfectionem iustitie, ceterarumque uirtutum, que illi secundum mensuram donationis Christi  date sunt, insinuant. Cori namque tritici, mensuras donorum gratie significant. Quod uero triticum uirtutes et spiritualia carismata, quibus anima pascitur, designet, Scriptura docet dicens: Et ualles abundabunt frumento . Itemque: Frumentum desiderat nubes . ualles quippe, id est humiles, frumento, id est uirtutum gratia, replentur, qua spiritualiter uiuant et saginentur. Que scilicet uirtutes desiderant nubes, id est sanctos predicatores, ut imbre uerborum celestium per eos rigentur. Centum itaque coros tritici debebat iste; quia secundum mensuras sibi diuinitus concessas, perfectionem uirtutum acceperat. Cui a uillico iussum est ut in litteris suis, id est in operibus suis, pro centum scriberet octoginta, id est pro  omnibus que debebat, Deo dignum se futura resurrectione iustis actibus exhiberet. Littere enim quas scribimus, actiones nostre sunt, quas diuine memorie assignamus, siue bonas, siue malas. Unde et ipse de omni opere quod egerunt homines, dicit: Ecce scriptum est coram me . Octogenarius autem numerus, sicut et octonarius mysterio resurrectionis congruit, quia et Domini resurrectio facta est octaua die, et nostra quoque post septem dies, quibus omne tempus uoluitur, id est in die iudicii, que erit octaua, proueniet. Unde et nonnulli psalmi pro octaua scribuntur. Suis ergo litteris inscribit octoginta, qui suis operibus dignum se illa resurrectione et electorum societate demonstrat.

Hec sunt itaque in quibus prudens uillicus tam  se quam habitatores uille sue, id est filios Ecclesie quam regebat, corrigere et meliorare studuit, pro quibus et laudari a Domino meruit. Et nos ergo laudemus eum qui diuino laudatur iudicio; nec eum in aliquo, priusquam correctus est, audeamus reprehendere; ut hec putemus in his que erga debitores egit, domino fraudem fecisse: sed potius credamus eum in his lucra Domini sui prudenti consilio quesiisse, et eius uoluntatem implesse. Qui tantum adhuc iniquitatis uillicus appellatur, quia prius uillicatum suum inique tractabat, sicut et Mattheus, quia publicanus fuerat, etiam in apostolorum catalogo publicanus dicitur. Sed in his omnibus est maxime predicanda piissimi iudicis nostri misericordia, qui, cum hunc antea uocasset, et iusto iudicio damnare  potuisset, maluit eum indulto rursus uiuendi spatio a morte reuocare, ut postmodum hunc emendatum posset inter amicos computare. Compleuit enim quod locutus fuerat, quia nolo mortem peccatoris, sed ut magis conuertatur et uiuat . Ad hoc autem quod dixerat uillicum iniquitatis prudenter fecisse, subiungit sententiam, in qua significat multos similia facere.

Quia filii, inquit, huius seculi, prudentiores filiis lucis in generatione sua sunt. Filii enim seculi uocantur qui secularem uitam ducunt. Filii autem lucis iusti dicuntur. Sed sunt aliqui iusti, qui, licet iuste uiuant et illicitis se contineant, magna tamen bona nunquam operantur. Et sunt alii, qui prius seculariter  et criminose uixerunt, sed postmodum redeuntes ad cor suum, quia se illicita egisse considerant, ex ipso suo dolore compuncti inardescunt ad amorem Dei, seseque in magnis uirtutibus exercent, cuncta etiam difficilia sancti certaminis appetunt, omnia mundi blandimenta derelinquunt. Flagrant desiderio, ad celestem patriam anhelant. Et quia se errasse a Deo conspiciunt, damna precedentia lucris sequentibus recompensant. Isti ergo in generatione sua, id est in tempore suo, quo presentem uitam transcurrunt, prudentiores sunt illis filiis lucis, qui a luce matre nunquam recedunt, sed tamen opera lucis remissius agunt, et ad patriam eterne lucis anxie non anhelant.

Post sententiam uero subiicit Dominus exhortationem,  ut qui male prius egerunt, exemplo uillici conuertantur ad bonum, et clementer agere studeant. Ac si dicat: Iste quidem uillicus, qui antea uillicatum suum male tractauerat, post de bonis eiusdem uillicatus erga subditos spiritalia beneficia clementer operatus est, pro quibus et superne felicitatis habitacula cum electis intrare meruit: et ego quoque uobis dico et suadeo, qui mammonam, id est diuitias, habetis iniquitatis, id est quas per iniquitatem acquisistis, et inique dispensastis hactenus uel possedistis, iam bene dispensando eas sanctis, qui indigentiam patiuntur, facite eos uobis inde amicos, ut, cum defeceritis, id est cum obieritis, recipiant uos libenter secum in eterna tabernacula, id est in perpetuas mansiones, ubi perenniter cum eis gaudeatis; quoniam  qui recipit iustum in nomine iusti, mercedem iusti accipiet.

Quidam uero sententiam istam male intelligentes rapiunt res alienas, et aliquid inde pauperibus largiuntur, et putant se facere quod preceptum est. Dicunt enim: Rapere res alienas, mammona iniquitatis est. Erogare aliquid inde, maxime egentibus sanctis, hoc est facere amicos de mammona iniquitatis. Intellectus iste corrigendus est. Non ex rapinis et usuris. uel fraudibus acquirere debemus, unde eleemosynas faciamus; sed si contigerit nos ante conuersionem nostram talibus modis opes acquisiisse, iam post conuersionem rapinas et fraudes non faciamus; sed tamen ex opibus large tribuamus. Sic enim Zacheus fecisse laudatur, qui princeps erat publicanorum, et diuitiis  abundabat; sed recepto in domum suam Christo, medietatem earum pauperibus dedit, et cuicunque fecerat fraudem ex alia medietate quadruplum reddidit. Sicut ergo uillicus dicitur iniquitatis, etiam post correctionem suam, 184 quia uillicatum inique prius tractauerat; ita diuitie, quas ante conuersionem quis inique conquisiuit, siue possedit, aut dispensauit, etiam post conuersionem eius uocantur diuitie iniquitatis. Sed sicut uillicus ex eodem uillicatu, postquam correctus est, acquisiuit amicos; ita quisque de suis facultatibus, quamuis antea ex licitis et illicitis acquisisset eas, amicos sibi facere studeat; ita duntaxat ut nichil ultra per iniquitatem acquirat.

Tota itaque lectio ista correctionem et emendationem  docet, et hortatur ut quicunque male uiuebat, et res quas dispensandas susceperat peruerse tractabat, mutet suos mores, et mala precedentia bonis sequentibus uincat et deleat. Possunt tamen omnes diuitie seculi, diuitie iniquitatis appellari, quia cum a Deo pro omnibus sint create, has sibi nonnulli, quamuis iusto labore, iniqua tamen cupiditate congregant; et quas nulli tribuunt, has indigentibus quodammodo tollunt, dum eas in usum eorum uenire non sinunt. Licet ergo iustis, ut dictum est, laboribus acquisite, uel in patrimonio a religiosis parentibus accepte; tamen diuitie iniquitatis sunt, quia iniquum est, id est ab equitatis regula discordans, ut alius diuitiis superabundet, alius autem egeat. De quibuscunque igitur diuitiis  seculi fiant eleemosyne, de diuitiis iniquitatis sunt. Itaque non iam inique sed iuste conquiramus diuitias, ex quibus iustas faciendo eleemosynas, sanctos pauperes equiramus nobis amicos, ut ipsi nos secum recipere dignentur in eterna tabernacula. Per Iesum Christum Dominum nostrum, qui cum Patre et Spiritu sancto uiuit et regnat Deus, per omnia secula seculorum. Amen.



HOMILIA XIII.

IN EuANGELIUM SECUNDUM LUCAM: Dum iret iehsu in Ierusalem, transibat per mediam Samariam et Galileam. Et reliqua. 

Presens lectio secundum historiam quidem semel opere completa est, sed secundum spiritalem sensum quotidie impletur. Nos enim in Adam a uisione  pacis, quod Hierusalem interpretatur, recesseramus, ac in huius exsilii rixosas inquietudines decideramus, et ad inferni supplicia nichil pacificum ultra uisuri properabamus. uerbum autem Dei per quod facta sunt omnia, nos misericorditer ad sue pacis uisionem in qua perenniter quiesceremus, reducere uolens, descendit ad nos qui ad ipsum nequibamus ascendere; et suscepta in se nostra humanitate, tetendit ad supernam Hierusalem, ubi semper uera pax cernitur, et illuc nobis uiam aperuit: et quia electos homines sua membra fecit, in ipsis membris suis adhuc quotidie uadit in Hierusalem, dum electos suos ab hoc exsilio reducit ad patriam, in qua pax regnat sine ulla inquietudine carnis aut spiritus. Que, scilicet patria nomine Hierusalem hic  designatur, que uisio pacis, ut dictum est, interpretatur. Ad quam pergens, transibat per mediam Samariam et Galileam. Samaria namque interpretatur custodia, et significat iustorum diligentiam, qui custodiunt mandata Dei, qui omni custodia cor suum seruant, qui actus suos omni hora custodiunt. Galilea uero, que dicitur transmigratio facta, designat eorum uitam, qui a malis operibus ad religiosam conuersationem per angustam penitentie uiam migrauerunt.

uadens ergo in Hierusalem, transibat per mediam Samariam et Galileam; quia quotidie quosdam sibi unitos transire facit ad eterne pacis beatam uisionem, et ex his qui non errauerunt, et ex his qui ab  errore ad ueritatem redierunt. In eis enim transit in Hierusalem, quos sua membra factos de presenti seculo nequam eripit, et ad superne maiestatis perpetuam contemplationem perducit. Transit per mediam Samariam et Galileam, id est diuidit per medium tali transitu Samariam et Galileam, per quas, ut dictum est, intelligimus iustos et penitentes, quia uidelicet et ex iustis, et ex conuersis quosdam eligens, ad terram uiuentium secum ducit, quosdam autem ex eis hic adhuc agonizari permittit. uerbo autem preteriti imperfecti dicitur, quia transibat, ut detur nobis intelligi quia transitus ipse nondum peractus est, sed adhuc agitur. Illa uero pars electorum que retinetur in huius uite laboribus, designatur non incongrue per castellum, de quo subditur quia,  dum ingrederetur iehsu quoddam castellum, occurrerunt ei decem uiri leprosi. Nam sancti inter pericula tentationum huius seculi instar castelli seipsos intra uallum discipline cauta circumspectione custodiunt. Castellum enim munitur aduersus hostes, et sollicite custoditur, significans Ecclesiam inter huius uite discrimina fortiter undique clausam atque munitam contra malignos spiritus, et peruigili sollicitudine seruatam. Quod castellum dicitur quoddam, ut iuxta litteram nesciatur, et iuxta spiritalem sensum cognoscatur. In quo, scilicet spiritali, castello, id est in Ecclesia, semper est Dominus, sicut ait suis discipulis: Ecce ego uobiscum sum omnibus diebus usque ad consummationem seculi ; sed tamen deesse uidetur aliquoties, ubi  permittit iniquos multiplicari, et suum electis suis palam non prestat auxilium, sed tribulationibus et aduersis eos affligi, uelut a se derelictos, sinit. Unde et illa uox est: Ut quid, Domine, recessisti longe, despicis in opportunitatibus, in tribulatione  Cum autem deesse Dominus uidetur, tunc foras tendunt illi qui per decem leprosos figurantur. Multi enim uel aduersitatibus fracti uolunt a fide recedere, et infidelibus se iungere, quasi dicendo: Eamus, et disponamus testamentum cum gentibus, que circa nos sunt ; uel tentationibus uitiorum superati mala tot et tanta faciunt, ut gentilibus in actione similes fiant, dum ab Ecclesie uisceribus ad res seculi per desideria foras tendunt. Hi sunt enim spiritaliter leprosi: qui propterea dicuntur  decem, qui contra Dei precepta faciunt, que propter Decalogum legis per denarium numerum intelligi solent. Sicut enim obseruatores mandatorum celestium assequuntur inde mundationem et sanitatem anime; sic contraria mandatis ipsis agentes, spiritalem contrahunt inquinationem et infirmitatem: adeo ut tales in anima fiant, quales in corpore cernuntur, qui lepram carnis patiuntur. Qui tanto magis foras tendunt, quanto peruersius agunt; et ita fiunt hec, dum iehsu abesse uidetur.

Fit autem plerumque per respectum diuine gratie ut Dominus ipse iehsu ad hoc Ecclesie castellum palam uenire et ingredi uideatur, subito scilicet tribulationes sedans, populumque suum a prauitatibus  conuertens, et magnum religionis incrementum ei largiens. Et tunc spiritaliter agitur quod dictum est quia, dum ipse castellum hoc ingreditur, occurrerunt ei decem uiri leprosi. Nam inuenit eos contra se tendentes, id est uia sibi contraria gradientes, dum illi foras et ipse tendit intus; atque sistit eos, et stare facit atque cessare, ne pergant ulterius in uia peruersa. Steterunt etenim, et steterunt a longe; quia non statim potuerunt ei propinquare, sed procul stantes uersi sunt ad preces, et magno cordis clamore dixerunt: Iesu preceptor, miserere nostri. Non intellexerunt eum esse Saluatorem, 185 qui peccatorum morbos omnes sanare possit, et se miseros ob hoc esse factos agnouerunt, quia preceptis contraria fecerant; ideoque Iesum, id est  Saluatorem uocabant eum, et preceptorem, quem ut sui misereretur orabant. Quos ut intuitu clementie uidit, dixit: Ite, ostendite uos sacerdotibus, id est per humilem oris confessionem sacerdotibus ueraciter manifestate omnes interioris lepre uestre maculas, ut mundari possitis. Et quod rogabant factum est eis dum irent ad sacerdotes, quia, scilicet, mundati sunt, quoniam peccatores, licet graui criminum lepra sint fedati, euntes tamen ad confitendum, purgantur in ipsa confessione propter penitentiam quam acturi sunt. Dum irent, mundati sunt, quia ex quo iter hoc intrant, incipiunt operari iustitiam; et iustitie operatio est eorum mundatio. Dum irent, mundati sunt, quia ex quo tendentes ad confessionem et penitentiam, tota deliberatione mentis peccata  sua damnant, et deserunt; liberantur ab eis in conspectu interni inspectoris. Unde et per prophetam Dominus ipse testatur quia impietas impii non nocebit ei in quacunque die conuersus fuerit ab impietate sua . Perueniendum tamen est ad sacerdotes, et ab eis querenda solutio, ut qui iam coram Deo sunt mundati, sacerdotum iudicio etiam hominibus ostendantur mundi.

Sequitur: Unus autem ex illis, ut uidit quia mundatus est, regressus est cum magna uoce magnificans Deum. Unus designat unum in bono perseuerantem affectu eorum qui, postquam penitendo ueniam adepti sunt, permanent in humilitate et gratiarum actione. Quod enim dicitur unus, intelligendum est, non diuersis iam se uoluntatibus uarians, sed in Deo placendi  uoluntate perdurans. Nam et omnes electi, propter hanc bonitatis unanimitatem, non solum unum, sed etiam unus recte dici possunt, sicut indicat Apostolus, ubi de omnibus, qui sunt in Ecclesia bonis et malis, mystice loquitur: Omnes quidem currunt, sed unus accipit brauium . Omnes enim Christiani et boni et mali, pro modo suo quisque, currunt ad brauium; sed unus, qui legitime currit, id est unitas electorum, percipit illud, sicut et omnes hi leprosi mundati sunt, sed unus egit gratias. Unus itaque, cum uidisset quod a criminum lepra mundatus esset, rediit ad mundatorem, grates ei referens, et se magis illi humilians, et deuotier existens, ac semper ei placere studens. Nam hic  unus, ut dictum est, eos qui sic agant designat. Noluit ingratus iam esse, sed regressus est cum magna uoce magnificans Deum. Recte cum magna uoce, quia magna Dei beneficia se percepisse gratulabatur. Magna uoce, deuota potius quam clamosa debemus intelligere. Non enim exigua uocis deuotione Deum magnificare cupiebat, qui se de tantis malis magnifice liberatum gaudebat. Interioris lepre sanitatem a Christo consecutus magnificabat Deum, ut glorificaretur Pater in Filio.

Et cecidit in faciem ante pedes eius, quia de prioribus actibus erubescens sibi uilis apparuit, et deuota se Christo humilitate prostrauit. Statum iam rigiditatis et superbie non habuit, sed tota mentis consternatione sub pedibus Saluatoris bene iacuit, gratias  agens quod de tanta miseria liberatus esset; et hic erat Samaritanus, id est custos, quia, ne percepta beneficia posset amittere, seruabat ea per humilitatis custodiam, et seipsum caute iam custodiebat, ne plagam ulterius lepre spiritalis incurreret, et cor suum actusque suos a malo custodiebat.

Respondens autem iehsu, dixit: Nonne decem mundati sunt? et nouem ubi sunt? Operibus huius qui gratias retulit, et aliorum qui ingrati fuerunt respondit Dominus: Nonne, inquit, decem mundati sunt, et omnes pariter ad reddendas gratias redire debuissent? Decem mundati sunt, quia legitimus numerus est purgatus. Sed nouem quasi nesciuntur a Domino, quta maluerunt elongari ab eo per peccata quam propinquare ei per bona opera. De quibus ait: Ubi sunt?  Quod est dicere: Qui in humilitate et gratiarum actione deberent adesse, ubi sunt? Qui mihi per meritum deuotionis et operis propinquare deberent, ubi sunt? Qui in obseruantia mandatorum meorum esse deberent, ubi sunt? Quia uero nouenarius numerus habet ter tria, et ad fidem Trinitatis pertinet, hi nouem designant illos qui, postquam penitendo mundati sunt, a precedentibus culpis existunt desides et securi, nec se in bonis operibus exercent, sed solam sibi fidem sufficere putant.

Non est inuentus qui rediret, et daret gloriam Deo, nisi hic alienigena, quia non inuenitur, qui post acceptam ueniam recordetur diuine pietatis, et ei gratias deuoto corde referens perseueret in bonis actibus, nisi qui non sit ex filiis terrene Babylonis, sed  ex filiis Hierusalem celestis.

Et ait illi: Surge, uade, quia fides tua te saluum fecit. Humiliter adhuc iacenti pro peccatis penitendo deletis precipitur ut surgat ad bene agendum, et uadat, id est promoueatur ac proficiat in bonis operibus. Qui enim infirmitatem sue conditionis humiliter agnouit, ac puluerem et cinerem se esse perpendit, iubetur ad robusta opera surgere, ac promoueri in profectu iustitie. Cui et dicitur: Fides tua te saluum fecit. Credidit enim grates esse referendas ei [al., ut Deo ei] qui se mundauerat et opere Deus innotuerat, et fidem que per dilectionem operatur , habebat, ac per eam a prioribus malis saluus erat in quibus ante perierat, quia non sine  operibus fidem sibi solam sufficere, sicut illi nouem, estimauit.



HOMILIA XIu.

IN EuANGELIUM SECUNDUM IOANNEM: Erat quidam regulus, cuius filius infirmabatur Capharnaum. Et reliqua. 

Quod in lectione euangelica de uno regulo et eius filio singulariter factum audiuimus, humano generi generaliter consonare uidebimus, si adhibita diligentia mysticum intellectum superficiei littere coaptemus. Regulum autem a rege nomen deductum et litterarum consonantia demonstrat, et significatio deductionis approbat. Scimus etiam quia fuere reguli, id est minores reges. Hominem igitur ad excellentissimi Regis imaginem et similitudinem factum  , dum bene se rexit, dum sibi temperanter imperauit, regem fuisse quis dubitet? Regnum uero istius regis, paradisus Dei fuit, in quo felix homo colonus, in quo operarius positus, in quo rex et dominus ut dominaretur ac preesset bestiis et piscibus, atque reptilibus, et auibus, tanquam rex in solio collocatus est.

Sed, proh dolor! qui hoc modo magnus rex sublimatus presidebat, per inobedientie tumorem a regno illo depulsus est, et erumnis ac tristitie expositus est. Tamen, miserante Deo, cuius miserationes super omnia opera eius , non ex toto miser homo in perditionis abyssum redactus est; quoniam neque liberum amisit arbitrium, neque a rationis capacitate alienatus est. Perdidit ergo per seipsum  magnum quid; reliquit autem et misericordia Conditoris parum quid. In eo itaque quod amisit, rex esse desiit; in eo autem quod pre ceteris animalibus sibi relictum est, quasi regulus uictitauit. Quod ipsa Euangelii uerba uidentur innuere, dicendo quia erat quidam regulus. Per hoc enim quod dicitur 186 erat, quod imperfecte significationis uerbum est, quod sic ex parte iam preteriit, ut ex parte uideatur adhuc non preteriisse, et sensum habet substantiuum, essentia hominis indicatur; que iam ex parte transierat mortua, et ex parte egrotabat saucia, ut pene nichil esset homo qui erat, quoniam infirmabatur et mori incipiebat, cuius proprium nomen tacetur, et dicitur: Erat quidam, quia non erat  dignus audire, noui te ex nomine , neque erat nomen eius scriptum in celis, ut Deus illud dignaretur nominare. Nam et nos plerumque quorumdam uocabula, que tamen bene meminimus, propter dedignationem pretermittimus, cum eorum recordationem fastidimus. Idcirco autem nomen istius Spiritui sancto uiluerat qui peccator erat, quia infimus regulus.

Cuius filius infirmabatur Capharnaum. Filius est, in quo pater affectu paterno specialiter delectatur, quem tenerrimo et toto tanquam seipsum confouet amplexu. Hoc in homine interiore animum intelligimus, quem a primo Plasmate usque ad Christum multa spiritalium febrium incommoditate preuentum nequaquam dubitamus. Capharnaum autem ager pulcherrimus  dicitur, et mundus iste, creaturarum ornamentis decoratus, magni Opificis ordinatione conspicuus, ager pulcherrimus non incongrue intelligi potest. Cuius colonus homo, utpote aduena et peregrinus, quanto licentius peccabat, tanto abundantius egrotabat. Aegrotauit autem hominis portio pretiosior, animus uidelicet, qui tanquam filius homini debet esse carior.

Hic cum audisset quia iehsu adueniret a Iudea in Galileam, abiit ad eum, et rogabat eum ut descenderet, et sanaret filium eius; incipiebat enim mori. Iudea quidem confessio, siue laudatio, et glorificatio; Galilea uero interpretatur transmigratio facta. Et iehsu uenit a Iudea in Galileam, quando a confessione et laudatione, que illi sursum a sanctis angelis  incessanter dabatur, dignatus est per carnis assumptionem uenire ad nos, qui transmigrationem feceramus a paradiso ad huius uallem miserie. Et hunc aduentum audiuit regulus, quia illum per Zacariam homo dicere comperit: Lauda et letare, filia Sion, quia ecce ego uenio, et habitabo in medio tui, ait Dominus . Cumque hec et his similia de eius aduentu uerba prophetarum audisset, abiit ad eum, pro filio supplicaturus, mores mutaturus, in ipsum crediturus. Abiit ad eum, quia cepit ad eius fidem aliquantulum accedere. Et rogabat ut descenderet, et sanaret filium eius, quem diximus animum ipsius esse, quia per Psalmistam dicebat: Domine, inclina celos tuos, et descende ; et: Domine, miserere mei, sana animam meam  quia peccaui tibi . Rogabat ut descenderet, hoc est, ad humilitatem passionis se misericorditer inclinaret, et filium eius, hoc est cariorem eius portionem, sanaret. Non enim poterat animus hominis a peccati morbo sanari, nisi medicamentum ei fieret mors ipsius medici.

Incipiebat enim peccati languore iam mori. Hic est enim saucius, quem, sicut alibi dicitur, latrones in uia semiuiuum reliquere. uiuit enim ex ea parte qua Deum potest cognoscere, et quid rectum sit discernere; mortuus uero est ex ea parte qua peccatis tabescit, et nequitia deficit. Ex toto autem erit mortuus, si fuerit inferno damnatus. Sic ergo incipiebat mori, id est uitiorum languore nimium grauabatur, et morti damnationis eterne propinquabat. Sed ne  ex toto moreretur, accessit pater ad Iesum pro eo rogaturus, ut ipse qui uita, qui medicus, qui medicina est, obuiaret morti. Post mortem enim nulla posset inueniri medicina, quia in inferno nulla est redemptio. Quisquis enim semel eterne damnationi traditus, nunquam ulterius redemptionem consequi potest.

Dominus autem regulo deprecanti respondit: Nisi signa et prodigia uideritis, non creditis. Inter signa et prodigia hoc distat, quod signa quidem dicuntur, eo quod presentialiter aliquid significent; prodigia uero, quasi porrodicia uocantur, eo quod porro dicant, porro significent, et aliquid futurum portendant. Et Dominus signa fecit atque prodigia, quoniam opera  eius alia in presenti aliquid significabant, alia in futurum prospiciebant. Regulus ergo descensum eius ad salutem filii rogabat; Dominus autem descensum suum commendabat, et regulo subtiliter intimabat, dicens: Nisi signa et prodigia uideritis, non creditis. Ac si diceret: Descensus meus ad mortem et ad inferos, quem desideras, signum magnum est, quia febricitantium salus est, et prodigium magnum est, quia resurrectio mortuorum est. Nec fides Christiana in gentibus pullulare poterit, nisi signa hec et prodigia uiderit. Dicit ad eum regulus, unus credens ex gentibus, gentium primitie presignatus: Domine, descende, priusquam moriatur filius meus. Domine, quandoquidem descensus tuus signum et prodigium magnum est, nec preputium ab infirmitatibus  suis poterit conualescere, nisi signa hec et prodigia meruerit uidere, descende, quoniam melius est, sicut preordinasti, ut descendas quam ut filius meus, id est gentilis populi animus, in eternum pereat. Descende ergo de incarnatione ad passionem, quoniam ex passione tua consequetur anima mea liberationem.

Huic tante fidei ac deuotioni duntaxat respondit Dominus: uade, filius tuus uiuit. Durum est enim intelligere quod incredulo et infideli dixerit: uade, filius tuus uiuit nisi supplicantis fidem deuotionemque cognouisset. Prescit igitur, antequam miraculum faceret, subtilem fideliter obsecrantis responsionem, et ad miraculi processit ostensionem, ut et fides iam credentis procederet  in manifestationem. uade, inquit, hoc est ad perfectionem transmigra cogitationum, et sicut audisti meam incarnationem, exspecta etiam passionem. Iam enim ex hac fidei scintilla filius tuus, id est animus tuus, uiuit. Nec quemquam moueat quod omnia hec uerba secundum historiam non inueniantur et a regulo, id est ab humano genere, dicta esse Domino, et a Domino generi humano. Tales enim sunt iste locutiones, quales et ille de Canticis canticorum, ubi sponsus ad sponsam, et sponsa ad sponsum ea uerba loquitur, que nusquam historialiter reperiuntur. Neque enim tam uocibus quam rebus fiunt huiusmodi locutiones. uade, ait, hoc est, ad maiora fidei promouere, et ad spiritalem sensum  progredere, quoniam filius tuus uiuit, ex hac fidei inchoatione, et ex mea predestinatione

Credidit ei homo sermoni quem dixit ei iehsu, et ibat. Credidit humanum genus quod animus suus per Dei gratiam interius uiueret, quoniam ex Saluatoris sermone, quem ueracem esse didicit, hoc audiuit; et ibat, proficiens in fide et moribus.

Iam autem eo descendente, serui occurrerunt ei, et nuntiauerunt dicentes quia filius eius uiueret. Interrogabat ergo horam ab eis, in qua melius habuerit. Et dixerunt ei: Quia heri hora septima reliquit eum febris. Descendente homine, id est ad seipsum reuertente, et cogitationes suas inspiciente, occurrerunt ei serui sui, qui non incongrue rationales hominis sensus intelliguntur, qui debent homini, utpote domino  suo seruire, et que iucunda sint nuntiare, ac de sospitate totius interioris hominis et animi respondere, sicut hic dicuntur nuntiasse filium uiuere. Hominem enim a Deo descendere, est humanitatem nostram a contemplatione illa parumper auelli, et ad ea, que intra nos sunt, aliquantulum reuerti, quid sumus, quid egimus solerter intueri. Seruos autem domino descendenti occurrere, est sensus omnes totius humanitatis obsequio Domini parere, et suo patrifamilias que sunt placitura deuote referre. Homo uero, iam Dei colloquio roboratus et Scripturarum exercitio recreatus, tanquam indagator discretissimus debet perpendere, et tanquam seruos et amicos sensus suos consulere qua hora filius suus melius habuerit, quando animus suus liberius  conualuerit. Et hoc est 187 quod dicitur, quia interrogabat horam ab eis, in qua melius habuerit.

Sed quid serui responderint, audiamus: Heri, inquiunt, hora septima reliquit eum febris. Heri, tempus est preteritum. Et nos, dum in hac uita sumus, duo tempora sentimus; tertium exspectamus. Totum tempus ab Adam usque ad Christi passionem, preteritum tempus est. A passione Christi usque ad diem iudicii, hodiernum tempus est. A die iudicii, quando iam corpora nostra fuerint reformata, tertium tempus erit, quod finem habere non poterit. Heri ergo in passione Christi reliquit hominem febris, quoniam Christus uitiorum nostrorum peregrinos et inordinatos feruores, ac  uariarum incentiua libidinum cruci sue affixit, quia languores nostros ipse tulit, et dolores nostros ipse portauit . Sed tam magnum tamque diuturnum heri, horas suas habuit, dum par temporum incrementa tempus tempori successit. Ab Adam enim usque ad Ne, prima hora est que in diluuio alterata est. A Ne in Abraham extende, et horam secundam in circumcisione perpende. Tertiam ab Abraham in Moysen, et caue ne pretermittas legem. Quartam a Moyse in Dauid, ibique Iudeorum regnum florere uidebis. Quintam a Dauid usque ad tempus transmigrationis, et Isrel gloriam marcuisse non negabis. Inde sextam usque ad natiuitatem sancti Ioannis dirige, ibique legem ac prophetas  habere finem intellige. Septimam ab ortu sancti Ioannis usque ad passionem Saluatoris metire, et ibi totius mundi reatum crucifixum collige. Hec est enim hora septima, in qua febris, docente et monente Christo, animum nostrum quasi reguli filium reliquit. Et ecce iam in octaua sumus, atque pro octaua Domino psalmum decantamus. Sumus enim in quadam resurrectionis gloria, in quadam honestatis eminentia, ut non sit iam quod doleamus nisi forte morticinum aliquod post baptismi lauationem ultronei tetigerimus. Itaque tempus preteritum, ut imperfectionem suam demonstret, septem horis consummatur. Nam si diem perfectam habuisset, horis duodecim clauderetur. Desunt hesterne diei hore quinque ut intelligamus quia nichil lex et tempus  illud ad perfectum adduxit; et audiamus uocem Psalmiste conquerentis: Imperfectum meum uiderunt oculi tui . Sed quod illi diei defuit, dies nostra dies octaua, dies diem illuminans suppleuit. Ecce etenim Pentateuchum ablato Moysi uelamine reuelata facie legimus, et Decalogum ad obseruantiam quinque sensuum nostrorum spiritualiter redigimus, et quinque prudentes a quinque fatuis uirginibus  sequestramus. Dies autem nostra horis duodecim extenditur, quoniam ciuitas nostra portis duodecim gloriatur, duodecim apostolis commendatur, duodecim sportis diuine affluentie plenitudo et Ecclesie ualetudo circumfertur.

Cognouit ergo uater quia illa hora erat, in qua dixit  ei iehsu: Filius tuus uiuit. Omnis qui tanquam pater suo preest animo, et ex ratione debet perpendere, et ex seruientium sibi sensuum relatu atque Scripturarum attestatione colligere, quoniam hesterno tempore in Christi, que est hora septima, passione cepit animus hominis per fidem uiuere, hoc est, credendo sicut oportet in Christi mortem, meruit illico uitam accipere.

Et credidit ipse, et domus eius tota. Credit pater; quia peccato iam euacuato, quasi febre filii exstincta, cupit inexplebiliter et indeficienter adherere Domino. Credit et domus eius tota; quoniam omnes, qui in ipso sunt, anime motus eius uoluntati obediunt, et de uirtute in uirtutem proficiunt, ut ex ipsa consuetudine iam uelut cogantur benefacere.


His ita discussis, totam adhuc ex ordine lectionem breuiter uolumus repetere, ut possimus et ea, que adhuc aliter de illa sentimus, aperire. Erat quidam regulus, etc. Quatuor homines in Euangelio Dominus ad uitam reuocauit: istum reguli filium, qui incipiebat mori, et significauit spiritum hominis qui per initium consensus praue delectationis intrinsecus inchoat mori; et puellam iam mortuam, sed adhuc domo clausam, que significauit mentem hominis introrsus per consensum inique delectationis mortuam, et per latentem praui operis perpetrationem; iuuenem quoque delatum extra portam, qui designauit hominem, cuius spiritalis mors publice patet in opere; sed et Lazarum quatriduanum ac fetidum, qui significauit  peccatorem longa consuetudine iacentem in tumulo mortifere conuersationis, et spargentem de se fetorem sordide opinionis. In his ergo quatuor mortis gradibus, iste qui nunc reguli filius laborare describitur, est primus. Nec est ulla in hoc seculo mors anime, nisi fallor, que in aliquo graduum istorum non inueniatur; et idcirco Dominus omnes istos resuscitasse describitur, ut omnes animarum mortes ad uitam reformare monstretur. Sed ad lectionem respiciamus

Erat quidam regulus, cuius filius infirmabatur Capharnaum. Regulus iste, ratio non inconuenienter intelligitur: filius eius, cogitatus qui ex rationabili sensu nascitur. Erat quidam regulus, id est rationabilis sensus, cuius potentia defectum patiebatur,  cuius spiritale regnum fuerat imminutum. Cuius filius infirmabatur, id est cuius cogitatus et spiritus infirmiter resistebat peccati delectationibus. Infirmabatur autem in Capharnaum. Capharnaum uero interpretatur ager consolationis et uilla consolationis, et significat hunc mundum, in quo temporalem habent consolationem illi, quibus dicitur: ue uobis diuitibus, qui habetis consolationem uestram , et de quo legimus quia ager est mundus . Infirmabatur ergo in Capharnaum, quia in prosperitatibus, et diuitiis, atque blanditiis huius seculi uires internas amittebat, ut iam resistere noxiis delectationibus non ualeret. Hic ergo regulus, id est rationabilis sensus, cum a doctoribus audisset quia iehsu adueniret a Iudea in Galileam, id est  quia Saluator ueniret a confessione peccatorum in transmigrationem perpetratam, hoc est ad eos, qui ad iniquitatem transmigrauerant, abiit ad eum, id est per spem et deuotionem accessit spiritaliter ad eum, ut eum ad se deduceret: et rogabat eum ut descenderet, hoc est misericordiam suam inclinaret, et sanaret cogitatum eius de imbecillitate resistendi blanditiis: incipiebat enim mori, id est consentire peccatis.

Dixit ergo iehsu ad eum, increpans in eo tarditatem eorum qui hesitant in fide: Nisi signa et prodigia uideritis, non creditis. Non creditis iudicium futurum securitate torpentes, nisi mirabilibus excitemini. uidentes enim signa solent huiusmodi hominum mentes terreri, et credere ad horam. Non creditis  mandatis meis, quia non ea facitis; non creditis promissionibus meis, quoniam has querere negligitis. Signa et prodigia sunt uobis necessaria, ut per hec fidem que per caritatem operatur, adducamini. Dicit ad eum regulus, in potentia minoratus: Domine, descende, id est beneficium tue uisitationis aut compassionis ad me clementer humilia, priusquam ex toto per consummatum peccati consensum moriatur cogitatus meus.

Dicit ei iehsu: uade, id est, collabora gratie mee, proficiens in bonis operibus cum adiutorio meo; et sic filius cordis tui profectum iustitie uiuit. Credidit homo, id est obediens fuit ratio, sermoni quem dixit et iehsu, et ibat, promouendo se in uia iustitie.


Iam autem eo descendente, id est se humiliante in penitentia, et affligente, et ad seipsum ab alto contemplationis redeunte, serui occurrerunt ei, hoc est membra corporis sui subseruierunt ei ad bonum, iuxta illud Apostoli: Sicut exhibuistis membra uestra seruire immunditie et iniquitati ad iniquitatem; ita nunc exhibete membra uestra seruire iustitie in sanctificationem . Ex hac obeditione sua nuntiauerunt ei quod interior 188 filius eius uiueret. Non enim caro ad bonum seruire parata esse poterit, si interior dominus eius in bona uoluntate uiuens non fuerit. uel serui sunt carnales sensus, qui seruire debent rationi: qui occurrerunt ei, dum se paratos ad obsequium offerunt. Et siue corporis artus, siue carnales sensus intelligantur hi serui, necesse  est ut hi nuntient regulo uitam filii sui, quatenus hunc indubitanter uiuere sciat; quia non potest ratio ueraciter agnoscere cogitatum suum uiuere, nisi eius uitam opera bona sibi certam indicauerint. Non enim sibi aliquis debet credere, quidquid sibi animus de cogitatus sui uita sine operis attestatione respondit. Si enim ueraciter interius uiuit cogitatus, mox in opere componuntur exteriores motus. Interrogabat ergo, id est subtiliter inuestigabat horam ab eis, in qua melius habuerit. Opera enim per membra corporis exhibita, hoc respondere poterant.

Et dixerunt, id est causa intelligendi fuerunt, ei quia heri, id est in preteritorum recordatione peccatorum, in hora septima, hoc est in inspiratione septiformis Spiritus, reliquit eum febris, id est consuetudinaria  et feruens ac tremula imbecillitas. uel heri, id est dum esset coram Deo in oratione, reliquit cogitatum suum febris. Dies quippe illi erat, dum ipse Deo in contemplatione et oratione assisteret; sed nox facta est, dum ad seipsum rediret. Deinde, cum opera sensusque suos clara mentis luce uigilanter aspiceret, dies illi quedam radiauit. Non tamen in hac, sed in preterita die, id est non quando sibi ipsi uigilans attendebat, sed quando Deo precator assistebat, reliquit interna febris cogitatum quasi filium cordis sui. Et reliquit eum hora septima, id est in illuminatione septiformis gratie. Cognouit ergo pater, id est etiam admonitus experimento carnalium sensuum et artuum obtemperantium sibi in bonum animaduertit rationalis sensus; quia illa hora  erat, in qua dixit ei iehsu: Filius tuus uiuit, id est in qua prius spem eius erexit de salute cogitatus sui. Et credit ipse rationalis sensus qui prius perfecte non credebat, et domus eius tota, id est uniuersa multitudo cogitationum mentis eius. Et nos itaque beneficium hoc Saluatoris cognoscentes, studeamus, si necesse fuerit, in nobis ipsis hoc idem experiri; ut quisquis cogitatum suum, quasi filium, uiderit inter illecebras delectationum languere, non sinet eum ex toto, sicut filiam archisynagogi per consensum delectationum et per actionem mori; sed occurrat Saluatori salutem peccantium querenti, et pia supplicatione obtineat ab eo uitam ac salutem eius, prestante ipsius gratia Saluatoris, qui cum Patre et Spiritu sancto uiuit et regnat Deus, per  omnia secula seculorum. Amen.



HOMILIA Xu.

IN EuANGELIUM SECUNDUM IOANNEM. Ego sum pastor bonus. Bonus pastor animam suam ponit pro ouibus suis. Mercenarius autem, et qui non est pastor, cuius non sunt oues proprie, uidet lupum uenientem, et limittit oues, et fugit; et lupus rapit, et dispergit oues. Mercenarius autem fugit, quia mercenarius est, et non pertinet ad eum de ouibus. Et reliqua. 

Quia plerique sibi ipsis non attendentes, nec sua uitia considerantes, gaudent in huius lectionis tractatulo audire lacerationem uite pastorum Ecclesie: nos aliam ei fecimus expositiunculam, que nos ad intima nostra reuocet, ut nullus mordere uitam  prepositorum, quam Christus per seipsum discussurus est, audeat; sed magis unusquisque talis esse studeat, qualem approbando lectio demonstrat et mala que reprehendit, caueat. Loquitur autem Dominus Phariseis, qui se cecos non esse iactabant, et in eorum typo cecitatem omnium pseudoreligiosorum denotat. Ea uero que loquitur, sic nunc intelligamus, ut non ad ipsum caput, sed ad aliquod eius membrum referantur. Nam sepissime in Scripturis uerba Domini primo ad ipsum Dominum referuntur, et deinde ad Ecclesiam que est corpus eius, uel ad aliquem electorum qui est membrum eius, uelut cum dicit: Iudica, Domine, nocentes me, expugna impugnantes me , et his similia.


Nunc igitur ista que loquitur, sic intelligi uolumus, tanquam si ea quis sanctorum eius loqueretur; ait enim: Ego sum pastor bonus. Et unusquisque nostrum debet esse pastor, non qualiscunque, sed bonus; quia gregem ouium, id est mundarum et innoxiarum cogitationum atque uirtutum habet, quem pascuis Scripturarum pascens nutriat, quem uelut de eo rationem redditurus Domino custodiat. Talium ouium idoneus pastor erat sanctus Dauid, quando in regem unctus est, ut qui bene suos mores et seipsum regere nouerat, rector aliorum fieret. Talium ouium sanctus Iob septem millia possidebat; quia perfecte uirtutibus septiformis gratie ditatus erat. Sunt uero nonnulli, qui bona que faciunt, nequaquam sensibus et regulis eloquiorum Dei pascunt, sed iuxta quod eis  rectum uidetur nutriunt. Et hi perfecto boni pastores non sunt; quia greges actionum suarum non bene pascunt, cum scriptum sit: Discite bene facere .

Bonus uero pastor animam suam ponit pro ouibus suis; quia presentem uitam suam, que appellatione anime designatur, in afflictionibus ponit, hoc est spontanea uoluntate cruciat, pro utilitate spiritualium suarum uirtutum et bonarum actionum. Mercenarius autem, et qui non est pastor, cuius non sunt oues proprie, uidet lupum uenientem, et dimittit oues, et fugit. Et lupus rapit, et dispergit oues. Mercenarius autem fugit, quia mercenarius est, et non pertinet ad eum de ouibus. Dictum erat de eo, qui laudabiliter agit; dicitur et de illo, qui segniter uiuit: dictum, inquam,  fuerat de pastore, qui non recusat pro ouibus animam ponere; dicitur et de mercenario, qui non audet lupo resistere. Nam mercenarius est, qui pro mercede temporalium rerum agit bona, qui non gratis Deum colit, qui pro his que religiose uidetur operari, querit in hoc seculo premium uel laudis uel muneris. Et iste non est pastor; quia oues actionum suarum non pascit Scripturarum pascuis, ut eo modo uel studio, quo sacra eloquia docent, agat illas. Cuius non sunt oues proprie; quia uirtutes, quas in seipso custodire uidetur, ab eo sunt aliene, dum eas ob transitoriam retributionem seruat, et non quasi proprias amat. Hic ergo qui in prosperis sic agebat, audiamus in aduersis quid faciat.


uidet lupum uenientem, et dimittit oues; quia uel in homine peruerso, uel in tribulationum procella surgente sentit adesse bestiam, que bonorum operum oues querit deuorare, id est diabolum, qui tentationibus aduersitatum nititur ouile uirtutum exstinguere. Et qui prius ideo bona faciebat, ut mercedem pro his in presenti reciperet; nunc autem pro ipsis imminere sibi aduersa considerat; dimittit oues, relinquit uirtutes quas seruabat, deserit bona que faciebat, ne pro ipsis mala sustineat; et fugit, hoc est aduersitati se subducit. Non enim tam loco quam operum immutatione fugit. Et lupus rapit, quoniam diabolus ea meritorum bona que uidebatur habere, tollit. Et dispergit oues, quia dissipat eius actiones, ut omnia que iam fecerit, sint  incomposita, et incongrua, et dissidentia.

189 Mercenarius autem non resistit lupo gregem suum ita deuoranti, sed fugit; quia ille qui uirtutum aut religiosarum actionum ouile non propter ipsas uirtutes, sed propter lucra temporalia seruabat, recedit ab earum tutela, et relinquit eas in ore deuoratoris, ne periculum sentiat aduersitatis. Qui propterea sic fugit, quia mercenarius est, id est quia uirtutum opera propter emolumentorum carnalium mercedem seruare consueuerat; et non pertinet ad eum de ouibus, quia non sunt eius uirtutes uel actiones quas custodit, sed lucra que pro his appetit; nec earum perditio mentem eius dolore tangit, quia non eas, sed mercedem diligit.

Hucusque sermo diuinus peruersitatem eorum qui  ficto corde, sicut Pharisei, bona gerunt, sub unius typo denotauit; et post hec denuo puritatem eorum, qui perfecto corde bona faciunt, describere incipit, dum uoce cuiuslibet talium dicit: Ego sum pastor bonus. Ac si dicat: Ego bene pasco et germana sollicitudine custodiens nutrio oues bonarum cogitationum, atque uirtutum mihi diuinitus traditarum. Et cognosco meas oues, id est non negligo et diligo meas uirtutes: et cognoscunt me mee, id est, uelut dilecto mihi adherent, nec a me uel in aduersis separantur. Eum namque cognoscunt uirtutes, qui non fit eis incognitus per aliquas uitiorum perpetrationes.

Sicut nouit me Pater, et ego agnosco Patrem; quia sicut celestis ille Pater dilexit me propter me, id  est propter meam salutem, et non propter aliud; ita et ego diligo eum propter eum, et non propter aliud. Nam nec ille aliud quesiuit pro hac dilectione, nisi me, nec ego aliud quero pro hac dilectione, nisi illum. Hinc est quod et in epistola sua Ioannes ait: Quia sicut ille est, ita et nos sumus in hoc mundo . Sicut enim non equalitatem nunc significat, sed similitudinem; quia non loquimur de Redemptore, qui secundum diuinitatem equalis est Patri; sed de redempto, qui membrum est Redemptoris. Qui scilicet redemptus subiungit: Et animam meam pono pro ouibus meis. Id est temporalem uitam humilio in laboribus, et expendo ut oues uirtutum et actionum mearum non amittam, sed multiplicem  et foueam. Quia uero post actiue uite labores iustus ad contemplatiue suauitatem proficere solet, apte subiicit: Et alias oues habeo, que non sunt ex hoc ouili, id est uirtutes theorice dulcedinis, que non sunt ex grege uirtutum practice exercitationis. Alias enim uirtutes habet iustus in actiua uita, et alias in contemplatiua. Et illas, inquit, que sunt contemplationis, oportet me adducere ad ima mee possibilitatis, ut in conuersatione mea sociem illas his que sunt actionis.

Et uocem meam audient: quia sermonem uoluntatis mee facient, hoc est nutum cordis mei sequentur. Nam et cor habet suam uocem, suamque locutionem. Et fiet unum ouile de uirtutibus utriusque uite; et unus pastor fiet utrarumque, meus scilicet animus, qui in utrarumque custodia sit sollicitus.  Hec itaque si quis diligenter attendat, et utrum ipse sic egerit uel non egerit inspiciat, desistet lacerare uitam pastorum Ecclesie.



HOMILIA XuI 

IN ILLUD: Decebat enim eum propter quem omnia, et per quem omnia, etc. 

Deus omnipotens si nullam penitus creaturam fecisset, in seipso plene beatus esse potuit; quippe nullo indigens, sed sibimet usquequaque sufficiens. uolens autem ex summa bonitate creaturam beatificari, quod ex ipsius tantum cognitione et amore futurum erat, angelicas creaturas fecit, a quibus laudaretur; non ut ei de laude eorum aliquid accresceret, sed ipsis. Porro eadem bonitate, ut laus imperfecta  non esset, corpoream creaturam condidit, et beatificare uoluit. Hac de causa spiritum rationalem corpori indidit; qualiter bene regendo ipsum, simul cum corpore in Deo beatificaretur; et ita laus Dei ab omni creatura plena esset. Inde est quod omnia laudare Deum dicuntur; dum rationales creature, angeli scilicet, et homines miram Dei potentiam et bonitatem tam in se quam in ceteris creaturis mirantur et laudant. Sic ergo Apostolus ait: Propter eum omnia, scilicet laudandum et glorificandum; et per eum omnia, nichil scilicet superflue est. Quod si uerum est, imo quia uerum est; hominem ad gloriam duci necesse est. Que tamen necessitas non aliunde quam ex magna Dei, quam prediximus, bonitate descendit. Homo a  peccato suo perditus est; ergo ad gloriam non ducitur; ergo ipse non laudat. Consequenter igitur corporea creatura non laudat: otiose igitur facta est. Quod si ita est; ergo nec ipsi angeli plene laudant, cum numerus eorum sit diminutus. Ut autem hec omnia inconuenientia ab ipso quo procedunt fonte supprimamus, hominem perditum ad gloriam duci constituamus. Cuius gloriose saluationis ordinem, ipso auctore adiuuante, uideamus.

Deus hominem ipsum sic in medio condidit, ut si obediens ei existeret, peracta obedientia, sine interposita morte de mortali immortalis fieret; sin  autem, de mortali in mortem precipitaretur. Persuasus ergo a diabolo, iuxta terribilem Dei comminationem, de mortali mortuus factus est, et iuste a diabolo possessus, cui sponte consenserat . uoluit tamen eum Deus requirere; quia licet sponte, aliena tamen cecidit persuasione. Diabolus uero requiri non debuit; quia in nature sue firmimitate per seipsum nulla extrinsecus persuasione cecidit. Oportuit ergo ut auctorem salutis haberet, per quem iusta ratione ad Deum rediret. uideamus ergo quis ille auctor esse potuerit. Si Deus simpliciter esset, poterat quidem diabolum uincere, hominem eripere; sed hec sola iam esset potentia, non ratio iustitie; si diabolo, qui mortis habebat imperium , sicut ait Apostolus, quamuis  rem alienam inuasisset, tamen sponte assentientem iuste obtinendi hominem sic subditum auferret. Si homo simplex esset; quomodo in natura corrupta resisteret, qui in meliori statu positus tam facile succubuit. Hic notandum est quod gratia Dei uim non infert libero arbitrio. Rursus, si hanc pugnam angelus assumeret, quare propterea diabolus uictus etiam hominem amitteret, ratio non esset. Sed nec angelus in homine hec poterat; quia si in sua simplici et forti natura infirmus inuentus est, multo magis infime huic nature, humane uidelicet, admistus debilis inueniretur. Oportet ergo ut auctor ille salutis Deus in homine sit, qui ex hoc quod Deus est, possit; ex hoc quod homo, debeat. Congruo multum ordine, ut sicut diabolus mala fraude primum inuauasit  rem alienam; ita Deus bona, ut ita dicamus, fraude rem suam faceret per gratiam: et sicut homo ille propria libertate succubuit; ita homo iste ex arbitrii libertate diabolo resisteret. Quem et pati oportuit, ut diabolus in eo peccaret, in quo culpam non reperit illum puniendo: hunc quippe sicut et ceteros omni genere tentationis aggressus est, blandis primum, ut draco; deinde asperis, ut leo; ad 190 ultimum, occidit. Et sic iustissime omne suum in homines dominium perdidit, dum se ultra licitum extendit. Unde adhuc lex communis habet ut debitum perdat, qui plusquam debitum exigit. Sicut ergo in ipsum, qui ei non consensit, ius amisit; ita in omnes filios eius, qui eius innocentiam imitantur. Nunc uero iste in morte remanere non debuit; quia  hoc modo nec sibi nec alteri profecisset. Per passionem ergo consumendus erat, ut ita suos sequaces consummaret: et hoc est quod Apostolus ait: Decebat enim eum propter quem omnia, et per quem omnia. Singulos passus nota. Decebat multos filios in gloriam adducere eum, scilicet Patrem; propter quem, scilicet laudandum et glorificandum, facta sunt omnia, et per quem facta sunt omnia. Et hoc, dando auctorem salutis, scilicet Christum; et hunc dando passioni; et sic consummando. Quem ordinem si diligenter attendis, uidebis hominem debuisse saluari etiamsi nullus angelus cecidisset.





SANCTI ANSELMI SERMO DE. PASSIONE DOMINI



Domine Iesu Christe, pastor bone, qui pro grege tuo mori dignatus es, agnosce me inter oues tuas et trahe ad pascua tua, et agnosce ouiculam tuam ut merear esse ad dexteram tuam. Fac me participem glorie tue qui amarum calicem bibisti pro me; pena tua torquet conscientiam meam, tormenta cruciant memoriam meam: ego enim timui [89 1Kb] potionem quam bibisti; ego peccaui quod tu tulisti; ego seruus contumax commisi quod tu deuapulasti; ego [90 1Kb] quod tu exsoluisti; causa tue mortis fuit iniquitas mea, uulnera tua fecerunt crimina mea. ue peccatis meis, que tam, amara morte expiari oportuit. O peccata mea, quam amara fuistis, que mihi dulcedinem promisistis et me fefellistis! O Eua infelix que pomum momordisti et mortem omnibus  intulisti, imo et Deum et hominem nobiscum occidisti! O infelix homo qui breui uoluptate te diabolo tradidisti, et te et tuos perdidisti! Deo quidem nolente et prohibente, mortem comminante, diabolo consensisti; Deo disponente, bonum inuenisti, gratiam accepisti. O ineffabilis misericordia! ubi abundauit delictum, superabundauit et gratia , ut cum satisfacere pro culpa nullus deberet nisi homo, nullus absoluere poterat nisi Deus. Miserat ut homo fieret, qui cum pro se nil deberet, moriendo pro nobis delictum nostrum solueret. Propterea Deus carne induitur; qui est concipitur, uerbum incorporatur, Aeternus nascitur, panis inuoluitur, in presepio ponitur, circumciditur, baptizatur, esurit, tentatur; Deus, ut homo, uenditur, capitur, tenetur, ligatur, conuiciatur, opprobriis saturatur, aceto et felle potatur,  spinis coronatur, inter latrones computatur, morte turpissima condemnatur, cruci affigitur. Ecce quomodo proprio Filio non pepercit Deus, sed pro nobis illum tradidit . O gratia tradentis! o pietas mortis! o bone Iesu! o pie Iesu! quid tribuam tibi, quid sustinebo pro te qui tot et tanta sustinuisti pro me: exhibitio operis probatio est dilectionis. Quid ergo faciam qui tantum indignus accepi? quid reddam? quid rependam? Accipe quod tuum est, fac de seruo tuo quod tibi placet; non debeo tibi auferre  ius tuum, non debeo dare alieno domino seruum tuum: ius tuum anima mea est, seruus tuus corpus meum est; ius tuum fecisti animam meam, quando pro ea posuisti animam tuam; seruum tuum fecisti corpus meum, quando pro eo tradidisti corpus tuum in mortem. Totum te dedisti pro me et operasti totum in me; emisti tibi spiritum meum, emisti tibi corpus meum, utrumque seruum tuum. Tuus ergo sum spiritu et corpore; utrumque debeo tibi impendere. Diligam te ergo ex toto corde meo, seruiam tibi ex toto corpore. Caligauerunt pro me in morte oculi tui. aduertant ne uideant uanitatem uagi oculi mei; conuiciis et blasphemiis patuerunt aures tue, patebunt ad clamorem pauperis aures surde aures mee; felle et aceto potatum est os  tuum, ueritatem et iudicium loquatur mendax os meum; extense sunt in cruce manus tue, extendentur inopi manus contracte manus mee. Confixi sunt clauis pedes tui, dirigentur in semitas rectas pedes distorti pedes mei. Apertum est lancea latus tuum, aperiam per confessionem cor meum ut fatear uulnus meum. Angustias mortis pertulit totum corpus tuum. ut membrum fieret tuum corpus putridum corpus meum. O bone Domine, quid retribuam tibi pro tantis beneficiis, ego uile mancipium, seruus inutilis? Gaudebo an dolebo de morte tua? sane utrumque faciam, gaudebo siquidem de gratia tradentis et de caritate morientis . Sed prius dolebo de causa mortis, id est de conscientia peccati, et condolebo morienti. Si non gaudeo, ingratus sum;  si non doleo, crudelis sum: sed quia tempus est flendi antequam ridendi, ambulo tristis demisso capite, et assimilabor passioni tue. Ferrum igitur passionis tue pertranseat animam meam, et crux tua suspendat concupiscentiam meam. Confige timore tuo carnes meas, ut non eam post concupiscentias meas. Mortifica in carne mea stimulos carnis omnesque libidinosas commotiones, et da mihi ueram et perpetuam castitatem et uitam eternam. Amen.





SANCTI ANSELMI EXHORTATIO AD CONTEMPTUM TEMPORALIUM ET DESIDERIUM AETERNORUM *


Quid agis, o homo? quid quasi iumentum uersaris in mundo? Sapientem et discretorem creauit te Dominus. Ne assimilari uelis iis quibus deest prudentia; inuigila, o miserande! miserere tui. Esto Sapiens. Propter te Deus excelsus de celis aduenit ut te a terrenis eleuaret ad celum.

In nuptiis celestis Sponsi uocatus es, homo. Cur contemnis, et indignum te exhibes? Quomodo intrabis ad nuptias, dicito mihi, non habens pretiosam uestem, nec lampadem refulgentem? Habe mundum odio, fac meditationem tuam in Deo. Exsecrare malitiam et peccatum, et dilige benignum Redemptorem tuum

Conserua te in terris; sicut angelus, castos iugiter ac sanctos habe cogitatus. Emendare a peruersis  cogitationibus, ne mundi impliceris actibus. Libera animum tuum ex huius mundi negotiis uanissimis ex integro, ut super celos coroneris a Christo. Esto uelut nubes ad proferendam pluuiam lacrymarum, ut possis exstinguere flammas peccatorum.

Recordare illius diei tremende; appone remedia uulneribus anime tue. Ambula uiriliter in lege Domini; fac iugiter mansionem profectuum per sinceram fidem atque caritatem. Cresce quotidie per disciplinam in continentia, habens spem certam uidendi Dominum in claritate sua, et regno, et gloria. Caue ab otioso uerbo, ne recedas a Christi mandato. Planta bonam plantationem in corde tuo et in anima tua, uirtutes scilicet, et uias sanctorum Patrum, et  Deo placentium sacerdotum.

Memor esto, miserabilis, quia in medio laqueorum diaboli ambulas. Euigila, ne in mortis barathrum incidas. Ne te arbitreris diu uicturum in terris; ne pro hoc diutius in malis actibus immoreris. Christum semper exora, ut totus affectus tuus fructificet; ut bona terra et optima sit fructifera, et Deo acceptissima uita tua.

Habeto ante oculos tuos diem exitus tui; festina in illa hora sine peccato inueniri, ut in die uocationis tue anima tua conscendat ad Deum, euecta officiis angelorum. Habeto odio hunc mundum; Redemptorem tuum toto mentis desiderio dilige. Non negligat anima tua; nec oblectetur dulcedine ac suauitate laqueorum diaboli mortifera, ne plena peccatis  et ingenti confusione depressa, tremens in illa hora contabescat ex formidine nimia.

Esto, insensate, semper paratus; uigila liber ab omni fece terrena; obserua ut ab omnibus scandalis ac cogitationibus turpissimis eruaris. Esto prouidus, insensate, excitare a somno nequitie. Si uis esse celestis, semper que terrena sunt exsecrare et despice. Perfectorum exempla sectare, ut ad paradisum deliciarum et desiderabilem peruenias patriam sacerdotum.

Quare odisti uitam tuam, miserande? Quid pretiosius anima tua queris, infidelissime? Accede, propera, antequam claudatur ostium penitentie. Letifica celestem exercitum in tua conuersatione.

Exspectat medicus uidere lacrymas tuas. Accede,  noli timere. Ostende uulnus tuum, et offer medicamentum lacrymarum et fletuum. Ecce apertum est ostium penitentie. Accelera priusquam claudatur.

Effunde, dum tempus est, lacrymas, ne in alio seculo sine utilitate plangas. Hic enim misericordia, ibi iudicium; hic uoluptas, ibi tormenta; hic risus, ibi uero fletus; hic cantus, ibi ignis eternus; hic ornatus uestium, ibi cruciatus uermium; hic elatio, ibi humiliatio. Humiliare ergo in uita, ne in tenebris exterioribus condemneris. Non ergo oblectet te hic terrena delectatio, ne ibi sit amara deploratio.

Quis non plangat nos, et quis non defleat? Odientes uitam, diligimus mortem. Quid excelsius atque magnificentius, quam exercere mentem, ad seruitutem redigere carnem, ut obediat animi imperio,  consiliis obtemperet, impigre exsequatur propositum animi ac uoluntatem. Quis autem iucundior cibus quam uoluntatem Dei facere, uirtute mentis impetus superare diaboli?

Quisque seipsum uincat, iram contineat, nullis illecebris emolliatur. Non perturbetur aduersis, non 191 extollatur prosperis, nec quasi uento uariarum rerum circumferatur mutatione. Reputa, carissime, in temetipso quid melius est, in presenti seculo pro peccatis plangere ac crebrius exorare, aut in igne eterno sine aliqua utilitate deflere.

Cur tabescit uirtus animi tui affectu ac desiderio pereuntis mundi? Eleua mentem ad inestimabilem eterne felicitatis claritatem, quam oculus non uidit, nec auris audiuit, quam preparauit Deus diligentibus  se . Continentiam habeto in lingua, continentiam in aspectu, in cibo, in habitu, in cogitatu, in risu, ut athleta Dei perfectissimus in omnibus demonstreris. Stude pre omnibus ne habeas inimicum preter diabolum.

Quid tibi munus prodesse potest, si eius sollicitudinibus colligaris? Quid acquires de pretiosi uestimenti cura, nisi eterna supplicia? Quid tumore eleuationis inflaris? Quis non contremiscat, lamentetur et lugeat, cum in conspectu angelorum et hominum occulta nostra manifestabuntur? Cur malis actibus tuis contristas patrem piissimum, insensate, qui te in filiorum numero dignatus est computare?

Prohibe a malo linguam tuam, inquire pacem, et sequere eam , ne irritatus Dominus  malis tuis ut nequissimum seruum perpetuam tradat ad penam, si eum sequi nolueris ad gloriam. Aeterno regi militaturus propriis abrenuntia uoluntatibus. Esto omni uilitate uel extremitate contentus. Pronuntia te lingua tua omnibus inferiorem, intimo cordis affectu crede te uiliorem. Age dum uacat, quod in perpetuum expediat.

Consurge per noctem ad orationes et lacrymas ad Deum, ut libereris ab omnibus laqueis et scandalis passionum. Si enim subito rapiatur a te anima tua, peccatrix reperietur et fetidissima, non habens tempus penitentie ultime. Quid dices morti in hora separationis tue, cum iam non concedetur tibi uel momento unius hore uiuere? Habeto pre oculis diem mortis. Pertracta qualiter statuendus sis ante  conspectum iudicis. Para iugiter lampadem tuam in conseruatione optima; festina ut semper sit accensa.

Despice temporalia et caduca, ut tanquam eximius belligerator pompam relinquens seculi, possis brauium post uictoriam promereri. Recurre, miserabilis, ad conscientiam tuam; exonera te ponderibus sollicitudinum terrenarum. Non regnet contentio in te, non contradictio, non ulla omnino iniquitas. Terrena respue, celestia appete, temporalia desere, sempiternam beatitudinem dilige.

Expergiscere parumper a somno miserando, aperi os tuum, obsecra Deum, proiice a te onera peccatorum. Ora frequenter, sine cessatione lacrymas funde. Mollitiem animi fuge, negligentiam exsecrare,  malitiam detestare. Ama mansuetudinem, dilige continentiam, meditare psalmodiam.

Festina orare, dum tempus est penitentie. Dilige Deum ex tota anima tua , sicut ille dilexit te. Time diem iudicii. Amore Christi abnega temeptipsum tibi. Actus uite tue omni hora custodi. Fac te alienum ab actibus seculi, ut heres efficiaris regni Dei.

Audi, anima, que loquor; ausculta que dico; attende que moneo. Nulla iam immunditia polluaris, nulla libidine maculeris, ab omni te carnis corruptela suspende, ab omni carnis corruptione extrahe. Luxuria ultra non inualescat, libido ultra non te deuincat. Melius enim est mori quam libidine maculari.  Melius est animam effundere quam eam per incontinentiam perdere.

Castitas hominem Deo proximum reddit, castitas homini Deum proximum facit, castis regnum celorum promittitur. Quod si adhuc carnis stimulis tangeris, si adhuc libidinis suggestione pulsaris; memoriam mortis tibi obiice, diem exitus tui propone, finem uite ante occulos tuos adhibe. Propone tibi futurum iudicium et futura tormenta, propone tibi infernorum perpetuos ignes, propone tibi gehenne penas horribiles.

Ora cum lacrymis indesinenter, ora iugiter, insiste orationi frequenter. Precare Deum diebus ac noctibus, incumbe orationi assidue, geme semper et plange. Surge ad precem in nocte, pernocta in oratione  et prece, incumbe nocturnis uigiliis, rursum ora, ad modicum clausis oculis.

Oratio frequens diaboli submouet iacula, immundos spiritus precis expellit frequentia, immundos spiritus orationis uincit instantia, demonia oratione uincuntur, omnibus malis preualet oratio.

Adime tibi quoque saturitatem panis, parcimonia tuum corpus castiga, ieiuniis et abstinentie intentus pallida ora gere, aridum porta corpus. Esuri et siti; abstine et aresce. Nisi ieiuniis erudiaris, non potes tentationes uincere.

Esto humilis, esto in humilitate fundatus, humilia te, minimum te fac. Nulli te preponas, nulli te superiorem deputes. Existima omnes superiores esse tibi. Omnium te minimum existima, inferiorem te  omnibus deputa. Quamuis summus sis, humilitatem tene. Quanto enim humilior fueris, tanto te sequetur glorie altitudo.

Caue iactantiam, caue ostentationis appetitum, caue glorie inanis studium. Non te arroges; non te iactes. Non te insolenter extollas; alas superbie non extendas. Elationis pennas non erigas, nichil de te presumas, nichil boni tibi tribuas.

De iustitie uirtute nulla elatione superbias, de bonis factis non attollaris, de bono opere non gloriaris: humiliare ut exalteris, ne exaltatus humilieris: qui enim attollitur, humiliatur; qui exaltatur, deiicitur; qui eleuatur, prosternitur; qui inflatur, alliditur.

Superbia angelos deposuit, tumor regna dissoluit,  arrogantia sublimes humiliauit, humilitas casum nescit, humilitas lapsum non nouit. Cognosce, miserande, quia humilis Deus uenit. Ambula, sicut ille ambulauit; sequere exemplum eius, imitare uestigia illius.

Existe tibi uilis, existe abiectus, existe despectus, displice tibi, despectus esto apud temetipsum. Qui enim sibi uilis est, ante Deum magnus. Qui sibi displicet, Deo placet. Esto ergo paruus in oculis tuis, ut sis magnus in oculis Dei: tanto enim eris apud Deum pretiosior, quanto apud homines despectior.

Porta semper uerecundiam in uultu de recordatione delicti; porta pudorem in facie de memoria commissi peccati. Peccati pudore oculos tuos attollere  erubesce. Incede deposita facie, abiecto uultu, mesto ore, percusso corde, lugubri ueste, sacco inuolutus, opertus cilicio corpus, semper lugens, semper merens, semper gemens, semper suspiria cordis emittens. Sit compunctio in corde, lamentum in pectore; delectet te semper planctus et luctus.

Esto semper paratus ad lacrymas. Planctum et lacrymas nunquam deseras. Nulla te res de peccato securum faciat, incessanter in corde tuo spes et formido consistant. Sic spera misericordiam, et metuas iustitiam; sic te spes indulgentie erigat, et metus gehenne semper affligat.

In infirmitatibus tuis non contristeris, in languoribus tuis gratias age Deo; ualere te magis animo opta quam corpore, ualere te magis opta mente quam  carne. Aegritudo carnem uulnerat, mentem castigat.

Si prosperitas arriserit, non extollaris; si aduersitas acciderit, non deiiciaris. Si contigerit calamitas, pusillanimus non existas. Habeto temperamentum in prosperis, habeto patientiam in aduersis. Probari te in dolore cognosce, ne exalteris.

Aequalis esto in omnibus, mentem nec gaudio nec 192 merore commutes. Omnia equali iure sustine, ad nullam insolentiam commuteris. Nullus te casus imparatum inueniat, nullus sit casus quem non meditatio tua preueniat.

Propone tibi nichil esse quod non possit accidere. In secundis meditare quo pacto aduersa feras; futuras semper comminiscere miserias. Cedit aduersus casus consilio; aduenientes impetus frangit premeditatio.  Et ad bona igitur, et ad mala cor tuum prepara; et bona et mala prout eueniunt porta; aduersa et prospera, ut occurrunt, tolera; quodcunque euenerit sustine mente libera.

Si preuenerit iracundia, restringe illam; si preoccupauerit, mitiga eam. Tempera furorem, tempera indignationem, cohibe animi motum, refrena iracundie impetum. Si non potes iram uitare, uel tempera; si non potes furorem cauere, uel cohibe. Disce mala ferre potius quam referre; disce mala magis tolerare quam facere.

Esto mansuetus, esto patiens, esto mitis, esto modestus. Serua patientiam, serua modestiam. Despice probra illate contumelie. Sagittas contumelie patientie  clypeo frange. Prepara contra uerbum asperum patientie clypeum; contra lingue gladium patientie prebe scutum. Quamuis quisque incitet, quamuis exasperet, quamuis insultet, quamuis conuicietur, quamuis criminetur, quamuis ad litem prouocet, quamuis conuicium dicat, quamuis iniuriam faciat, quamuis contumeliis afficiat, tu sile, tu tace, contemne, tu dissimula iniuriam, non respondeas, conuicium non retorqueas. Tacendo citius uinces.

Disce a Christo tolerantiam, disce modestiam. Christum attende, et non doleas de iniuriis. Consideratione iustitie, dolorem tempera. Inimicos omni modestia placa, mala aliorum tuo bono exsupera.

Cum ergo derogatur tibi, tu ora; cum maledicitur tibi, tu benedic; maledicenti tibi benedictionem oppone.  Irascentem patientia delinito, blandimento iracundiam furentis dissolue, uince nequitiam lenitate, uince malitiam bonitate. Tranquilla etiam mente illatas contumelias prode. Aperi tranquillo corde dolorem iniurie: ualde enim comedit animum uulnus inclusum.

Si contristaueris fratrem tuum in aliquo, age penitentiam coram illo. Si offenderis in fratre, reconcilia eum in prece. Offensionis tue cito ueniam postula, celerrimo dilectionis affectu, humilitate ad ueniam eum prouoca, supplici animo ueniam deprecare, affectu prosternere.

Petenti ueniam placenter indulge, reuertentem statim amplectere, redeuntem confestim benigna suscipe caritate. Dimitte ut dimittatur tibi, ignosce  ut ignoscatur tibi. Indulgentiam non habebis, nisi dederis. Et si ille non supplicet, si sibi dimitti non postulet, si deprecandi humilitatem non habeat, si peccatum suum mala conscientia non agnoscat; tu relaxa ex corde, tu dimitte ex animo, tu gratis indulge, tu ueniam ex propria uoluntate concede.

Non retentes cordis et dolorem, aufer a corde fraternam offensionem, aliene nequitie non serues dolorem: odium enim a regno Dei hominem separat, a celo subtrahit, a paradiso eiicit. Odium nec passione adimitur, nec martyrio expiatur.

Quid zeli referam ignes? Inuidia cuncta uirtutum germina concremat; inuidia cuncta bona ardore pestifero deuorat. Hec primum sibi nocet, primum se mordet, primo suum rodit auctorem. Inuidia anime  tinea est, sensum comedit, pectus urit, mentem afficit, cor hominis quasi quedam pestis depascit.

Occurrat ergo contra zelum bonitas; aduersus inuidiam preparetur caritas. Pacem ama, pacem dilige, pacem cum omnibus retine, omnes in mansuetudine et caritate amplectere. Non sis in pace infidus. Esto affectu promptus, semperque retine uinculum constantie. Habeto mentis placabilitatem, animi benignitatem.

Affabilis esto in sermone; grato animo ad omnes appare, fuge rixas, uita lites, caue contentiones, tolle litis occasiones. Litem sperne, uiue semper in pace, in nulla actione studeas decertare. Contentio lites parit, rixas gignit, faces odiorum accendit, pacem cordis exstinguit, concordiam rumpit.


Si ceciderit inimicus tuus, noli gratulari; in ruina aduersarii noli extolli; sit tibi magis erga humilitatem eius humanus affectus. Satiare fletibus in alienis meroribus. Non sit tibi ferreum pectus, non dura precordia. Sic alienam luge miseriam, tanquam tuam. Cum flentibus fle, lugentibus mentis affectum coniunge.

In omnibus actibus tuis, in omni opere tuo, in omni conuersatione tua imitare bonos, emulare sanctos. Sint tibi Patrum exempla, discipline incitamenta. Nullum uite scandalizet infamia, nullum opinio contristet aduersa. Disce, homo, flagrare preconio, testimonium bonum habeto. Nullis fama tua obscuretur fetoribus. nullis laceretur opprobriis.


Caue gloriam popularem, uita uulgi admirationem, fauores contemne, esse magis bonus quam uideri stude. Non te fauor seducat, nec uituperatio frangat. Qui laudem non appetit, nec contumeliam sentit. Discerne te tuo non alieno iudicio. Non ex aliorum sed ex tua te mente metire

Qualis haberi uis, talis esto. Professionem tuam et habitu et incessu demonstra; ne prebeas de te spectaculum, non des aliis obtrectandi locum. uita malos, caue iniquos, bonorum consortium appete, bonorum societatem require, sanctis indiuidue adhere. Melius est habere malorum odium quam consortium.

Ab otioso etiam sermone linguam compesce, ab otioso uerbo linguam reprime. Sermones impudicos  respue, fuge inhonesta uerba. Ne garrias uerba inania: uanus enim sermo cito polluit mentem, et facile agitur quod libenter exauditur; hoc procedat ex labiis, quod aures non polluat audientis. Euita minima, ne peruenias ad maiora. Que loqueris, existant digna atque grauidata doctrina

Sit sermo tuus irreprehensibilis, sit exspectationi audientium utilis. Discerne quid loqueris, quid taceas, et in loquendo et in tacendo peritus esto. Multum ante delibera quid dicas; in nulla re contendas. Labiis tuis signaculum prebe lingue tue, silentii claustra oppone, circumclude linguam munitione custodie. Interrogatio os tuum aperiat.

Sint uerba tua pauca. Multiloquium non declinat peccatum. Linguosus homo imperitus est: sapiens  paucis utitur uerbis; loqui multum, est stultitia; breuem sermonem facit scientia. Imperitus satis perstrepit, et nichil sensu dicit. uox insipientis in multiplicationem sermonis. Semper uerba tua moderare, maneat in uerbo mensura, in sermone statera.

Alienam uitam non laceres, de malo alieno os tuum non coinquines; non detrahas peccanti, sed condole. Quod in alio detrahis, in te pertimesce. Graue crimen est detractio, grauis damnatio est detractio: hoc fedius nichil est, hoc summe turpitudinis est. Canum mos est lacerare, canum linguas exercere, canum dente pestifero mordere.

Quando alii detrahis, te discute; quando alium mordes, tua peccata redargue. Si uis detrahere, ad  tua peccata te retorque; non alterius delicta, sed propria cerne. uitia tua, non aliena intende.

Nunquam alii detrahes, si bene te perspexeris. De tua ergo correctione sollicitus, de tua salute intentus, susurrantibus auditum non prebeas. Pari reatu detrahentes tenentur, et audientes. Tanta cura corrige tua uitia, quanto studio prospicis aliena.

193 Caue quoque in omnibus mendacium; nec casu, nec studio loquaris falsum. Nullum iustum mendacium; omne mendacium est peccatum. Omnis enim qui mentitur, occidit animam. Et: Perdes omnes qui loquuntur mendacium ; et: Testis falsus non erit impunitus . Refuge ergo  fallaciam, declina mendacium. Caue falsum, nunquam mentiaris. Esto in uerbo uerax, neminem mentiendo fallas.

Prohibe iuramentum, tolle iusiurandum. Sit in ore tuo, est; sit in ore tuo, non est. Non sis in uerbis facilis, et in opere difficilis. In turpe uotum muta decretum.

Ibi pecca, ubi Dominum esse nescis. uidet occulta qui fecit abscondita; et si te non damnat publica fama, condemnet tamen propria conscientia.

In omni opere tuo, Dei auxilium posce; omnia diuine gratie, diuino dono ascribe; nichil meritis tuis attribuas, in uirtute tua nichil presumas.

Sine consideratione uirium nichil uoueris. Inter infideles computantur, qui quod uouerunt non impleuerunt.  Occulta uirtutes pre elatione. Absconde bona facta pre arrogantia; fuge uideri quod esse meruisti.

uitia cordis tui reuela, prauas cogitationes illico manifesta. Si patet, uitium fit ex magno pusillum; si latet, fit ex minimo magnum.

Ancipitem diu delibera sententiam. Quod uis agere diu exquire. Absit in bonis segnities remissa; absit torpens negligentia. In id quod expedit, differre impedit. Desidia frigescit ingenium; negligentia et torpor dissoluit animum.

Nihil sapientia melius, nichil prudentia dulcius; nichil scientia suauius; nichil stultitia peius, nichil ignauia turpius. Indoctus facile decipitur, stultus in uitia cito dilabitur.


Que ore promis, opere adimple; uerba tua precedant opera. Caue ne dum alios docendo erigis, ipse laudis appetitu mergaris.

Cede cito ueritati; in disputatione tolle certamen, tolle pertinacem defensionem. Plus dilige audire quam dicere; in principio audi, loquere nouissimus. Primus taceas, prostremus dicas.

Iuxta dignitatem redde unicuique honorem. Cede maiorum auctoritati, obsequere uoluntati. Malum autem facere iussus non acquiescas. Malum iussus facere non consentias.

Tene modum in omni opere, in omni re discretionem tene. Quod tibi uis fieri, fac alteri. Talis esto aliis, quales optas esse alios circa te. Caue honores, quos tenere non potes. Sublimitas honorum  magnitudo est scelerum.

Quid differs in crastinum? Potes lucrari et diem hodiernum. Cauendum est enim ne et illum non teneas, et hunc amittas. Non exiguum detrimentum est uel hore unius.

Diebus ergo et noctibus Deum precare, et oculos a petulantia reprime. Tolle occasionem, aufer materiam delinquendi. Omnia non turbulento animo, sed tranquillo corde dispone; nec quemquam districtius iudices quam te.

Breuis est huius mundi felicitas, modica est huius seculi gloria. Caduca est et fragilis temporalis potentia. Dic ubi sunt reges? ubi principes? ubi imperatores? ubi rerum locupletes? ubi potentes seculi?  ubi diuites mundi? Quasi umbra transierunt, et uelut somnium euanuerunt.

Sollicitudines rerum mentem conturbant, cure rerum mentem exagitant. Si uis esse quietus, nichil seculi appetas. Semper requiem mentis habebis, si a te mundi curas abieceris. Qui curis terrenis se implicat, a Dei amore se separat.

Nemo potest amplecti Dei gloriam, simul et seculi. Nemo potest amplecti Christum, simul et seculum. Propter Deum ergo renuntia omnibus. Sine impedimento seculi, Deo seruire stude.

Omnibus communica, omnibus tribue, omnibus prebe. Maior sit beneuolentia quam res impetrata; maior gratia quam res data. Non est misericordia ubi non est beneuolentia. Tale erit opus tuum, qualis fuerit intentio tua.


Esto templum Dei, et Deus excelsus habitabit in  te; de tuis iustis laboribus ministra pauperibus, non auferas uni quod tribuas alteri.

Quidquid agis, age pro futura mercede, pro eterne remunerationis exspectatione; futura merces, non presens, promittitur sanctis. In celo, non in terra, merces promittitur iustis. Non est hic exspectandum, quod est alibi dandum.

Esto mortuus mundo, et mundus tibi. Mundi gloriam aspice, tanquam mortuus; sicut sepultus non habeas curam de seculo. Tanquam defunctus ab omni terreno te priua negotio. Contemne uiuens, quod post mortem habere non potes.

Nihil studeas propter laudem, nichil propter temporalem opinionem, nichil propter famam; sed propter uitam eternam, quam concedat tibi qui cum Patre, et Spiritu sancto, uiuit et regnat Deus per  infinita secula seculorum. Amen.





SANCTI ANSELMI ADMONITIO [91 1Kb] MORIENTI ET DE PECCATIS SUIS NIMIUM FORMIDANTI *


194 Interrogatio [92 1Kb] . Letaris frater, quod in fide Christiana moreris [93 1Kb] ?

Responsio [94 1Kb] . Gaudeo [95 1Kb] .

Interrog. Gaudes quod moreris [96 1Kb] in habitu [97 1Kb] monachico?

Responsio. Gaudeo [98 1Kb] .

Interrog. Fateris te tam male uixisse [99 1Kb] , ut meritis tuis pena eterna debeatur?

Responsio. Fateor [100 1Kb] .

Interrog. Penitet te [101 1Kb] hoc?

Responsio. Penitet.

Interrog. Habes uoluntatem emendandi, si spatium haberes [102 1Kb] .


Responsio. Etiam [103 1Kb] .

Interrog. Credis quod Dominus iehsu Christus pro te [104 1Kb] mortuus est?

Responsio. Credo.

Interrog. Agis [105 1Kb] ei gratias?

Responsio. Ago [106 1Kb]

Interrog. Credis te non posse nisi per mortem ipsius saluari?

Responsio. Credo [107 1Kb] .

Inter. Age ergo dum superest in te anima; in hac sola morte totam fiduciam tuam constitue; in nulla alia re fiduciam habeas; huic morti [108 1Kb] te totum committe; hac sola te totum contege [109 1Kb] ; hac  morte te totum inuolue; et si Dominus Deus uoluerit te iudicare, dic: Domine [110 1Kb] , mortem Domini nostri Iesu Christi obiicio inter me et iudicium tuum; aliter non contendo tecum. Et si tibi dixerit [111 1Kb] quia peccator es, dic: Domine, mortem Domini N. I. C. obtendo inter te et peccata mea. Si dixerit tibi quia meruisti damnationem, dic: Domine [112 1Kb] , mortem Domini nostri Iesu Christi pono inter te, et mala merita mea; ipsiusque meritum offero [113 1Kb] pro merito quod habere debuissem, nec habeo [114 1Kb] . Si dixerit quod tibi iratus est, dic: Domine, mortem Domini N. I. C. oppono inter me et iram tuam. Quo expleto, iterum dicito: Domine, mortem Domini nostri Iesu Christi pono inter te et me, et iram tuam. Hoc facto, dicat [115 1Kb] infirmus ter hec uerba:  In manus tuas [116 1Kb] , Domine, commendo spiritum meum. Redemisti me, Domine, Deus ueritatis. Iterum uersus: Dirupisti [117 1Kb] , Domine, uincula mea; tibi sacrificabo hostiam laudis, et nomen Domini inuocabo. uersus: Educ de custodia animam, ad confitendum nomini tuo; me exspectant iusti, donec retribuas mihi. Postea dicat: Maria, mater gratie, mater misericordie, tu nos ab hoste protege, et hora mortis suscipe: per tuum ergo, uirgo, Filium, per Patrem, et Spiritum sanctum, presens adsis ad obitum meum, quia imminet exitus. Amen.

Post hec dicta et responsa ab infirmo, sacerdos dicat [118 1Kb] pro infirmo istos psalmos. Psal. Deus, in nomine tuo saluum me fac. Psal. Credidi. Psal. Deus in adiutorium. Psal. uoce mea. Psal. In te, Domine, speraui.


Si fuerit secularis, infra scripto modo debet interrogari per sacerdotem.

Prima interrogatio. Credis tu ea que sunt Christiane fidei, quantum ad ea que sunt determinata [119 1Kb] ab Ecclesia? Resp. Credo.

Interrog. Gaudes quia in fide Christiana moreris?

Resp. Gaudeo.

Interrog. Recognoscis te Deum grauiter offendisse?

Resp. Recognosco.

Interrog. Doles te [120 1Kb] quod offendisti Creatorem tuum?

Resp. Doleo.

Interrog. Proponis quod, si Deus tibi uitam prolongauerit, ab eius offensa cauebis?

Responsio. Propono.


Interrog. Speras, et credis tu quod peruenias ad salutem eternam non tuis meritis, sed meritis passionis Iesu Christi.

Responsio. Spero.

Tunc sequitur assecuratio, et dicat sibi. Si tibi se obiiciat aliquis, et contra te proponat, opponas inter te et ipsum, merita passionis Christi. In fine fac eum dicere istos uersus: In manus tuas, Domine, commendo, etc. ut supra.

Nota bene: Tu qui uis intrare ad uitam eternam, cogita uerba subscripta omni die in uita tua, et sic nunquam offendes Deum. Primo, breuitas uite. Secundo, lubricitas [121 1Kb] . Tertio, mors incerta. Quarto, premia iustorum. Quinto, supplicia impiorum [122 1Kb] .





SANCTI ANSELMI CARMEN DE CONTEMPTU MUNDI. [123 1Kb] *


195 Quid deceat monachum, uel qualis debeat esse,
    [124 1Kb] Qui iubet ut dicam, porrigat ipse manum.
Grex sanctus, monachi, uobis hec scribimus; hec uos [125 1Kb] 
   Instruit, hec uite pagina pandit iter.
Nec uos, dilecti fratres, contemnite, si quid
   Nostra pium, si quid nostra salubre monent [126 1Kb] .
Sepius ingentes lux pellit parua tenebras,
   Riuulus [127 1Kb] et dulces sepe ministrat aquas.
Non tonsura facit monachum, non horrida uestis;
   Sed uirtus animi, perpetuusque rigor.
Mens humilis, mundi contemptus, uita pudica,
   Sanctaque sobrietas: hec faciunt monachum
Hec uos in celum, monachi, quadriga leuabit:
   Hec post hanc uitam premia summa dabit.
Nil tonsura iuuat, iuuat aut [128 1Kb] uilissima uestis,
   Si lupus es, quamuis esse uideris ouis.
Nam falli possunt homines, et fallere: Christum,
   Qui nullum fallit, fallere [129 1Kb] nemo potest [130 1Kb] . 
Ille quidem fucum simulate [131 1Kb] religionis
   Damnat, et in reprobis moribus esse nequit.
uouistis, fratres, uouistis; uestra, rogamus,
   uiuite solliciti reddere uota Deo.
In maiestatem diuinam peccat abunde,
   Quisquis que non uult reddere, uota uouet:
uouistis Domino uestros conuertere mores:
   Iam nunc peccatis sit modus et uitiis.
Nunc humilis uiuat, qui uixerat ante superbus
   Sit castus quisquis luxuriosus erat.
Querebat census aliquis, captabat honores,
   At modo uilescant [132 1Kb] census honorque sibi.
Gaudebat dapibus, gaudebat diuite mensa,
   Nunc tenuem uictum sobria cena dabit.
Ille suis letus successibus esse solebat, 
   Nunc lacrymis culpas diluat ipse suas
Ostro conspicuus, gemmis insignis et auro,
   ueste modo uili squalida membra tegat.
uerbosus taceat, mitescat feruidus ira.
   Inuidus inuidie dira uenena uomat.
Cuique prius cedes placuit, placuere rapine,
   Nunc pius et mitis pacis amator erit.
Quisquis adulantum uentosa laude tumebat,
   Nunc hominum laudes estimet esse nichil.
Et qui sponte malus gratisque nocere solebat,
   Nunc etiam lesus utilis esse uelit.
Ad lites facilis fuit hic, ad iurgia preceps;
   Fortiter alterius nunc maledicta ferat [133 1Kb] ,
Non hunc [134 1Kb] contemptus, non hunc iniuria frangat,
   Omnia robusto corde molesta ferat. 
Pax, animique quies inter conuicia duret;
   Nam fortem [135 1Kb] rerum nulla procella mouet [136 1Kb] .
Hec ueniam, fratres, conuersio uera meretur,
   Hec ualet offenso uita placere Deo [137 1Kb] . 
Non uos illiciat breuis hec et falsa uoluptas,
   Non uos decipiant hec peritura bona.
Cur, queso, cupiat quidquam, cui cuncta reliquit;
   Ad mala cur redeat, qui bona proposuit?
Terram contemnas, qui celum queris habere;
   Si mansura [138 1Kb] placent, hec fugitiua fuge.
Dum licet, et spatium uite conceditur huius,
   Semper ad omne bonum uiue paratus opus.
Fac bona queque potes, modico dum tempore uiuis;
   Multa metes, si nunc semina pauca iacis.
Paruo perpetuam mercare labore quietem,
   Et pensa fletu gaudia longa breui.
Mens tua terrenis non hereat atque caducis:
   Labitur et transit quidquid in orbe uides [139 1Kb] .
uita quid est presens? tentatio, pugna molesta, 
   Hic acies semper, semper et hostis adest.
Sed cum nulla tibi fuerit iam sarcina carnis,
   Tunc sine fine quies, paxque perennis erit.
Liuor et ambitio, gula, fraus, metuenda libido,
   Ira, tumor mentis, schismata, laudis [140 1Kb] amor.
Et que de Satane castris sunt cetera mille,
   Undique nos uallant assidueque premunt.
Has inter [141 1Kb] pestes dum mens infirma tenetur,
   Fluctuat, et miris estuat illa modis;
Nec cadat illa licet semper casura uidetur,
   Et quatitur tantis exagitata malis.
Et quis habet tantas uitiorum ferre procellas,
   Si non diuinum subuenit auxilium?
Hec monachi toto mentis conamine uitent;
   Preteritas culpas flendo, gemendo, lauent. 
Distinctisque legant spatiis, operentur, et orent,
   A studiis sacris tempora nulla uacent.
Utilibus semper studeant, et rebus honestis:
   Res est segnities perniciosa nimis.
Luxurie fomes [142 1Kb] res incentiua malorum,
   Spiritibus nequam preparat ipsa locum.
Funestum monacho cum quid male suggerit hostis,
   Et conatur eum fallere mille modis.
Esse Deum credat presentem semper ubique;
   Nec se, si peccat, posse latere putet.
Cuncta scit atque uidet [143 1Kb] , nec quidquam preterit illum,
   Omnia sunt oculis nuda et aperta suis.
Cum quid turpe facit, qui me spectante ruberet,
   Cur spectante Deo, non magis ipse rubet? 
Si patrie iudex sciret sua facta, timeret [144 1Kb] .
   Scit Dominus rerum; cur nichil ergo timet;
Sed tacet, et differt, et nondum crimina punit:
   Puniet, et meritis arbiter equus erit. 
Propositum uite, monachi, seruate rigorem.
   Nec pigeat paruo tempore dura [145 1Kb] pati.
Sed mundi quamuis delectent uana cauete:
   Et certe gustu dulcia sepe necant [146 1Kb] .
Nec quidquid carnis sensus demulcet, amate:
   Que carnem oblectant, mentibus ipsa nocent.
Gaudia perpetuos pariunt mundana dolores [147 1Kb] ,
   Tollit et eternum uiuere uita breuis.
Exiguus labor est, sed merces magna laboris;
   196 Preterit ille cito, premia fine carent.
Ergo Deo melius si nil cognoscitis esse,
   Imo si summum creditis esse [148 1Kb] bonum,
Contemptis rebus mundi labentibus istis,
   Iam sint in solo gaudia uestra Deo.
Et mihi que possunt amitti nulla uidentur; 
   Nec longum, quidquid preterit [149 1Kb] esse reor.
Nam quid honos, quid opes, quid gloria, quidue iuuentus?
   Forma, genus, uires, femina, uestis, ager [150 1Kb] ,
Gemma uel argentum, quid regum [151 1Kb] sceptra, uel aurum,
   Purpura, quid latus fundus, et ampla domus?
Magna potentia, multa scientia, falsa uoluptas.
   uita quid [152 1Kb] , et nostri corporis ipsa salus?
Non amo quod pestis, quod fur, quod subripit hostis,
   Et que, si parcant cetera, mors adimit.
Sunt quos falsus honor iuuat, et peritura potestas:
   Seque putant aliquos, quod loca [153 1Kb] celsa tenent.
Et uelut e specula campos et plana uiderent,
   Sic quoque de mentis [154 1Kb] uertice quosque uitent. 
Dum non attendunt humanam conditionem,
   Non norunt quid sint cernere, sed quid habent.
Sed dum sceptra gerunt, renitent diademate reges [155 1Kb] ,
   Et gaudent lati finibus imperii:
Dum distenduntur dapibus, dum nectare feruent:
   Et seruit mensis terra fretumque suis:
Et dum byssus eos, pretiosaque purpura uestit,
   Maiestasque uacat regia deliciis:
Dumque emollitos delinit blanda libido
   Carnis, et illecebris in sua iura trahit:
Dum turpi domine famulantur turpiter isti,
   Quos falso reges [156 1Kb] nomine mundus habet.
Auertunt oculos, renuuntque uidere profecto,
   Quod sint ipsi [157 1Kb] homines et moritura caro;
Quod citius transit mundana potentia fumo; 
   Quod uitreum, seu quod fictile uas sit homo;
Quod caro mortalis tanquam uestis ueterascit,
   Et celeri lapsu curua senecta uenit; 
Quod nostre semper minuuntur tempora uite,
   Quodque dies hominis fumus et umbra fugit:
Quod sit uita breuis, quod mors incerta, quod omni
   Tempore nos queuis causa molesta premit.
Rex appellaris, quid inani nomine gaudes [158 1Kb]
   Qui uitiis pulsus, uictus ubique iaces?
In tanto, queso, qui tanto nomine fulget,
   Cur ratio seruit, regna libido tenet?
Cur uitiis seruit, qui regnis imperat: et non
   Mancipium uilis [159 1Kb] corporis esse pudet?
O dilectores mundi, falsique potentes:
   Ecquid terrenas esse putatis opes?
Quid quoque mundanos quos affectatis honores
   Quorum perpetua est sollicitudo comes?
Omnia precipitem formidant ardua casum; 
   Et magnis semper uis aliena nocet,
Sepius alta ruit uentorum flatibus arbor;
   Tuta humilis myrtus, tuta myrica manet.
Bellica cum celsas subuertit [160 1Kb] machina turres,
   Nil nocet exigue pauperis illa case [161 1Kb] .
Et rapit obstantes fluuii uiolentia moles [162 1Kb] ,
   Plana satis placido permeat ille gradu.
Montes et scopulos seui maris obruit unda [163 1Kb] ,
   Ad placidum littus mitior unda uenit.
Aerias Alpes niuibus candescere scimus,
   Frigoribusque premi, perpetuoque gelu.
Illic et rabies uentorum plurima seuit,
   Temperiem gratam proxima uallis habet.
Sic uobis nunquam desunt aduersa, potentes.
   Non est pax uobis ulla, nec ulla quies. 
O quantos regum patiuntur corda tumultus!
   Quamque procellosis motibus ipsa fremunt
Inter regales epulas, uariosque paratus,
   Tabescunt curis, sollicitoque metu.
Non paucos metuit multis metuenda potestas;
   uix alicui credit, dum cauet insidias [164 1Kb] .
Mille satellitibus cinctus, telisque suorum,
   Non ualet e trepido pellere corde metum.
Rursus quid domino numerosa pecunia prodest?
   Accipe quid cure, quidue timoris habet.
Et breuis et rarus fit somnus habentibus aurum;
   Omnis enim euigilat non moderatus amor.
Non dat securos nec ebur nec purpura somnos,
   Paupertas uili stramine tuta iacet. 
Auri possessor formidat semper, et omnem
   Ad strepitum factas estimat insidias.
Arma, uenena pauet [165 1Kb] , furtum timet atque rapinam:
   Sollicitus seruat queque lucrata diu. 
Hunc, dum querit opes, cruciat miseranda cupido;
   Cum iam quesitas cepit habere, timor.
Sic igitur miser est, dum pauper querit habere:
   Et miser est diues, perdere parta timens,
Dum iacet in plumis serico contectus et ostro;
   Mordetur curis [166 1Kb] , inuigilatque dolis;
Continuare suis uicini pauperis agrum
   Ardet, et ad facinus nescit habere modum [167 1Kb] .
Expellit domibus pupillos ille paternis,
   Insequitur uiduas, iudiciisque premit.
Cum sit auaritie facibus succensus iniquis,
   Non ualet iniustis se satiare lucris [168 1Kb] .
Ergo facit multos inopes; diuesque rapinis,
   Luxurie seruit; sed spoliatus eget.
Deliciis fruitur, et rebus pauperis iste [169 1Kb] ; 
   Sed gemet [170 1Kb] amissis indignus iste bonis.
Huic epule uarie, uestis pretiosa paratur:
   Sed panem et grossam uix [171 1Kb] habet ille togam.
At petet in flammis ingressus tartara, paruam
   De digiti extremo pauperis huius aquam:
Et uice conuersa, qui diues abundat, egebit:
   Huic qui pauper [172 1Kb] eget, copia diues erit.
At quid auarus [173 1Kb] opes, quicunque es, congeris istas?
   Forsitan he facient ut citius pereas.
Dic mihi, diuitibus si quando defuit hostis:
   Hos terit et quassat sepe ruina grauis.
Inuidie comes [174 1Kb] est melior fortuna, nec unquam
   Fida satis cuiquam mobilis illa manet.
Ergo solliciti causas exclude timoris;
   Esse uelis pauper, illico tutus eris. 
Paupertate quidem nichil esse beatius unquam,
   Paupertate nichil tutius esse potest.
Non tibi subsidium sunt hec, sed sarcina grandis,
   Que male te miserum semper ad ima premit.
Iustitie montes, uirtutumque ardua nullus
   Scandet, dum mundi rebus onustus erit.
Stulte quid hec sequeris, cur sic labentibus [175 1Kb] heres,
   Mortalis [176 1Kb] , quid uis et moriturus opes?
Cum te post mundi curas, uanosque labores [177 1Kb] ;
   Cum tibi transierint, que mala parte tenes;
Tartarus horrendo pauidum absorbebit hiatu,
   Atque miser uariis excruciere modis [178 1Kb] .
Cum te terribilis exactor iussus [179 1Kb] ab equo
   Iudice, sulphurei merget in ima laci [180 1Kb] . 
Tunc, tunc infelix, super his sero penitebit [181 1Kb]
   In falsis [182 1Kb] istis spem posuisse bonis. 
Non huc argentum, non huc descendet et aurum,
   Non aderit mundi gloria lapsa breui.
Forsitan has parcus, quas tu modo colligis, omnes.
   Effundet quondam prodigus alter opes,
Tunc pariter rebusque tuis et coniuge felix,
   Cum cinis exiguus, siue cadauer eris.
Magnum nomen habes, clara est tibi fama per orbem,
   Laudat te mundus; sed moriere tamen.
Non prosunt quidquam preconia uana sepultis;
   An factus quisquam senserit illa cinis [183 1Kb] ?
Fama placet populi, cupida trahis aure fauorem,
   Nescis diuinum quid paret arbitrium.
197 Fumus et umbra leuis tota est hec gloria mundi;
   Torquent [184 1Kb] famosos tartara seua reos. 
Et color, et facies, et multum grata iuuentus,
   Et uox que dulces nouerat ante domos,
Diffugiunt misera tandem ueniente senecta;
   Diffugiunt pexe que decuere come.
Os exarmatur decussis dentibus; inde
   uix imperfectis sufficit ille sonis.
Deficiunt uires, iam prodit ruga senilis,
   Horret in effeto corpore [185 1Kb] scabra cutis.
Iamiam curuatur, iam manant ora saliuis;
   Exsanguis color est, halitus ipse grauis,
Sicque perit placide [186 1Kb] paulatim gratia forme;
   Nullaque de multis, que placuere, manent.
Iam gustata [187 1Kb] minus sapiunt, uix sentit odores.
   uix quoque clamosos percipit aure sonos [188 1Kb] ,
Caligant oculi: de toto sola supersunt, 
   Huic cutis [189 1Kb] , et neruis ossa ligata suis.
uix iam fuste potest nutantes figere gressus,
   uixque ualet tremula queque tenere manu.
Si qua sibi fuerat prudentia, tota recessit:
   Id tantum [190 1Kb] laudat, quod puerile sapit.
Sic igitur se quisque senex miserabilis ipsum,
   Quotidie perdit, subtrahitur sibi.
Et cum sit morbus nimium grauis ipsa senectus,
   Attamen innumeris angitur illa malis.
Hec inquam multis uexatur inutilis etas,
   Semper et unde senex quisque queratur habet [191 1Kb] .
Manducare labor, fit ieiunare molestum,
   Somnus ei grauis est, et uigilare nocet.
Aestates odit; ac hiemes [192 1Kb] , et frigora culpat;
   Autumnum, causam quod dolet, esse putat. 
Hunc quoque minimum ueris clementia ledit,
   Nec querulo possunt ulla placere seni. 
Hec inter que cuncta senex incommoda sentit,
   Urget eum scabies, tussis anhela quatit.
Ingratusque suis morbo confectus et annis,
   Conqueritur uite tempora longa sue.
Labile forma bonum, species inimica pudori [193 1Kb] ,
   Utile uirtutum sepe retardat iter,
Nunc insensatos inflat, nunc turpia suadet;
   Sepe etiam fortes precipitare solet.
Et mors et morbus rapit hanc, et mesta senectus;
   Mille perit causis, nec manet illa diu [194 1Kb] .
Nec bona forma Deum, sed mens sincera meretur:
   Iustitie soli uita beata datur.
Tu reges atauos memoras, magnosque parentes,
   Et uana carnis nobilitate tumes.
Nescis cunctorum quod sit communis origo [195 1Kb] , 
   Ortus et occasus unus, et una caro.
Quid tibi nobilitas, et clarum nomen auorum,
   Si uitiis seruus factus es ipse tuis?
Nobilis est, animi quisquis uirtute refulget;
   Degener est solus, cui mala uita placet,
Nec genus, at [196 1Kb] mores ueneratur curia celi;
   Et celum iustus, non generosus habet.
Sed nec prepositus motis, scelerumque minister
   uexat damnatum mitius ingenium.
Nullus ei seruatur honor, reuerentia nulla;
   Nec magis est tutus nobilitate sua.
Sed fortes humeros neruosaque [197 1Kb] brachia iactas.
   Atque tui uires corporis eximias.
Bella refers, domitosque duces, gentesque subactas;
   Maximaque imperio subdita regna tuo. 
Non boue, non asino tu fortior; attamen illos [198 1Kb]
   Ipse satis uili cernis emi [199 1Kb] pretio.
Sic quecunque feris tecum communia cernis,
   Nec mirare nimis, nec pretiosa puta.
Quod si uis sensus, uiresque attendere carnis,
   Exsuperant multe nos in utroque fere.
Nos et equi [200 1Kb] uincunt ueloces prepete cursu,
   Et melius nobis audit oletque canis.
Quis uelit iratos lucta tentare leones.
   Terribiles ursos [201 1Kb] fulmineasque sues.
Sola animi est uirtus, qua nos preponimur illis;
   Cetera sunt equidem nostra minora satis.
Ieiuna triduum, totum ruit unde superbis:
   uix tenuem [202 1Kb] flatum iam moriture trahis. 
Quod si uel leuiter [203 1Kb] te decoquat ignea febris,
   Statim marcesces, illico nullus eris.
Sed cum te uictum uitiis succumbere cernis,
   Miror, te fortem dicis, et esse putas.
Bella libido monet; tu primos cedis ad ictus, 
   Et tua das fedo colla premenda iugo.
Sic et auaritie seruis, sic motibus ire,
   Sic facis ardentis iussa pudenda gule.
Femina dulce malum, mentem roburque uirile
   Frangit blanditiis insidiosa suis.
Femina, fax Satane gemmis radiantibus, auro,
   uestibus ut possit [204 1Kb] perdere compta uenit.
Quod natura sibi sapiens dedit, illa reformat:
   Quidquid et accepit dedecuisse putat.
Pungit acu, et fuco liuentes [205 1Kb] reddit ocellos:
   Sic oculorum, inquit, gratia maior erit.
Est etiam teneras aures qui perforet, ut sic
   Aut aurum aut charus pendeat inde lapis.
Altera ieiunat misere, minuitque cruorem,
   Et prorsus quare palleat, ipsa facit. 
Nam que non pallet sibi rustica queque uidetur;
   Hic decet, hic color est uerus amantis, ait.
Hec quoque diuersis sua sordibus inficit ora.
   Sed quare? melior queritur arte color.
Arte supercilium rarescit, rursus et arte.
   In minimum mammas colligit ipsa suas.
Arte quidem uideas nigros flauescere crines,
   Nititur ipsa suo membra mouere loco.
Sic fragili [206 1Kb] pingit totas in corpore partes,
   Ut quidquid [207 1Kb] nata est, displicuisse putes.
O quos in gestus [208 1Kb] se mollis femina frangit,
   Et placet in blesis subdola lingua sonis.
Dulcia sepe canit, componit sedula gressum [209 1Kb] ,
   Ut quadam credas [210 1Kb] arte mouere gradum.
Sepe auditores eius facundia torquet; 
   Et modo ridendo, nunc quoque [211 1Kb] flendo placet.
Mille modis nostras impugnat femina mentes,
   Et multos illi perdere grande lucrum est.
Nil est in rebus muliere nocentius; et nil
   Quo capiat plures lethifer hostis, habet.
Nec nos in totum iactamus crimina sexum;
   Tempore sed nostro rara pudica manet.
Sed carnem fenum clamat sacer esse propheta;
   Fac procul a feno flamma sit ista tuo.
Tu molles risus, nutus, et dulcia uerba,
   Femineosque iocos effuge; uirus habent.
Feminei sensim uirus [212 1Kb] subrepit amoris;
   Hos tibi, ni uideas, illico captus eris.
Femineum fuge colloquium, uir sancte; caueto
   Femineas, si uis uincere, blanditias. 
Namque femineo mens capta ligatur amore,
   Nunquam uirtutum surgere ad alta potest.
Harum colloquium quid confert utilitatis,
   uenisti monachus, turpis amator abis. 
Ergo uirosum nisi declinaueris anguem [213 1Kb]
   Ni longe fias [214 1Kb] , inficiere quidem.
Accendit mulier quecunque libidinis ignes
   Et sanctis ipsis proxima facta nocet.
Fundane Andreas ubi magnus episcopus urbis
   Nutauit [215 1Kb] , uirgo femina causa fuit.
Si ueterum libros, et Patrum scripta reuoluas,
   Quod doleas [216 1Kb] sanctos sic cecidisse uiros,
Nec docto Salomone quidem tu doctior esse,
   Nec Dauid sancto sanctior esse potes.
Si Loth, Samsonem, si Dauid, si Salomonem,
   Femina deiecit, quis modo tutus erit?
Nunquid non hominem mulier de sede beata [217 1Kb]
   Expulit, et nostre mortis origo fuit [218 1Kb] ?
198 Sed clara facie [219 1Kb] satis est, et forma uenusta, 
   Et tibi non minimum lactea tota placet [220 1Kb] .
uiscera si pateant, pateant et cetera carnis,
   Cernes quas sordes contegat [221 1Kb] alba cutis [222 1Kb] .
Si fimum uilem prefulgens purpura uelet,
   Ecquis ob hoc fimum uel male sanus amet?
Intrat compta satis cellarum femina claustra,
   Suspirans dicit, discere sancta uolo.
Accedo ad [223 1Kb] monachos peccatrix femina, namque
   Hi monita, et sancte dant documenta uie.
Compta uenis, et sancta placent: quis credere possit?
   Suspectam te habeo; credo, nocere uenis.
La ciui risus, ardentis nutus ocelli,
   Et tua garrulitas displicuere mihi.
Pastores, uigilate, lupas arcete rapaces
   A gregibus uestris [224 1Kb] , claustra negentur eis. 
Occidunt animas, multosque ad tartara mittunt;
   Et monachis pestis nulla timenda magis.
Femina mors anime, monachis accedere nunquam
   Audeat; a sacro sit procul ipsa choro.
Sit procul a cetu sanctorum femina; namque
   Et si non ualeat uincere, bella mouet.
Sed forsan dices esse maritos,
   Et casti laudes federa coniugii.
Crede mihi, frater, miser est quicunque maritus:
   uis dicam [225 1Kb] quantum triste sit istud onus?
Si quis habet sponsam turpem, fastidit et odit:
   Si pulchram, mechos anxius ipse timet.
Cernis enim quantum sibi forma pudorque repugnent [226 1Kb] , 
   Raraque de pulchris esse pudica potest.
In quam suspirant multorumque uota, timebis
   Perdere uel soli ne sit habenda [227 1Kb] tibi. 
Si fiat pregnans [228 1Kb] , accessit et altera cura;
   Accrescuntque tibi multiplicata mala.
Hinc illam metuis ne quis corrumpat adulter,
   Et pariat quorum non eris ipse pater.
Hinc res arcta nimis tenuisque pecunia, totam
   Infaustam tecum cogit egere domum.
Est quoque perpetuas que miscet garrula lites,
   Fitque molesta suo nocte dieque uiro.
Et uinosa quidem multum damnosa marito est:
   Nam quesita diu distrahit illa breui.
Ista dat amplexus molles, et dulcia figit [229 1Kb]
   Oscula, sed tacito corde uenena premit.
Hec uel de [230 1Kb] facie uel nobilitate superbit,
   Et sceptro dignam credit habere manum.
Fraudibus uxorum multi periere uirorum; 
   Femina nil horret, cuncta licere putat.
Audet quidquid eam [231 1Kb] iubet imperiosa libido;
   Et metus, et ratio cedit, et ipse pudor.
Hec leges [232 1Kb] sacras contemnit, et omnia iura.
   Turpe sit aut seuum, dum iuuet, illud amat.
Dalila Samsonem, Clitemnestra peremit Atriden.
   In lege femineos sensit uterque dolos.
Sed cur queso uetus tibi nunc historia narret [233 1Kb] ,
   Que fieri nostro tempore multa uides?
Quas sordes, quantosque metus curasque mariti
   Sustineant, et quis connumerare potest?
Iam nunc, quam grauis est uxoris sarcina, cernis
   Quamque premat duro subdita colla iugo.
Ergo maritalis damnamus federa lecti?
   Non: sed perfectis non damus ista uiris. 
Coniugibus non est fructus centesimus; aut quem
   Reddunt per senos multiplicata decem;
Nec tamen eterni priuantur lumine regni,
   Accipient meritis premia digna suis.
Te mollis byssus, te fulgens purpura [234 1Kb] uestit;
   Et texunt mundi singula regna tibi.
Que pretiosa tuos pellis non cedit in usus?
   Que uestis species, queue coloris abest?
Sed nec ad indecores cultus [235 1Kb] pudet addere quidquid
   Artificis nouit cudere [236 1Kb] docta manus.
Irradiant gemmis digiti, pariterque lacerti,
   uixque uales auri pondera ferre tui.
O quam uana hominum talis uesania: stulte, 
   Quid iuuat externis uelle nitere bonis?
Si uitiis sordes, quid prodest fulgida uestis;
   Absterget maculas purpura nulla tuas. 
Gemmarum et tanti fulgor non efficit auri,
   Ut careat tenebris mens tua ceca suis.
Sed sancti [237 1Kb] mores faciunt, non uestis, honestum;
   Et probitas magnos efficit una uiros.
Que natura dedit, serua integra: non eget istis [238 1Kb]
   uilibus ornari rebus imago Dei?
Ista quidem fieri uentosa superbia cogit:
   Sola placet iusto sobria uita Deo.
Agrorum fines longos extendere queris [239 1Kb] ,
   Et multas messes [240 1Kb] , horrea plena cupis.
Scis euangelicus [241 1Kb] quid auaro sermo minetur
   Hac in nocte animam perdere stulte tuam:
Inquit, habes, et cuius erunt quecunque parasti?
   Improbe, iam [242 1Kb] frena uota, timeque mori.
Tot fruges, auri tantum [243 1Kb] , uinique, tot agri, 
   Ad quid eget paucis uita, salusque breuis.
Aruum queris, homo, tibi fertile; nec tamen unquam
   Ad sterilem uitam respicis ipse tuam.
Agricoleque Dei tumidus contemptor ubique,
   Nullos uis fructus reddere iustitie.
At scelerum uepres suffocant semina uite,
   Et peccatorum surgit amara seges.
Exstirpa mentis tribulos, spinasque reuelle:
   Et tritico [244 1Kb] Christi pectoris arua sere.
Fructificetque Deo cordis nouale, prematque
   uirtutum messis semina nequitie.
Esse quid argentum, quid gemmas, credis et aurum,
   Predia? quidue omnes, quas habet orbis, opes?
Hec Iudeus habet, gentilis, latro cruentus; 
   Crede mihi, iratus sepe dat ista Deus.
Parua puta quecunque malos contingit habere.
   Parua puta quidquid fur et adulter habent [245 1Kb] :
Quod meretrix, quod mechus habet [246 1Kb] , nec magna [247 1Kb] putabis:
   Omnipotens longe dat meliora suis.
Ast oculus mentis cecatur puluere terre;
   Ut nequeas [248 1Kb] lumen cernere iustitie:
Heu tibi cui uirtus non lucet, lucet at aurum [249 1Kb] ,
   Et prefers summis infima queque bonis.
Nec mala magna reor, quibus affliguntur amici;
   Nec bona, queque hostes constat habere Dei.
At quoties uir iustus eget, scelerosus abundat [250 1Kb] ,
   Non est prauorum copia grande bonum? 
Aegrotat sapiens, sed sanus floret iniquus:
   Non est grande bonum corporis arcta salus.
Dilectus Domini moritur, sed uiuit adulter: 
   Non est in magnis uita caduca bonis.
Ergo modo similis tibi collige cetera, fili,
   Et prudens uilis munera sperne soli.
uile relinque solum, cupias fastigia celi:
   Illic percipies dona beata Dei.
Non pretiosa facit pretiosum purpura quemquam [251 1Kb] ,
   Nec mutant mores [252 1Kb] tradita sceptra malos.
Si pius ista Dei data conspicis hostibus esse;
   Impia pars hominum regnat ubique fere.
uirtuti si [253 1Kb] detur honos, si premia dignis,
   Et teneant meritum singula queque locum.
Iam nunc res hominum, mihi crede, et pace beatas [254 1Kb]
   uideris, et certo se cohibere modo.
Sed quia regna malis, sceleri est donata potestas [255 1Kb] , 
   Debita uirtuti [256 1Kb] frena libido tenet.
Mundus turbatur, rerum confunditur ordo;
   Inuoluitque simul omnia grande chaos
uis prohibet leges, euertunt crimina mores,
   Et ualido uirtus turbine quassa latet.
Dat Libanus tibi lingua; Paros sua marmora mittit;
   Aurum prebet Arabs; India prestat ebur.
Tu cedro peregrina, et marmore construis edes:
   Miraque consurgit fabrica, fundis opes.
199 Rident argento postes, laquearia multo
   Auro: distinctum sculptile uestit ebur:
Porticibus uallas operosis atria: quales
   Quotque putas thalamos, hec [257 1Kb] labyrinthus habet?
Illic tu uideas pictum, sculptumque stupescas, 
   Artificis quidquid mensque manusque potest.
Ostia multa quidem, uarie sunt mille fenestre,
   Mille columnare est marmore fulta [258 1Kb] domus.
Quid tanto, moriture, paras molimine? quare
   Das animum uanis, et peritura placent?
Cur ampla edificas busto claudendus in arcto?
    [259 1Kb] Deficient uite tempora pauca tue.
Quid tibi tante edes? quanto felicius ipse
   Templum esses uiui uiua domusque Dei.
Esto domus Domini, quam sacris moribus orna:
   uirtutem cultor religionis ama.
Quam felix anima est, in qua sibi ponere sedem
   Dignatur summi spiritus ipse Dei.
Omnis habet subitum terrena potentia finem, 
   Atque fuga celeri deserit ipsa suos.
Ergo time, quisquis celsos conscendis honores:
   Teque ruinoso stare memento loco. 
Magnus erat Cesar, totoque potentior orbe:
   Nunc, quem nec mundus ceperat, urna capit.
Sic et Alexander fortissimus ille Macedo,
   Clauditur angusto puluis et ossa loco.
Maior erat mundo magnus, modo nobile corpus
   Exsulis et uicti uilis arena tegit.
Et cecidit Babylon: cecidit quoque maxima Troia:
   Olim mundipotens, aspice, Roma iacet.
Ecce diu res nulla manet mortalibus: ecce
   Nullus honor prohibet, gloria nulla, mori.
Summus Aristoteles logice scrutator acutus,
   Edidit ingenio multa reperta suo.
Non syllogismo, non enthymemate factum est,
   Ut uellent tanto parcere fata uiro.
Quid penetrasse inuitat nature arcana Platonem, 
   Et mundo studio multa dedisse suo?
Solis iter, celique plagas, luneque meatus
   Et uaga seu summo sidera fixa polo,
Multaque preterea satis ardua nouerat: et nunc
   Philosophus cinis est: nomen inane manet.
Dum res et rerum causas uestigat Hypocras,
   Dum de naturis disputat, atque suis
Inserit [260 1Kb] illa libris, dum multa latentia [261 1Kb] prodit,
   Dum medicinali corpora seruat ope,
Ingens fama uiri toto diffunditur orbe;
   Et meriti fructus ille fauoris habet.
Sed nullis herbis, nullis radicibus actum est,
   Ne physico mortis lex subeunda foret.
Et iustis, non philosophis, dat premia Christus;
   Rusticus es; iustus esto, beatus eris. 
Philosophus uarro, Petrus piscator: et ecce
   Petrus habet celum, tartara uarro tenet.
Ille uoluptatum uaria dulcedine gaudet,
   Et desideriis seruit ubique suis.
Sunt, que summa putat, meretrix, coquus, histrio; nullum
   His prefert, aut par estimat esse bonum.
Quidquid et ad uictum mare nutrit, terra, uel er,
   Querit, habetque uiri luxuriosa fames.
Et modico uentri uastus uix sufficit orbis.
   Ergo ministrorum uocibus aula fremit.
Argentoque dapes ponuntur [262 1Kb] , Bacchus in auro,
   Et gemma infusum plurima nectar habet.
uestibus et facie longus nitet ordo clientum, 
   Ad Domini nutus turba parata leues.
Sexus uterque canit: resonant cythareque lyreque;
   Et reddunt illic organa dulce melos.
Tandem epulis largis, et pleno uentre beatus
   Cum scortis porcus gaudia noctis habet
O preclara uiri uirtus! o uita beata! 
   Deliciis pastus cum meretrice cubat.
Quid uestes referam, lectos, et diuitis edes?
   Nescit habere modum prodiga luxuries.
Huic per longa meant nitidi canalia fontes,
   Herba columnarum marmore clausa uiret:
Fructiferumque genus totum arboris educat hortus,
   Mistaque sanguineis alba ligustra rosis.
Nec uiole desunt; sed et illic floris et herbe
   Est quidquid specie, quidquid odore uiget.
Nunc phaleratorum tergo uectatur equorum,
   Nunc saturum lento remige cymba uehit.
Nunc illum esse iuuat sub papilionibus, et nunc
   Grata sub arboreis queritur umbra comis.
Nunc delectatur turbis, et plausibus urbis: 
   Et modo priuatus degere rure cupit.
Quidquid molle iuuat, quod uisu, quodque decorum est [263 1Kb] ,
   Dulceque corporeis sensibus esse solet:
Heu misero! totum turpes [264 1Kb] deflectit in usus,
   Nullaque declinat sordida turpe pecus.
Ergo iocis, uenere, et uino, somnoque beate
   Expendit uite tempora tota sue.
Iamque caro totus nescit quam deuius [265 1Kb] erret.
   Mens male pressa graui pondere carnis hebes [266 1Kb]
Nescit perpetuo quod torrem nutriat igni
   Corpus, quod tantis curat alitque [267 1Kb] modis.
Qualem tu credis uitam mortalibus esse?
   Et breuis, et multis est onerata malis.
Quotquot nascuntur, uox illis prima doloris: 
   Incipit a fletu [268 1Kb] uiuere quisquis homo.
Aspice qua miseros feriunt nos undique: quot sunt,
   Quantaque priuatis [269 1Kb] publica mista malis.
Frigore nunc nimio, nimio nunc ledimur estu:
   Nosque fames uexat, torquet acerba sitis [270 1Kb] .
Musca nocet, modicusque pulex, uel regibus ipsis:
   Nec faciunt tutos regia sceptra suos.
Hic dolet exsilium; mortem dolet alter amici;
   Huic chara orbato coniuge flere libet.
Hic iacet infamis; miser hic in carcere luget:
   Hunc metus hostilis territat; alter eget.
Hic gemit [271 1Kb] incestum corrupte coniugis [272 1Kb] ; alter
   Delusus falsa suspicione timet. 
Excussas aliquis deplorat grandine uites,
   Iste mari magno deperiisse rates.
Pars [273 1Kb] queritur sterili male credita semina terre;
   Pars metuit domini uimque minasque sui.
Perdidit hic iustam sub iniquo iudice causam:
   Has rapiunt fures; has cremat ignis opes. 
Et quis non quod plangat habet, nulloque dolore
   Saucius est, uoti compos ubique sui?
Non sic blanda [274 1Kb] fauet rebus fortuna secundis,
   Misceat ut letis improba triste nichil:
Nec pars [275 1Kb] parua mali uitiis tabescere, totque
   Captiuo ardentes pectore ferre faces.
Flagrat auaritia, mala mens succenditur ira;
   Et modo uesano feruet amore: uelut
Interius totam dudum conceperit [276 1Kb] Aethnam,
   Nil quoque quod deceat ceca furore uidet.
Sepe graues stimulos liuor malus excitat illi:
   Sepe metum generat, spemque, cupitus honor.
Illum luxuries, illumque superbia uastat:
   Hunc quoque tristitie seua [277 1Kb] procella quatit.
Hec, et plura premunt nos huius tempore uite [278 1Kb] ; 
   Que nec uel puncti tempore certa manent.
Ille fame, fungo, febri, serpente, sagitta,
   Fluctibus, aut flammis, hoste, latrone perit [279 1Kb] .
Et nostram morbi corrumpunt mille salutem;
   Nullus ab humano corpore languor [280 1Kb] abest.
Si nunc [281 1Kb] aspicias animalia cetera queque;
   Inuenies tantis subdita nulla malis.
Nos capitis laterumque dolor, febrisque fatigat:
   Totum hominem tollit lepra, chiragra manus,
Dira podagra pedes; oculos ophtalmia cecat:
   Obsidet arctati pectoris asthma uias.
Lesa suos claudit lotio uesica [282 1Kb] meatus:
   uiscera torquentur [283 1Kb] , parsque pudenda, colus [284 1Kb] .
200 Dens dolet, aut ceruix; os torpet; lingua ligatur;
   Splen tumet; egrotat pulmo, laborat hepar. 
Cor marcet; renes patiuntur; soluitur aluus;
   Brachia nil possunt; languida crura iacent.
Singula non paucis pars est obnoxia morbis:
   Et patet infelix ad mala totus homo.
Non hec ergo salus, non hec mihi uita uidetur.
   Quam mors exstinguit [285 1Kb] , tollere morbus habet.
Sic est: res istas male publicus estimat error;
   uilia sunt, stulti que pretiosa putant
Nos igitur, fratres, queso, meliora sequamur,
   Que sunt digna bono, que sapiente uiro.
Cur Dominus rerum, quare deitatis imago
   Parua cupis? cupias maxima magnus homo?
Non decet artificis tanti mirabile plasma
   Mirari propriis cuncta minora bonis.
Luna tibi fulget, tibi uoluitur orbita solis, 
   Et tibi sunt toto sidera sparsa polo.
Nempe dies tuus est, tua nox, tuus igneus ether.
   Et tibi commutant tempora queque uices.
Orbis terrarum tuus est, et quidquid ab illo 
   Clauditur, arbitrio subditur omne tuo.
Nempe parens rerum celo demissus ab alto,
   Ad tua descendens, est tibi factus homo.
Te manet astriferi clarissima regia regni,
   Tu quoque es eterni regis imago tui [286 1Kb] .
Ergo tu tantus, qui tantis cetera uincis,
   Et minor es solo cuncta creante Deo:
Noli te regno peccati subdere: noli,
   Que citius fugiunt, ista caduca sequi.
Sed satagat humiles animo transcendere terras,
   Arctumque ad celos arripe fortis iter.
uita, salus, hominum quoque cetera, fumus et umbra est.
   Omnia pretereunt, nulla manere uides:
Non te que pereunt delectent infima; non te 
   Celestem fedet puluere terra suo.
Nec te precipitet carnis malesuada uoluptas:
   Nec trahat illecebris esca, uenusque suis.
Perpetuum tibi sit studium uirtutis et ardor:
   Mens tua continuo flagret amore boni [287 1Kb] .
Quere boni [288 1Kb] fontem uirtutum passibus, et te
   Istius fontis torreat una suis.
Sarcina currentem te mundi nulla retardet:
   Totum declina quidquid obesse solet.
Cum tu peruenies letus felixque uiator,
   Et data uiuifici copia fontis erit,
Aeternus fies, sapiens, uereque beatus.
   Cuncta tibi fuerint prospera, triste nichil.
Inque suo regem rex ipse decore uidebis,
   Deque beatifico lumine lumen eris [289 1Kb] . 
Nulle mentis erunt tenebre; sed nocte fugata
   Intus erit perpes et sine nube dies.
Tunc rerum cause, scripture clausa patebunt:
   Omnia clara tibi, plenaque lucis erunt.
Tunc in uiuorum leta regione uidebis
   Que bona sint Domini, quantaque dona Dei.
Mors aberit, morbus, labor, hostis, cura, senectus;
   Non habet hec felix illa superna domus.
Non timor afficiet sanctos, sensusque doloris:
   Aestus in his nullus, frigora nulla locis.
Nemo hic esuriens, nudus quoque nemo, sed unus
   Omnibus omne bonum fiet, eritque, Deus.
Urbs hec non lune, non lumine solis egebit;
   Semper erit magno sole serena Deo.
Denique iustorum tanquam sol quisque nitebit: 
   Ista redonate gloria carnis erit.
Spiritus summis equabit gratia regis:
   Pro quibus est ultro passus amara crucis.
Ad montem uite de mortis ualle [290 1Kb] reductus 
   Ciuis erit felix miser exsul homo.
Urbis enim illius Deus est respublica; et inde
   Grandis ibi est cunctis copia, nullus eget.
Non igitur deerunt regis tibi [291 1Kb] munera; nec te,
   Qui meritos magnis [292 1Kb] ditat, egere sinet.
Nam cum [293 1Kb] gustabis de uite fonte perenni,
   Et dabitur summo participare bono,
Magna scientia, multa potentia [294 1Kb] , mira uoluptas,
   Reddentur uite [295 1Kb] militieque tue.
Quis poterit fari, quis scribere, quis meditari,
   Que dabis in celis premia Christe tuis?
Hec, monachi [296 1Kb] fratres, hec tota mente sequamur:
   Nulla salutiferum causa moretur iter.
Ut maiestatis Dominum mihi cernere detur, 
   Ut decus, et tantum fas sit habere bonum,
Thesauros Arabum, mensas, et prandia regum,
   Quidquid habet mundus deputo uile lutum.
Quisquis ad hec igitur paradisi gaudia tendis,
   Sedulus angustam nunc, age, disce uiam,
Ne laxes uitiis anguste mentis habenas,
   Diuini semper frena timoris habe.
Exspecta Dominum, formida iudicis iram
   Et quod promittit rex tibi, miles ama.
Paruulus esto, uide, mentis depone tumorem;
   Porta Dei nullum, qui tumet [297 1Kb] , arcta capit.
uitamus tauros cornu et ceruice minaces;
   Non leo non taurus, non equus; agnus eris 
Agno; nulla magis agnum iuuat hostia Christum:
   Agnus eris Christo simplicitate tua
Offertur Domino turtur, simplexque columba:
   Castus eris turtur, blanda columba gemens.
Quot sunt [298 1Kb] , qui Domino se castrauere, beati;
   Tartarus incestos, flammaque, morsque manent [299 1Kb] .
Summa quidem uirtus monachi parere priori;
   Ferre iugum norme, seque negare sibi.
Quidquid precipiet, mox et sine murmure serua:
   Peccatum solum dedecuisse puta.
Non uilis uestis, non te locus ultimus angat
   Sepe tui stultos ordinis ista mouent.
Sed si nos sane sapimus, si uera fatemur;
   Aggreditur uirtus ardua, dura probat. 
Qui sibi uilescit, qui se nichil estimat esse,
   Et timet, et mundi labilis alta fugit,
Hic est et sapiens, et celo proximus iste;
   Non sine re monachi nomen inane gerit;
Si uult ditari, si uanos ambit honores [300 1Kb] ,
   Induit occultum pellis ouina lupum.
Sed qui cuncta uidet mundi pius arbiter, ille
   Nouit oues, tacitos nouit et ipse lupos.
Hec igitur monachus labiis et corde frequentet [301 1Kb] .
   Te mihi, te solum da, Deus, et satis est.
O certe felix possessio, queque beatum
   Sola facit! miserum cetera pondus habent.





ALIUD CARMEN DE CONTEMPTU MUNDI. *


Quid probitas, quid nobilitas, nisi mors animarum?
Unde superbit homo, cum constet quod moriatur?
Nam caro mortalis, et quisquis ei famulatur.
Morte perit duplici, quia post obitum cruciatur.
Quid prodest homini, si uiuat secula centum,
Cum moriens uitam transisse putet quasi uentum?
Quid prodest homini sua fenore farta crumena,
Si per eam consumat eum sine tempore pena?
Ut quid homo gaudet de mundi prosperitate,
Que nimium breuis est, et habetur in anxietate?
Prosperitas mundi cito transit, et annichilatur:
Unde satis claret quoniam nichil esse probatur.
Res huius mundi, quotquot natura creauit,
Sunt quasi flos agri, quem frigus et aura cremauit,
Sicut enim flores autumni tempore nati, 
Frigore marcescunt in uentos ire parati:
Sic cito deficiunt, que mundus habet pretiosa,
In quibus infelix hominum mens est studiosa.
Res huius mundi proprio cum fine feruntur,
Et sine lege ruunt, nec cum ratione reguntur. 
201 Sicut et in fluuiis fluit irreuocabilis unda,
Tempora sic hominis fugiunt, et queque secunda.
Res huius mundi sunt instabiles uelut hora;
Pro nichilo debent reputari cuncta decora.
Ergo miser dum uiuis, homo, sine fine labora;
Ne perdas ea pro nichilo que sunt meliora.
Sic teneas, ut preualeas a morte futura:
Da quod habes, ut possideas que sunt sine cura,
Dic caro mortalis [302 1Kb] , dic de putredine uermis,
Cur miser insanis; quid prodest gloria carnis?
Dic homo, dic puluis, quare putredo superbis?
Dic quid sis, quid eris; memor esto quod morieris.
In cinerem uermis post [303 1Kb] mortem regredieris:
Despice [304 1Kb] quod sequeris, cognosce uiam rationis.
An leges [305 1Kb] nescis humane conditionis 
Corpus humo fit:
Corpore semen:
Semine sanguis:
Sanguine corpus:
Sic hominis corpus matris concrescit in aluo: 
Sic hominis corpus terre putrescit in aluo:
Corpore tabes:
Tabeque uermis:
uerme cinis fit:
Puluere terra.
Sic hominis corpus de terra matre creatur:
Sic hominis corpus in terram regredietur.
Ergo tristis homo uere rationis habena
Cor animumque tuum, mundum fugiendo, refrena.
Sic tibi perpetuam nancisci nitere uitam.


DEUS SOLUS AMANDUS, in quo et ex quo omnia bona.


Omnia sunt hominum tenui pendentia filo,
   Et subito casu que ualuere ruunt. 
Ludit in humanis diuina potentia rebus,
   Et certam presens uix habet hora fidem.
Quam nimis, et nimis est Dominum super omnia mitem,
   Et uenie facilem, uelle negare pium.
uis, agnosce pium? te respice, respice quid sis,
   Quid fueris, quid eris, quid caro, terra, Deus?
Celum sole tibi, sol lumine seruit, et er
   Flatibus, unda cibis terraque mille bonis.
Sed quid es? Unde tibi quid habes, quid prebet? utrumque
   Sponte facit pietas dulcis et ampla Dei.
Fons bona queque fluens, fons nescius euacuari,
   Fons sine fine patens, et sine fine Deus.
Debes namque scelus metiri non breuitate 
   Temporis, sed debes impietate sui.
Maior enim impietas non est, quam spernere gratis
   Ipsum, qui gratis contulit esse tibi.
Qui tibi te tribuens sese promisit, eoque
   Nil habuit melius quam daret ipse Deus.
Quidquid es, et quod habes, et quodque ualebis habere,
   Quid tamen ad meritum sunt simul ista Dei?
Hunc igitur spernens, seseque per omnia subdens
   Demonis obsequio quanta meretur homo?
Adde quod in uitium quisquis ruit: ipse ruendi
   Sepius indicit turpe necesse sibi.
uirtus enim uitio, uitiis fit seruus: et in se
   Non habet admissum soluere posse suum.
Ergo perpes ei debetur pena necesse,
   Qui sibi peccandi sponte perenne facit. 
Gratia tollatur non debita: pena sequatur
   Debita, morsque premens, et sine fine manens.
O quam dulce decus, quam uera potentia, qualis
   Gloria, quam stabilis questus, amare Deum!
Eius amans Abraham plus ciuibus hospes, et unus
   Plus populo miles, plus ita rege potest.
Nam uirtus in amore Dei, uerumque perenne 
   Prestat, et esse facit illud amare quod est.
uere est ipse quidem, qui permanet unus et idem
   . . . . . . . . . . . . .
Esse habet eternum, sine principio, sine fine,
   Semper idem, si quis amare studet.
Si non tam solidum, solidum tamen esse meretur:
   Nam sequitur uitam uita beata bonam.
Cetera si spectes, quam sint nichil, omnia finis
   Indicat, Assyrium consule, testis adest.
Hec quid honos, quid opes, quid forma, quid arma, quid amplum
   Heu iuuat imperium? iuuit amasse Deum.
Sed quia uera salus Deus est, et amore tenetur,
   Expeto propter eum, uos ut ametis eum.
Dignus et ipse quidem est ut ametur: amando scietis 
   Quis fructus, quis honos, quid sit amare Deum.
uirtus uero Deum, uel uita meretur honesta;
   Quale bonum, quod sit semper amare Deum.
Quam pius est, quam promptus adest, quam denique prodest,
   Ipsum quisquis amat, hic mage nosse potest.
Si te facta docent aliena, doceris honeste
   Concipere meritis spemue metumue tuis.
O qualis iactura Deo preponere quidquam;
   Quem bene si quis habet; queso, quid est, quid habet?
Nam si magna petis, Deus est, super omnia magnus:
   Si bona, quam bonus est dicere nemo potest.
Si speciosa cupis, quis eo speciosior? Optas
   Forsan opes, dat opes, diues et ipse manet. 
Si te celsa iuuant, generosaque, quam generosus,
   Quamue sit excelsus nemo referre potest.
Quem si forte potens iuuat et pius, ecce potestas
   Hinc pia, seu pietas est sine fine potens:
Quid mores? ipse poli, terre, maris auctor, et omnia
   Quod fuit, est, et erit, perstat origo boni.
Huic famulans, parens dominatur Hebreus;
   Seruit, et est liber; subditur, estque potens:
Cui subdi fugiens, Satane male subditur, hosti
   Subditur, et uitiis subditur inumeris.
Tandem uero uidens quo lapsus et unde fuisset,
   Pectora curarum morsibus eger erat,
Multaque uoluenti sententia sedit asylum
   Lapsis querendum fortiter esse Deum.
Sicque reus, quem lesit, auet; quem spreuerat, orat; 
   Quem fugit, reperit; quem reprobarat, amat.
Hunc repetit, ueniamque petit, de crimine fletum,
   De pietate spei gaudia multa capit.
Et quid ad hec dulcedo placens, dulcedo perennis;
   Dulcis disponens ordine cuncta Deus.
Quid dulcedo potens, dulcisque potentia fecit?
   Quod solet hec fecit, dulcia dulcis agit





SANCTI ANSELMI LIBER MEDITATIONUM ET ORATIONUM. *



202 PROLOGUS [305* 1Kb] .

Meditationes seu orationes que subcripte sunt, quoniam ad [306 1Kb] excitandam legentis mentem ad Dei amorem uel timorem, seu ad suimet discussionem edite sunt, non sunt legende in tumultu, sed in quiete, nec uelociter, sed paulatim, cum [307 1Kb] intenta et morosa meditatione. Nec debet intendere lector ut quamlibet illarum totam perlegat; sed quantum sentit, Deo adiuuante, sibi ualere ad accendendum affectum orandi, uel quantum illum delectat. Nec necesse habet aliquam semper a principio incipere, sed ubi magis illi placuerit [308 1Kb] . Ad hoc enim ipsum paragraphis sunt distincte, ut [309 1Kb] ubi elegerit incipiat uel desinat, ne prolixitas aut frequens eiusdem loci repetitio generet fastidium; sed potius aliquem  inde colligat lector, propter quod facte sunt, pietatis affectum [310 1Kb] .



MEDITATIO PRIMA. De humane conditionis dignitate et miseria.

I. Quod ad imaginem et similitudinem Dei facti sumus.---Euigila, anima mea [311 1Kb] , euigila; exerce spiritum tuum, excita sensum, expelle socordiam lethiferi torporis tui, apprehende sollicitudinem tue salutis. Inutilium cogitationum effugetur uagatio, recedat ignauia, diligentia teneatur. Meditationibus sacris insiste, adhere diuinis bonis; intende sempiternis, temporalibus derelictis. Quid igitur utilius, quid salubrius in tam diuino mentis exercitio poteris cogitare, quam immensa beneficia Conditoris dulcissima cogitatione recolere? Considera igitur in ipso  creationis exordio quid sublimitatis, quid dignitatis tibi contulerit; et perpende quo amore, qua ueneratione colendus sit. Certe, cum uniuersitatem rerum uisibilium et inuisibilium creans et ordinans, humanam naturam facere disposuisset, summo consilio de  tue conditionis dignitate tractauit, utpote quam ceteris creaturis que in mundo sunt, altius honorare disposuit. uide igitur sublimitatem tue creationis, et retracta debitum reddendi amoris. Faciamus  hominem ad imaginem et similitudinem nostram . Si ad hoc dictum tui Conditoris non expergisceris, si in tam ineffabili benignitate erga te dignationis eius in amorem illius tota non exardescis, si ad eius desiderium totis medullis non inflammaris, quid dicam? Dormientem te, an potius mortuam reputem? Attende igitur diligenter quid sit ad imaginem et similitudinem Dei te esse creatam. Habes dulce pignus pie meditationis, ubi cogitationes tuas exerceas. Agnosce ergo aliud esse similitudinem, aliud imaginem: uerbi gratia, potest habere similitudinem,  quamdam cum homine equus, bos et cetere similes creature; imaginem uero hominis non habet nisi alter homo. Manducat homo, manducat et equus: ecce quedam similitudo ac communitas inter naturas diuersas. Imaginem uero hominis non imitatur nisi alter homo eiusdem nature, cuius imago est. Dignior igitur est imago quam similitudo. Similitudinem itaque ad Deum hoc modo habere poterimus, si eum bonum esse considerantes, nos boni esse studuerimus; si eum iustum esse cognoscentes, nos iusti esse contendamus; si misericordem contemplantes, nos misericordie operam demus. Quomodo autem ad 203 imaginem suam? Attende. Deus semper meminit sui, intelligit se, amat se. Et tu ergo, si pro modulo tuo infatigabiliter memor fueris Dei, intellexeris Deum,  amaueris Deum, eris ad imaginem eius; quia hoc facere niteris, quod semper facit Deus. Ad memorandum, et intelligendum atque amandum summum bonum totum debet homo referre quod uiuit: ad hoc omnis cogitatio, omnis uolutatio cordis retorqueatur,  acuatur, conformetur, ut infatigabili affectu memor sis Dei, intelligas Deum, ames Deum, et tue creationis dignitatem, qua ad imaginem Dei creata es, salubriter exprimas. Quid dico ad imaginem Dei te esse creatam, cum, teste Apostolo, ipsa Dei imago sis? uir, inquit Apostolus, non debet uelare caput suum, cum sit imago et gloria Dei .

II. Quod ad hoc facti sumus, ut Deum sine fine laudemus.---Sufficiunt ne tibi hec tam immensa beneficia Conditoris ad iuges gratiarum actiones reddendas, et debitum continui amoris, cum de nichilo uel potius de luto te consideras eius bonitate ad tantam celsitudinem in ipso conditionis exordio sublimatam? Sanctorum igitur sententiam in tuam conuerte uitam, et de sancto quid dicatur attende. Que est igitur laus  sancti? De omni corde suo laudauit Dominum. Ecce ad quod creata es; ecce opus famulatus tui. Ut quid enim te Deus tam preclaro conditionis priuilegio sublimaret, nisi te suis laudibus indesinenter intendere uellet? Ad laudandum igitur Conditorem tuum creata es, ut eius laudibus uacans, et hic iustitie merito in illum semper proficias, et in futuro bene uiuas. Laus enim eius et hic iustitiam, et ibi beatitudinem tribuit. Sed si laudas, ex toto corde lauda, diligendo lauda. Hec est enim sanctis laudandi proposita regula: De omni corde suo laudauit Dominum; et dilexit Deum qui fecit illum . Lauda ergo, et ex toto corde lauda, et quem laudas dilige; quia ad hoc facta es ut laudes et diligas. Laudat namque, sed ex toto corde non laudat, quem  ad benedicendum Deum prospera demulcent; sed a benedicendi munere aduersa restringunt. Laudat quoque, sed non diligit, qui in Dei laudibus aliud quam ipsum laudando requirit. Lauda igitur, et digne lauda, ut nulla in te cura, nulla intentio, nulla cogitatio, nulla sollicitudo mentis, in quantum tibi uirtus suppetit, a laude Dei sit uacua. Ab eius laude nulla te uite huius prosperitas reuocet, nulla compescat aduersitas. Sic enim ex toto corde laudabis Dominum. Sed, cum ex toto corde eum laudaueris, et diligens laudaueris, nichil ab eo aliud quam ipsum expetes, ut ipse sit finis desiderii tui, ipse premium laboris, ipse solatium huius umbratilis uite, ipse possessio illius beate uite. Ad hoc itaque facta es, ut eum sine fine collaudes: quod tunc utique  intelliges plenius, cum eius beata uisione sublimata uidebis te sola et gratuita bonitate illius, cum non esses, de nichilo tam beatam, et ad tam ineffabilem beatitudinem creatam, uocatam, iustificatam, glorificatam. Talis namque contemplatio infatigabilem tibi amorem dabit eum sine fine laudandi, ex quo, et per quem, et in quo tantis et tam immutabilibus bonis to beatificatam gaudebis.

III. Quod ubicunque sumus, in illo uiuimus, mouemur, et sumus, dum ipsum intra nos habemus.---Sed ab illa felicitate futura, contemplationis intuitu paululum etiam magnitudinem gratie, qua te in hac etiam uita fugaci ditauit, considera. Ipse qui in celis habitat, qui in angelis regnat, cui celum et terra  cum omnibus que in eis sunt se inclinant, se tibi habitaculum prebuit, suam tibi presentiam paratam fecit: docente enim apostolo Paulo, in illo uiuimus, mouemur et sumus . Dulcis uita, motus amabilis, optabile esse. Quid enim dulcius quam in illo uitam habere, qui est ipsa uita beata? Quid amabilius quam omnem uoluntatis uel actionis nostre motum ad illum et in illo dirigere, qui nos perpetua confirmet stabilitate? Quid optabilius quam uoto et conuersatione iugiter in illo esse, in quo solo, uel potius qui solus est uerum esse, sine quo nulli potest bene esse? Ego, ait, sum qui sum . Et pulchre. Ipse enim uere solus est, cuius immutabile est esse. Ille itaque, cuius esse tam excellens, tam singulariter est, ut solum uere sit;  in cuius comparatione omne esse nichil est, cum te ad celsitudinem creauerit ut tue gloriam dignitatis nec intelligere possis, ubi te esse constituit? quem tibi mansionis locum preparauit? Attende ipsum suis in Euangelio dicentem: Manete in me, et ego in uobis . O inestimabilis dignatio, o beata mansio, o gloriosa uicissitudo? Quanta dignatio Creatoris, ut in se suam uelit habitare creaturam? Quam incomprehensibilis beatitudo creature, in suo manere Creatore? Quanta rationalis creature est gloria, tam felici uicissitudine Creatori sociari, ut ipse in ea, et ipsa in eo teneat mansionem? Tam excellenter ergo creatos, in se nos manere misericorditer uoluit; super omnia, sicut omnium gubernator, sine sollicitudine existens; omnia, uelut  omnium fundamentum, sine labore sustinens; omnia sicut omnibus rebus excellentior, sine superbia excedens; omnia, uelut qui uniuersa continet, sine diffusione complectens; omnia, sicut omnium plenitudo, sine sui angustia complens. Hic ergo, cum nusquam desit, delectabile intra nos sibi regnum elegit, Euangelio demonstrante, ubi dicitur: Regnum Dei intra uos est . Sed si regnum Dei intra nos est et Deus in suo regno habitat, nonne ipse in nobis manet, cuius intra nos regnum est? Ita plane: si enim Deus sapientia est, et anima iusti sedes est sapientie; qui uere iustus est, Deum in se manentem habet. Templum enim Dei sanctum est, quod estis uos , ait Apostolus. Et tu igitur sanctitatis studio infatigabiliter insiste, ne templum  Dei desinas esse. Ipse de suis dicit: Inhabitabo in illis, et inambulabo . Nec dubites, ubicunque anime sancte fuerint, eum in illis esse. Si enim et tu in omnibus membris, que uiuificas, ubique tota es; quanto magis Deus ubique totus est, qui teipsam et corpus creauit? Summa igitur diligentia considerandum est cum quanta ratione et reuerentia sensus nostros et membra corporis nostri mouere debemus, quibus Diuinitas ipsa presidet. Demus igitur, ut dignum est, tanto inhabitatori omne imperium cordis nostri, ut nichil ei repugnet in nobis; sed omnes cogitationes, et uoluntatis motus, omnia uerba, et uniuersa opera nostra illius nutum attendant, eius uoluntati deseruiant, ad rectitudinis eius  regulam dirigantur. Sic enim uere regnum eius erimus, et ipse in nobis manebit, et nos in illo manentes, bene uiuemus.

Iu. Quod omnes, qui in Christo baptizati sumus, Christum induimus.---Excita, queso te, anima mea, et exardescat ignis superni amoris in intimis tuis, et decorem a Domino Deo tuo tibi collatum prudenter intelligere, intelligens dilige, diligens sancte conuersationis obsequiis uenerare. Nonne ipse qui tibi in seipso tribuit mansionem, et in te dignatus est habitare, seipso uestit te, munit et ornat? Quotquot, ait Apostolus, in Christo baptizati estis, Christum induistis . Quid igitur laudis, 204 quid gratiarum actionis, ei condigne tribues, qui te tanto uestiuit decore, tanto sublimauit honore,  ut iucundissimo cordis iubilo dicere possis: Induit me Dominus uestimento salutis, indumento letitie circumdedit me?  Angelis Dei summum gaudium est, Christum contemplari: et ecce immensa dignatione sua se tibi tantum inclinat, ut seipso te uelit uestiri. Quali uestimento, nisi eo de quo gloriatur Apostolus dicens: Christus factus est nobis a Deo sapientia, et iustitia et sanctificatio?  Quibus uestimentorum insigniis te magis ornaret, quam ut te splendidam redderet amictu sapientie, ornamento iustitie, satisfactionis decore?

u. Quod corpus Christi sumus.---Et quid dicam quia se tibi Christus uestimentum fecit, cum se tantum uniuerit, ut in unitate Ecclesie de carne  sua te esse uoluerit? Audi Apostolum Scripture testimonium exponentem: Et erunt duo in carne una. Ego autem, inquit, dico in Christo et in Ecclesia . Super hoc quoque, quanta te unione copulauerit, contemplare. Corpus Christi te Apostolus esse confirmat; uos estis, ait, corpus Christi, et membra de membris . Serua igitur corpus et membra, ea dignitate qua decet, ne si ea quolibet leuitatis studio iniuriose tractaueris, quanto potiori premio coronareris, si ea digne tractasses; tanto maiori supplicio subiiciaris, si eis indigne abusus fueris. Oculi tui, oculi Christi sunt. Non igitur licet tibi oculos Christi ad aliquas uanitates conspiciendas dirigere, quia Christus est ueritas, cui omnis uanitas contraria est. Os tuum, os Christi  est. Non debes, non dico ad detractiones, non dico ad mendacia, sed nec ad otiosos sermones os aperire, quod ad solas laudes Dei et edificationem proximi debes patulum habere. Sic de ceteris Christi membris tue custodie commissis intellige.

uI. Quod unum in Christo sumus, et cum ipso unus Christus sumus.---Sed adhuc altius agnosce quanta illi societate iungaris. Ipsum Dominum audi pro suis Patrem exorantem: uolo, ait, ut sicut ego et tu unum sumus, sic et isti in nobis unum sint . Sum ego Filius tuus per naturam; sint et illi filii tui et fratres mei per gratiam. Quanta celsitudo est Christianum hominem sic in Christo proficere, ut et ipse quodammodo Christus dicatur? Quod ille uere fidelis  dispensator ecclesiastice familie sensit, qui dixit: Omnes Christiani in Christo unus Christus sumus. Nec mirum, cum ipse sit caput, et nos corpus eius; ipse sponsus, ipse sponsa; sponsus in se, sponsa in animabus sanctis, quas sibi eterni amoris uinculo sociauit. Sicut sponso, inquit, imposuit mihi mitram, et sicut sponsam ornauit me ornamento. Hic igitur, anima mea, hic erga te reuolue beneficia eius, accende in dilectione eius, exardesce in desideria beate contemplationis eius. Exclama ergo fortiter ardentissimo illo intimi amoris affectu et tota in eius desiderium liquefacta, in uocem sponse fidelis erumpe: Osculetur me osculo oris sui . Recedat ab animo meo omnis delectatio, que extra illum est; nullus presentis uite affectus, nullum  mihi solatium blandiatur, dum mihi eius presentia beata denegatur. Ipse me caritatis brachiis amplectatur, ipse me ore superne illius suauitatis osculetur, ipse me eloquio illo ineffabili, quo angelis sua secreta manifestat, alloquatur. Hec sit sponsi ad sponsam uicaria sermonum uicissitudo, ut ego illi totum cor meum expandam, et ipse mihi sue dulcedinis secreta reuelet. His itaque anima et huiusmodi meditationibus uegetata, pleno sancti desiderii affectu, sponsum tuum sequi contende, et dic ei: Trahe me post te, curremus in odorem unguentorum tuorum . Sed dic, et fideliter dic, non transitorio sono, sed infatigabili desiderio. Sic dic, ut audiaris; sic attrahi concupisce, ut sequi possis. Dic ergo Redemptori et Saluatori tuo: Trahe me  post te. Non trahat dulcedo seculi, sed trahat me suauitas beatissimi amoris tui. Traxit me aliquando uanitas mea; sed iam trahat me tam post se ueritas tua. Trahe, quia traxisti; retine, quia apprehendisti. Traxisti redimendo, trahe saluando. Traxisti miserando, trahe beatificando. Apprehendisti inter homines apparens pro nobis homo factus, retine celo presidens super angelos exaltatus. Tuus sermo, tua promissio est. Promisisti dicens: Et ego si exaltatus fuero a terra, omnia traham ad meipsum . Trahe igitur iam potenter exaltatus, quem attraxisti misericorditer humiliatus. Ascendisti, sentiam; super omnia regnas, agnoscam. Nunquid te regnare non agnosco? agnosco certe, et gratias ago. Sed agnoscam perfecte amando quod agnosco  pie de te sentiendo. Agnoscam uidendo quod agnosco credendo. Liga tecum indissolubilibus amoris uinculis desideria cordis mei, ubi tecum sunt primitie spiritus mei. Societ nos unitas caritatis, quos copulauit caritas redemptionis. Dilexisti enim me, tradidisti temetipsum pro me. Sit itaque tecum in celo iugiter intentio mea, sit mecum in terra continue protectio tua. Adiuua tui amoris desiderio estuantem, qui dilexisti contemnentem. Da querenti, qui te dedisti nescienti. Suscipe redeuntem, qui reuocasti fugientem. Diligam ut diligar; imo quia diligor, magis ac magis diligam, ut magis diligar. Uniatur tecum cogitatio mea, una et singularis sit tecum intentio mea, ubi tecum a te misericorditer  suscepta beata iam regnat substantia nostra. Adheream tibi inseparabiliter, adorem te infatigabiliter, seruiam tibi perseueranter, queram te fideliter, inueniam te feliciter, possideam te eternaliter. His sermonibus, o anima mea, Deum interpellando accendere, inflammare, exardesce, et tota in eius desiderio ignea effici contende.

uII. Retractatio peccatorum nostrorum, de quibus nos conscientia nostra plus remordet, per que perdidimus hec omnia.---Cum autem consideras ad que et quanta bona per eius gratiam profecisti, retracta etiam que et quanta bona per tuam culpam perdidisti, et in que mala culpis grauata corruisti. Reuolue suspirando mala que nequiter fecisti; et recogita gemendo bona que propter eadem mala  miserabiliter amisisti. Quid enim boni prestantissimus tuus Creator sua tibi non contulit bonitate? Et quid mali tu ei non rependisti, exsecrabili uegetata iniquitate? Bona perdens, mala meruisti; imo bona proiiciens, mala elegisti; et amissa uel potius abiecta gratia Conditoris, iram eius miserabiliter incurristi. Non est unde te probes innocentem, cum malorum tuorum caterua te uelut exercitus immensus circumdet, hinc prauorum operum probra obiiciens; illinc inutilium et, quod damnabilius est, perniciosorum uerborum immensam congeriem proferens; inde malarum cogitationum molem infinitam ostentans. Hec sunt, propter que bona inestimabilia perdidisti; propter hec Conditoris gratia caruisti. Hec recogita gemendo, geme eis abrenuntiando,  abrenuntia damnando; damna ea, uitam in melius commutando. Luctare tecum in animo tuo, ne amodo uel ad momentum alicui uanitati seu corde, seu lingua, siue, quod summe damnationis est, opere assensum prebeas. Sit quotidiana, imo continua in animo tuo rixa, ne quodlibet cum uitiis fedus retineas. Districte temetipsam semper examina, secreta discute, et quidquid in te reprobum 205 inueneris, rigida animaduersione percute, prosterne, contere, exstirpa, proiice, et ad nichilum redige. Non tibi parcas, non tibi blandiaris, sed in matutino, id est in contemplatione extremi iudicii, quod nocti presentis uite tanquam lux matutina succedit, interfice omnes peccatores terre, id est delicta atque peccata conuersationis terrene, ut  disperdas de ciuitate Domini, quam in temetipsa illi edificare debes, omnes operantes iniquitatem, id est diabolicas suggestiones, odibiles Deo delectationes, mortiferos consensus et opera peruersa. Ab omnibus iis tanquam ciuitas Dei debes emundari, ut placitam in te mansionem sibi Creator inueniat, obtineat, possideat. Noli esse de illis, quorum pertinaciam Deus ipse uidetur plangere, dicens: Non est qui recogitet in corde suo, et dicat: Quid feci? . Si reprobantur illi, quia pro transactis malis erubescere et se reprehendere noluerunt, tune ut in electorum numerum curras, temetipsam conuenire, diiudicare, ac seuera disciplina corrigere negliges? Reuolue igitur sedulo cogitatu immensa  beneficia Conditoris, quibus te nullis intercurrentibus meritis sublimauit, et ad memoriam reuoca mala innumera, quibus eiusdem beneficiis tua iniquitas indigne respondit, et magnum dolorem parturiens, clama: Quid feci? Deum exacerbaui, Creatorem meum ad iracundiam prouocaui, beneficiis eius immensis innumera mala rependi. Quid feci? Sed hec dicens, cor tuum acerbe contere, gemitus emitte, lacrymas funde. Si enim hic non ploras, quando plorabis? Si te ad compunctionem non excitat auersio uultus Dei a te, quam tua peccata fecerunt, confringat duritiam tuam uel enormitas infernalium suppliciorum, quam super te eadem peccata prouocauerunt. Redi ergo, redi, preuaricatrix, ad cor, et pedem ab inferis extrahe, ut debita mala euadere et  amissa bona, quibus iuste priuaris, possis recuperare. Si enim ad mala tua respicias, omnia bona que tibi sunt ab eo collata perdidisti. Oportet te igitur ad ea, et maxime de quibus te conscientia grauius accusat, semper oculos retorquere, ut ille oculos suos auertat. Nam si tu peccata tua digna satisfactionis intentione auertis, ille ab eis intuitum ultionis auertit. Si tu obliuisceris, ille recordatur.

uIII. Retractatio Dominice incarnationis, per quam recuperauimus hec omnia.---Ut igitur inde libereris, miserationes erga te tui Redemptoris attende. Certe originalis peccati merito cecata eras, sublimitatem tui Conditoris uidere non poteras. Peccatorum nubibus circumsepta in obscura tendebas, et ad eternas tenebras rapidis fluctibus uitiorum  agitata festinabas. Et ecce Redemptor tuus cecatis luminibus collyrium sue incarnationis apposuit, ut que Deum in secreto maiestatis fulgentem uidere non poteras, Deum in homine apparentem aspiceres, aspiciendo agnosceres, agnoscendo diligeres, diligens summo studio ad eius gloriam peruenire satageres. Incarnatus est ut te ad spiritualia reuocaret. Mutabilitatis tue particeps factus est, ut te sue incommutabilitatis participem faceret. Inclinauit se ad humilia tua, ut te sublimaret ad excelsa sua. De uirginitatis integritate natus est, ut preuaricatricis nature corrupta sanaret. Circumcisus est, ut omnia peccatorum uitiorumque superflua hominem abscindere a se debere doceret. Oblatus est in templo, et a sancta uidua susceptus, ut fideles suos  domum Dei frequentare, et ut eum mereantur suscipere, studio sanctitatis intendere moneret. A Simeone sene susceptus atque laudatus est, ut uite grauitatem et morum maturitatem se diligere patefaceret. Baptizatus est, ut nostri baptismatis sacramenta sanctificaret. In Iordane sub manu Ioannis se ad baptismum inclinans paternam uocem audiuit, et Spiritus sancti in columba aduentum suscepit, ut nos doceret in humilitate mentis  debere consistere, ibique superni Patris honorari colloquio, de quo dicitur quia cum simplicibus sermocinatio eius ; et Spiritus sancti presentia sublimari, qui super  humiles requiescit. Et hoc sub manu Ioannis, qui Dei gratia dicitur; ut eidem gratie quidquid a Deo percipimus, non nostris meritis ascribamus. Quadraginta dierum completo ieiunio diabolum cum suis tentamentis superans, angelico est ministerio glorificatus, edocens nos toto uite presentis tempore delectationes rerum temporalium declinando mundum cum suo principe pedibus nostris substernere, et sic angelicis presidiis communiri. Regnum Dei predicando diebus cum populo commoratur, et confluentes turbas miraculis et uerbis edificat; noctibus montem frequentans orationibus uacat, admonens nos pro congruentia temporis nunc proximis, inter quos uiuimus, uerbis et exemplis pro modulo nostro uite uitam demonstrare; nunc solitudinem  mentis adeuntes et uirtutum montem ascendentes dulcedini superne contemplationis inhiare, et intentionem nostram infatigabili affectu in superna dirigere. In monte coram Petro, et Iacob, et Ioanne transfiguratur, insinuans nobis quod si tanquam Petrus  nostram infirmitatem humiliter agnoscere, si uitiorum supplantatores  fieri, si Dei gratie  fideliter nos submittere studuerimus, ad Iesu gloriam contemplandam illum celestem montem, eodem rege nostro duce, feliciter conscendemus. In Bethania  Lazarum suscitauit, ostendens omnes, qui bone uoluntatis studio huic mundo morientes in sinu obedientie requiescunt, in uitam eternam ab eo resuscitandos.  Corpus et sanguinem suum discipulis suis in cena mystica tradens eorum pedes humiliter lauit, docens sacrosancta ministeria mundis operibus et pia mentis humilitate celebranda. Resurrectionis sacre gloria sublimandus ludibria perfidorum, asperitatem uerborum, crucis opprobrium, fellis amaritudinem, et ad ultimum mortem sustinuit, admonens suos ut qui post mortem ad gloriam peruenire contendunt, uite presentis angustias et labores, prauorumque oppressiones non solum equo animo tolerent, sed omnia huius mundi aspera pro premiis eternis ament, appetant et gratanter suscipiant. Hec itaque tam preclara, tam immensa tui Conditoris erga te beneficia si digne cogitare, si deuote amplecti,  si feruida caritate imitari studueris; non modo bona per primum parentem amissa recuperabis, sed multo potiora per ineffabilem Saluatoris tui gratiam eternaliter possidebis. Ipse namque Deus tuus per Incarnationis mysterium factus frater tuus, quid tibi inenarrabilis gaudii causauerit, dum naturam super omnem creaturam uideris in eo exaltatam!

IX. Quod orandum sit, ut de lacu miserie eripiaris, et de luto fecis.---Quid ergo iam restat, nisi ut, iis omnibus digne consideratis, modis omnibus ad hereditatem tantorum bonorum mentem succendas, ipsumque qui te alia possidenda creauit, continua supplicatione deposcas, ut te de lacu miserie, et de luto fecis eripiat, et tante beatitudinis possessorem efficiat? Quid est autem lacus miserie, nisi profunditas  cupiditatis mundane? Et quid est lutum fecis, nisi fetor carnalis uoluptatis? Hec enim sunt duo retinacula, quibus humanum genus ne ad beatum superne contemplationis tendat libertatem, flenda contritione 206 prepeditur, cupiditas scilicet et uoluptas. uere enim lacus miserie est cupiditas mundana, que mentem quam suo dominio subiicit, per innumera desideria, uelut quibusdam uinculis, in profundum uitiorum trahit, nec eam requiem ullam habere permittit. Mens namque hominis cupiditatis oppressa iugo, amore rerum uisibilium extra se spargitur, et per diuersas animi passiones raptatur. Deuastant illam labor in acquirendo, anxietas in multiplicando, gaudium in possidendo, timor amittendi, dolor cum amiserit, nec in quantis periculis  sit omnino eam uidere permittunt. Hic est lacus miserie, quem tantis malis mundana cupiditas non desinit implere. De hoc lacu beatus Dauid se gratulabatur ereptum, cum gratias agens loqueretur, et diceret: Eduxit me de lacu miserie et de luto fecis . Quid est lutum fecis? Delectatio immunde uoluptatis. Exclama ergo fortiter cum beato Dauid, et dic Creatori tuo: Eripe me de luto, ut non infigar . Terge cor tuum ab omni inquinamento carnalis delectationis, cogitationes immundas ab animo tuo exclude, si huius luti sordes cupis euadere. Sed cum penitendo, confitendo, flendo, et sanctas cogitationes cordi tuo sedule ingerendo euaseris, inde ne recidas; sed totis precordiis ante Deum suspira, eius clementiam deprecans  ut statuat supra petram pedes tuos, id est, affectiones cordis tui Christi uirtutibus solidet, ut collocet se mens tua supra firmamentum iustitie, constanter Christo adherens, de quo dicitur quod factus est nobis sapientia a Deo, et iustitia, et sanctificatio . Ora etiam ut dirigat gressus tuos, ne reflectantur in uitia; sed in preceptis celestibus inflexibili statu proficiant, et ad beatam angelorum patriam tota intentione festinent. Sed tali directione sublimatus, noli esse piger in laude Creatoris; sed eius clementiam supplica, ut immittat in os tuum canticum nouum, ut digna deuotione carnem Deo nostro decantes. Dignum est enim ut per uite nouitatem Deo sociata canticum in eius laudibus  resones nouum, contemptis temporalibus, sola eterna desiderans; nec iam timore pene, sed amore iustitie, diuine legi obtemperans. Hoc est enim canticum nouum Deo cant re, ueteris hominis studia conterere, et noui hominis uias quas Filius Dei mundo demonstrauit, toto conatu cordis, solo desiderio uite permanentis incedere. Carmen quoque decantat, qui gaudia illa patrie celestis in memoria pure mentis retentat, et ad eadem, conscientia sancte uite suffultus et superne gratie dono subnixus, satagit peruenire.

X. Consideratio miseriarum huius uite.---Inter hec autem miserias uite presentis perpende, et cum quanta cautela in ea tibi uiuendum sit peruigili corde reuolue. Considera te de illius esse consortio,  de quo Scriptura dicit: uiro cuius abscondita est uia, et circumdedit eum Dominus tenebris . uere enim profunda ignorantie cecitate circumdaris, qui nescis quomodo Deus penset opera tua, et qualem finem sis habiturus ignoras. Nescit homo, ait Salomon, utrum odio, an amore dignus sit, sed omnia seruantur usque in finem incerta . Pone in animo tuo te uidere aliquam uallem profundam, tenebrosam, omne genus tormentorum in fundo habentem. Cogita desuper pontem unum, longo spatio extentum, in latitudine tantum unius pedis mensuram tenentem. Hunc igitur tam strictum, tam altum, tam periculosum pontem si quilibet transire cogeretur, cuius oculi ligarentur, ne gressus uideret; cuius manus retro constringerentur,  ne uel baculo iter suum palpando regere posset; quid timoris, quidue angustie putas in animo gereret? Essetne illi aliquis locus letitie, iucunditatis, siue lasciuie? Non puto. Auferretur omnis superbia, uana gloria fugaretur, solius mortis in mente tenebrosa caligo uersaretur. Adhuc cogita crudelium auium monstra circa pontem uolitantia, et in profundum transeuntem pertrahere cupientia, nonne timor augebitur? Quid si, eo transeunte, semper a talo tabule subtrahantur? Nunquid non transeunti maior sollicitudo incutietur?

Sed exemplum tale quid sibi uelit agnosce, et mentem tuam diuino timore sollicitus astringe. uallem profundam et tenebrosam, infernum intellige, sine mensura profundum, et tenebrosa caligine  horribiliter obscurum. Ibi omne genus tormentorum confluit. Ibi omne quod demulcet, abest; et omne quod terret et cruciat, et quod angustias inferre potest, presto est. Pons periculosus, de quo qui male transit inferius precipitatur, uita presens est; in qua qui male uiuit, ab illa cadens ad inferna descendit. Tabule que post transeuntes subtrahuntur, singuli sunt dies uite nostre; qui sic pretereunt, ut nunquam reuertantur, sed diminutione sui nos semper urgent ad finem, et ad terminum festinare compellunt. Aues circa pontem uolitantes, et transeuntibus insidiantes, maligni spiritus sunt, quorum omne studium est homines a recte uie statu deiicere, et ad profunda inferni precipitare. Nos ipsi transeuntes sumus, ignorantie caligine ceci, et difficultate  bene operandi uelut graui catena ligati, ne liberos ad Deum sancte uite gressus dirigere possimus. Attende igitur si non summo studio in tanto discrimine tibi ad Creatorem tuum clamandum sit, quo eius munita presidio inter aduersariorum turmas fiducialiter cantes: Dominus illuminatio mea, et salus mea, quem timebo?  Illuminatio uidelicet contra cecitatem; salus contra difficultatem. Hec enim duo mala sunt, in quibus primus parens nos deiecit, ignorantia et difficultas, ut nec quo tendimus, nec quid agendum sit uideamus; et cum ex aliqua parte uiderimus, difficultate prepediti nec ipsum quod recte nouimus, implere possimus. Hec meditare, anima mea, hec cogita; in iis quotidie se mens  tua exerceat. Iis intenta a rerum, nutilium curis et cogitationibus se auocet, et totam se ad hec mala fugienda, et ad eterna bona capessenda, sancti timoris et beati amoris igne succendat.

XI. De corpore, post anime discessum.---Ad te iam redeo, dulcissime Creator, et benignissime Redemptor, formator et reformator meus, uotis supplicius tuam implorans pietatem, ut doceas cor meum uitali timore et salutari tremore considerare quam fetida et quam lugubri conditione caro mea post obitum, spiritu quod ad presens uegetatur uiduata, putredini et uermibus tradatur consumenda. Ubi tunc erit, si qua modo est, de qua superbit, pulchritudo eius; exquisite, quibus nunc defluit, delicie illius; delicati artus? Nonne tunc  uere implebitur in ea illud propheticum: Omnis caro fenum, et omnis gloria eius tanquam flos feni?  Claudentur oculi ad interiora capitis reflexi, quorum sepe uanis et perniciosis uagationibus delectabar. Iacebunt horrendis tenebris obducti, qui modo pro luce uanitates gaudent haurire. Patebunt aures uermibus mox replende, que nunc detractionis uoces et seculares rumores damnabili iucunditate suscipiunt. Stringentur dentes miserabiliter obserati, quos soluit edacitas. Putrescent nares, que nunc uariis odoribus delectantur. Squalore fetido labia horrebunt, que stulto cachinno frequenter dissolui gaudebant. Ligabitur lingua tabida sanie, que sepe inanes fabulas proferebat. Arctabitur guttur, et uenter saturabitur uermibus, qui uariis  escis crebro distenti sunt. Quid commemorem singula? Tota illa compositio corporis, cuius sanitati, cuius commoditati, cuius uoluptati omnis pene cura 207 inuigilat, in putredinem, in uermem, postremo in abiectissimum puluerem dissoluetur. Ubi ceruix erecta? Ubi iactantia uerborum, ornatus uestium, uarietas deliciarum? uelut somnium euanuerunt, omnia ulterius non reditura transierunt, et amatorem sui miserrimum reliquerunt.

XII. De anima a corpore separata.---Deus bone, quid est quod intueor? Ecce occurrit timor timori, dolor dolori. Post separationem sui a corpore, nonne anima a multitudine occursantium demonum, qui eius accusationes exaggerent, circumfundetur, et  usque ad minimam negligentiam de omnibus exquiretur? ueniet princeps mundi huius cum satellitibus suis furore rabidus, callidus ad circumueniendum, ad mentiendum pronus, maleuolus ad accusandum, quecunque potest contra eam uera ex perpetratis malis proferens, multa falsa confingens. O tremenda hora, o examen horridum! Hinc iudex districtus ad iudicandum; inde aduersarii procaces ad accusandum. Stabit anima sola sine consolatore, inde solatium solum capiens, si eam bonorum operum conscientia defendit. Sed in tanta districtione ubi omnia nuda apparebunt, quis gloriabitur castum se habere cor? Si iustus uix saluabitur, peccator et impius ubi parebunt?  Tunc laudantium labia cessabunt, adulatorum lingua non  proderit, uana gloria seductrix probabitur fuisse. Fugiet inepta letitia, dignitatum pompa fugabitur, honoris ambitio plena deceptionis fuisse uidebitur. Beata illa anima, quam in tali discrimine innocentie conscientia protegit, sanctitatis memoria defendit; quam adhuc in carne positam pie compunctionis unda sepius abluit, confessionis diligentia decorauit, sacre legis meditatio illuminauit; quam humilitas mitem, tranquillam patientia, obedientia a propria uoluntate uacuam reddidit, et caritatis ad omnis uirtutis exercitium feruidam fecit. Talis anima tremendam illam horam non formidabit, nec confundetur cum loquetur inimicis suis in porta . Sociabitur enim illis, de quibus Scriptura dicit: Cum dederit dilectis suis somnum, ecce hereditas  Domini .

XIII. Retractatio diei iudicii, ubi hedi ad sinistram constituentur.---Iam uero de terrore illo extremi iudicii quis dicere aliquid ualeat, ubi oues ad dexteram, hedi ad sinistram statuentur? Quis tremor erit, ubi uirtutes celorum mouebuntur? Que rerum confusio, qui gemitus, qui clamores ululantium, cum uox illa terribilis negligentibus opponetur: Discedite a me, maledicti, in ignem eternum!  uere dies ire dies illa, dies tribulationis et angustie, dies nebule et turbinis, dies tube et clangoris. uere tunc uox diei amara, tribulabitur ibi fortis. Quia qui mente superba diuinam uoluntatem contemnentes modo de prosecutione proprie uoluntatis gloriantur, tunc perpetuus ignis inuoluet,  qui nunquam exstinguetur, et uermis depascet qui non morietur, et ascendet fumus tormenti eorum in secula seculorum.

XIu. Retractatio gaudii, ubi oues ad dexteram statuentur.---His autem lugentibus, et pre angustia spiritus diros cordis rugitus emittentibus, quid putas gaudii et exsultationis erit beatis illis, qui ad dexteram Dei constituti uocem illam felicissimam audituri sunt, qua dicetur illis: uenite, benedicti Patris mei, possidete regnum quod uobis paratum est ab origine mundi?  Tunc uere uox exsultationis et salutis morabitur in tabernaculo iustorum. Tunc Dominus humilium eriget caput, qui modo pro eo uiles et abiecti esse non dedignantur. Medebitur contritis corde, et perpetuis gaudiis consolabitur  pro sui desiderio in hac peregrinatione lugentes. Apparebit ineffabile premium eorum, qui pro sui Conditoris amore proprias se letabuntur abiecisse uoluntates. In illa die obedientium capita  corona celestis circumdabit, et patientium gloria inenarrabili splendore fulgebit. Ibi caritas milites suos angelorum societate ditabit, et cordis puritas amatores suos Conditoris felicissima uisione beatificabit. Tunc ostendet se Deus omnibus dilectoribus suis, et eterna securitate in perpetuum sublimabit. Tunc uere ab electis omnibus cantabitur: Beati qui habitant in domo tua, Domine, in secula seculorum laudabunt te . Cuius laudis participes nos facere dignetur, qui cum Patre et Spiritu sancto uiuit et regnat Deus per omnia secula seculorum. Amen.



MEDITATIO II [312 1Kb] . De terrore iudicii, ad excitandum in se timorem.

Terret me [313 1Kb] uita mea [314 1Kb] , quia diligenter discussa,  apparet mihi tota aut peccatum [315 1Kb] , aut sterilitas fere tota uita mea, et si quid fructus in ea uidetur, sic est aut simulatum, aut imperfectum, aut aliquo modo corruptum, ut possit aut non placere, aut displicere Deo. Ergo, o peccator, uita tua iam non fere tota, sed certe tota aut [316 1Kb] in peccato est, et damnabilis [317 1Kb] ; aut infructuosa, et contemptibilis. Sed quid separo infructuosam a damnabili? Utique, si est infructuosa, est et damnabilis. Constat enim et uerum est quod ueritas dixit: Omnis [318 1Kb] arbor, que non facit fructum bonum, excidetur, et in ignem mittetur . Denique, si quid ago utile, prorsus nullatenus illud compenso alimentis corporis, quibus abutor. Sed quis pascit pecus, quod nec tantum prodest, quantum consumit? et tamen  tu benignius Deus, tu nutris, et exspectas tuum inutilem uermem, et [319 1Kb] fetentem peccatorem [320 1Kb] . Quam tolerabilius canis putris fetet hominibus, quam anima peccatrix Deo; quam infelicius ista Deo, quam ille hominibus! Heu non hominem, sed opprobrium hominum [321 1Kb] , uilius pecore, peius cadauere. Tedet animam meam uite mee; uiuere erubesco, mori pertimesco. Quid ergo restat tibi, o peccator, nisi ut in tota uita tua plores totam uitam tuam, ut ipsa tota se ploret totam?

Sed est in hoc quoque anima mea [322 1Kb] miserabiliter mirabilis et mirabiliter miserabilis, quia non tantum dolet quantum se noscit; sed sic secura torpet, uelut quid patiatur ignoret. O anima sterilis, quid agis? quid torpes, anima peccatrix? Dies iudicii  uenit, iuxta est dies Domini magnus, iuxta et uelox nimis, dies ire dies illa, dies tribulationis et angustie, dies calamitatis et miserie, dies tenebrarum et caliginis, dies nebule et turbinis, dies tube et  clangoris. O uox diei Domini amara! Quid dormitas, anima tepida et digna euomi? quid dormitas? qui non expergiscitur, qui non tremit ad tantum tonitruum, non dormit, sed mortuus est. Arbor infructuosa, ubi sunt 208 fructus tui? arbor digna securi et igne, digna succidi et succendi, qui sunt fructus tui? Utique spine pungentes et amara peccata; que utinam sic te penitendo pungerent [323 1Kb] ut confringerentur [324 1Kb] : sic amarescerent ut euanescerent.

Forsan paruum quid putas aliquod peccatum: utinam districtus iudex paruum existimaret aliquod peccatum. Sed heu me! nonne omne peccatum per preuaricationem Deum exhonorat? Quid ergo? peccatum [325 1Kb] peccator audebit dicere paruum? Deum  enim exhonorare, quando paruum est? O lignum aridum, et inutile, eternis ignibus dignum, quid respondebis in illa die, cum exigetur a te usque ad ictum oculi, omne tempus uiuendi tibi impensum, qualiter fuerit a te expensum? Tunc quippe condemnabitur quidquid fuerit inuentum in te operis uel otii [326 1Kb] , sermonis et silentii, usque ad minimam cogitationem, etiam quod uixisti, si non fuerit ad Dei uoluntatem directum. ue! quot peccata ibi proruent ex improuiso, quasi ex insidiis, que modo non uides? Certe plura, et fortassis terribiliora his que nunc uides. Quot, que non esse mala putas? quot, que nunc [327 1Kb] esse bona credis, nudata facie apparebunt ibi nigerrima peccata? Ibi procul dubio recipies prout gessisti in corpore; tunc, cum iam non erit  [328 1Kb] tempus misericordie; tunc, cum penitentia non recipietur, cum emendatio non promittetur.

Hic [329 1Kb] cogita quid gessisti, quid oporteat te recipere. Si multa bona, pauca mala; multum gaude: si multa mala, pauca bona; multum luge. O inutilis peccator! an non sufficiunt tibi hec ad immanem [330 1Kb] rugitum? an non sufficiunt ad [331 1Kb] eliciendum sanguinem et medullas in lacrymas [332 1Kb] . ue mirabilis duritia, ad quam confringendam leues sunt tam graues mallei! O insensibilis torpor [333 1Kb] , ad quem excitandum sunt obtusi tam acuti aculei! Proh lethalis sopor [334 1Kb] , ad quem excitandum raucum est tam terrificum tonitruum! Peccator inutilis, satis hec tibi  debent esse ad continuandum luctum: sufficere tibi possunt ad sorbendas iuges lacrymas. Sed cur debeo [335 1Kb] de grauedine, de magnitudine imminentis miserie quidquam dissimulando tacere, et oculis anime mee furari [336 1Kb] : an ut improuise [337 1Kb] irruant repentini dolores, ut subito [338 1Kb] ingruat intolerabilis [339 1Kb] tempestas? Certe non sic expedit peccatori. Si autem dixero, quidquid potero excogitare, nondum ad id quod res est, poterit comparari [340 1Kb] . Igitur deducant oculi mei lacrymas per diem et noctem, et non taceant. Auge ergo, peccator, auge superioribus erumnis pondus; adde terrorem super terrorem, ululatum [341 1Kb] super ululatum: nam ipse te [342 1Kb] iudicabit, ad cuius contumeliam spectat quidquid inobediens Deo, aut preuaricator peccat qui mihi bonum pro  malo reddidit, cui ego malum pro bono [343 1Kb] , qui nunc patientissimus [344 1Kb] , tunc districtissimus; clementissimus nunc, iustissimus tunc.

Heu me, heu me! cui peccaui? Deum inhonoraui, Omnipotentem prouocaui. Peccator, quid feci? cui feci? quam male feci? ue, ue! ira Omnipotentis, ne irruas [345 1Kb] super me. Ira Omnipotentis, ubi poteris capi in me? Non est quod te possit [346 1Kb] tolerare in toto me. O angustie [347 1Kb] : hinc erunt accusantia peccata, inde terrens iustitia; subtus patens horridum chaos inferni, desuper iratus iudex; intus urens conscientia, foris ardens mundus. Iustus uix saluabitur; peccator sic deprehensus in quam partem se premet [348 1Kb] ? Constrictus ubi latebo? quomodo parebo? Latere erit impossibile, apparere intolerabile. Illud  desiderabo [349 1Kb] , et nusquam erit: istud exsecrabor, et ubique erit. Quid quid tunc? quid erit tunc [350 1Kb] ? quis eruet me de manibus Dei? unde mihi consilium? unde salus? Quis est, qui dicitur magni consilii angelus, qui dicitur Saluator, ut nomen eius uociferer? Iam ipse est, iam ipse est iehsu, ipse idem est iudex, inter cuius manus tremo.

Respira iam, o peccator, respira; ne desperes, spera in eo quem times. Affuge ad eum, a quo aufugisti. Inuoca importune, quem superbe prouocasti. Iesu, Iesu, propter hoc nomen tuum, fac mihi secundum hoc nomen [351 1Kb] tuum. Iesu, Iesu, obliuiscere superbum prouocantem, respice miserum inuocantem  nomen dulce, nomen delectabile [352 1Kb] , nomen confortans peccatorem, et beate spei. Quid est enim iehsu, nisi Saluator? Ergo Iesu, propter temetipsum esto mihi iehsu, qui me plasmasti, ne peream; qui me redemisti, ne condemnes [353 1Kb] ; qui me creasti tua bonitate, ne pereat opus [354 1Kb] tuum mea iniquitate. Rogo, piissime, ne perdat mea iniquitas quod fecit tua omnipotens bonitas. Recognosce, benignissime, quod tuum est; et absterge quod alienum est. Iesu, Iesu, miserere, dum tempus est miserendi, ne damnes in tempore iudicandi. Que namque tibi utilitas in sanguine meo, si descendero in eternam corruptionem? Neque enim mortui laudabunt te, Domine, neque omnes qui descendunt in infernum . Si me admiseris intra latissimum tue misericordie sinum,  non erit augustior [355 1Kb] propter me, Domine. Admitte ergo, o desideratissime Iesu, admitte me intra numerum electorum tuorum, ut cum illis te laudem, te perfruar, et glorier in te inter omnes qui diligunt nomen tuum. Qui cum Patre et Spiritu sancto gloriaris per interminata secula. Amen.



MEDITATIO III [356 1Kb] . Deploratio male amisse uirginitatis.

Anima mea, anima erumnosa, anima, inquam, misera miseri homunculi, excute torporem tuum, et discute peccatum tuum, et concute mentem tuam; reduc ad cor enorme delictum, et produc de corde immanem rugitum. Intende, infelix, intende sceleris tui horrorem, et protende [357 1Kb] horrificum terrorem [358 1Kb] , et terrificum dolorem. Tu, inquam, que quondam  candidata [359 1Kb] celesti lauacro, dotata Spiritu sancto, in Christiana professione iurata, uirgo fuisti [360 1Kb] Christo desponsata. O unde memini [361 1Kb] ! O quem nominaui! utique non iam benignum [362 1Kb] sponsum uirginitatis mee, sed terribilem [363 1Kb] iudicem immunditie mee. Heu memoria perdite iucunditatis! Cur sic superaggrauas pressuram possidentis infelicitatis? quam [364 1Kb] misera sors flagitiosi hominis, cui [365 1Kb] et bonum et malum pariter sunt in tormentum? Torquet enim me mala conscientia, et cruciatus eius  in quibus timeo me arsurum; torquet me bone conscientie, et premiorum eius, memoria, que scio me perdidisse, nec amplius recuperaturum. ue miserum perdere! dolendum, id perdere [366 1Kb] irrecuperabiliter, quod seruari debet interminabiliter. Heu inconsolabile perdere, quod non solum est damnosum bonorum, sed insuper est lucrosum tormentorum!

O uirginitas, iam non dilecta mea, sed perdita mea; iam non iucunda mea, sed desperata mea [367 1Kb] quo deuenisti? in quam fetido, in quam amaro ceno me dereliquisti [368 1Kb] ? O fornicatio sordidatrix mentis mee, perditrix anime mee; unde misero subrepsisti, de quam nitido, de quam iucundo statu me precipitasti? Hinc uris me, o amare meror, quia illud est amissum [369 1Kb] : hinc angis me, o grauis dolor,  et timor grauioris, quia istud 209 est admissum [370 1Kb] . Hinc est damnum inconsolabile [371 1Kb] , hinc tormentum intolerabile. ue hinc, et ue illinc. Sic sic pariter [372 1Kb] bonum et malum, sic utique iam iuste punitis adhuc uiuentem miserum malum. Digne, certe digne. Tu namque anima mea, perfida Deo, periura Dei, adultera Christi, libenter de uirginitatis sublimitate [373 1Kb] miserabiliter es demersa in [374 1Kb] barathrum fornicationis. Tu illa olim desponsata Regi celorum, ardenter [375 1Kb] facta es scortum tortoris tartarorum. Heu, abiecta a Deo, proiecta diabolo, imo abiiciens Deum, amplectens diabolum. Tu enim, tu misera anima mea, meretrix [376 1Kb] obstinata, fornicatrix impudens, tu prior amatori et creatori tuo Deo repudium obtulisti, et ad insidiatorem et perditorem  tuum demonem te sponte contulisti. O miserrima [377 1Kb] commutatio!

Heu! de quam sublimi cecidisti, in quam profundum corruisti! ue! quam benignum contempsisti, quam maligno te iunxisti! Quid fecisti, o mentis amentia, amens spurcitia, spurca nequitia, quid fecisti? In celo dereliquisti castum amorem tuum [378 1Kb] , et in infernum secuta es odiosum corruptorem tuum, et in barathro parasti non thalamum, sed prostibulum tuum. Horror mirabilis, quam  peruersa uoluntas! Miraculum horribile, quam uoluntaria peruersitas! Unde mihi, Deus, tante prauitatis correctio [379 1Kb] ? unde tibi, Deus, tanti sceleris satisfactio? Precipitare, miser homuncio, in tenebrosum, profundum immoderate mestitie, qui sponte precipitatus es in barathrum horrende nequitie. Obruere, infelix, more [380 1Kb] terribilis doloris, qui corruisti libens in cenum infernalis fetoris. Obuoluere, criminose, horridis [381 1Kb] tenebris inconsolabilis luctus, qui uolens prouolutus es in uoraginem tam sordidi luxus. uolutare in gurgite amaritudinis, qui delectatus es in uolutabro turpitudinis.

Terror horribilis, dolor terribilis, meror inconsolabilis, aggregate uos super me, irruite, obruite,  perturbate, obuoluite, possidete [382 1Kb] . Iustum est, iustum est. Impudenti audacia contempsi uos, et putenti [383 1Kb] delectatione prouocaui uos; imo Deum, non uos, et nunc miserabili penitentia desidero uos. Torquete reum, uindicate Deum [384 1Kb] . Presentiat fornicator inferni tormenta [385 1Kb] que meruit, pregustet quod preparauit, assuescat quod est passurus. Extende et produc, immoderate peccator, luctuosam penitentiam, qui tam longe produxisti tui sceleris immunditiam. Reuoluere, et reuoluere in [386 1Kb] eumdem turbinem amaritudinum, qui toties reuolutus es in eamdem uoraginem [387 1Kb] libidinum. Consolatio, securitas, letitia, nolo uos, renuo uos, nisi peccati uenia reduxerit uos. Procul este, procul este [388 1Kb] ante mortem, si forte indulgentia reuocet uos mihi  uel [389 1Kb] post mortem. Sit continua penitentia amara comes etatis mee, sit continuus [390 1Kb] dolor insatiabilis tortor [391 1Kb] uite mee, sint meror et acerbus luctus infatigabiles tribulatores [392 1Kb] iuuentutis et senectutis mee. Utinam, utinam ita sit opto, oro, desidero ut ita sit. Si enim [393 1Kb] non sum dignus oculos ad celum orando leuare [394 1Kb] , certe non sum indignus eos uel plorando cecare. Si confunditur mens mea orare pudore conscientie, equum est ut confundatur turbine luctuosi doloris et tristitie. Si timet  exhiberi ante conspectum Dei sui, iustum est ut habeat ante conspectum suum tormenta sceleris sui.

Cogitet igitur et recogitet cor meum quid fecit, et quid meruit. Descendat, inquam, descendat [395 1Kb] ad terram tenebrosam et opertam mortis caligine mens mea, et consideret que ibi exspectent [396 1Kb] scelerosam animam meam, intendat et contempletur, uideat et conturbetur. Quid est, Deus, quid est quod animaduerto in terra miserie et tenebrarum? Horror, horror. Quid est quod intueor, ubi nullus ordo, sed sempiternus horror inhabitat?  Heu, confusio ululatuum, tumultus fletuum, stridor dentium, inordinata multitudo gemituum. ue, ue [397 1Kb] ; quot, quot et quot ue, ue. Ignis [398 1Kb] sulphureus,  flamma tartarea, et caliginosa uolumina, quam terrifico rugitu uideo uos rotari. uermes [399 1Kb] in igne uiuentes [400 1Kb] , que mira auiditas rodendi sic uos accendit [401 1Kb] , quos ille ignis ignium non incendit? Demones coardentes, frementes ardore, frendentes furore, cur sic crudeles estis his qui uolutantur inter uos? O omnimoda tormenta [402 1Kb] , iustitia moderata, ad sustinendum immoderata, siccine [403 1Kb] nullus modus, nullum remedium, nullus finis temperabit uos? Heccine sunt, magne Deus, que parata sunt fornicatoribus, et contemptoribus tuis, quorum ego unus sum? Ego, ego utique unus horum ego sum.

Anima mea, expauesce; mens mea, defice; cor meum, scindere [404 1Kb] . Quo me rapitis, exactores  sceleris mei? Quo me trudis [405 1Kb] , peccatum meum? quo me tradis, Deus meus? Si feci ut essem reus tuus, nunquid potui facere ut non essem creatus tuus? Si mihi castitatem meam ademi, nunquid tibi misericordiam tuam peremi? Domine, Domine, si ego admisi [406 1Kb] unde me damnare potes, tune amisisti unde saluare soles? Noli, Domine, noli sic attendere malum meum; ut obliuiscaris [407 1Kb] bonum tuum. Ubi est, o uerax Deus, ubi est, uiuo [408 1Kb] ego, nolo mortem peccatoris, sed ut magis conuertatur et  uiuat?  Domine, qui non mentiris, Domine, quid est, nolo mortem peccatoris, si tu sepelis in infernum ad te clamantem peccatorem? an detrudere peccatorem in gehennam, hoc est nolo mortem peccatoris? An hoc est, uolo ut conuertatur [409 1Kb] peccator et uiuat? Peccator sum, Domine, peccator sum ego. Si ergo non uis mortem peccatoris, quid te cogit, quod non uis, ut me tradas ad mortem? Si uis ut conuertatur peccator et uiuat, quid te prohibet facere quod uis, ut me conuertas, et uiuam? An immanitas peccati mei cogit te quod non uis, et prohibet quod uis, cum sis omnipotens Deus? Absit, omnipotens Deus, absit! Domine Deus [410 1Kb] : non preualeat [411 1Kb] nequitia peccatoris confitentis et dolentis sententie Omnipotentis.


Memento, iuste, sancte et benigne Deus, memento quia misericors es, et creator et recreator meus. Ne ergo memineris, bone Domine, iustitie tue aduersus peccatorem tuum, sed memor esto benignitatis tue erga creaturam tuam; ne memineris ire aduersus reum, sed memor esto miserationis erga miserum. uerum est quia conscientia mea meretur damnationem, et penitentia mea non sufficit ad satisfactionem, sed certum est quia misericordia tua superat omnem offensionem. Parce ergo, tu bone Domine, cuius [412 1Kb] est salus, et qui non uis mortem peccatoris, parce peccatrici anime mee. Fugit enim exterrita a terrente iustitia tua ad confortantem misericordiam tuam, ut quoniam premium uirginitatis est corrupte, o dolor, irrecuperabile [413 1Kb] ;  saltem supplicium fornicationis penitenti non sit ineuitabile, quia non est impossibile omnipotentie tue, nec indecens iustitie tue, nec insolitum misericordie tue, quoniam bonus [414 1Kb] es, et quoniam in eternum misericordia tua, qui es benedictus in secula. Amen.



MEDITATIO Iu [415 1Kb] . Quomodo peccator excitet animam suam ad corrigenda peccata.

210 Anima mea, anima misera et feda, diligenter recollige ad te intrinsecus omnes sensus corporis tui, diligentiusque intuere et uide quam grauiter intus uulnerata atque prostrata sis. Dum enim adhuc immensa Creatoris tui bonitas tibi uitam prestat, dum eius ineffabilis misericordia tuam  correctionem, et satisfactionem congruam, patienter  et cum magna mansuetudine exspectat, non sis pigra et tarda ad curanda uulnera tua, ad corrigenda peccata tua, ad reconciliandum tibi Creatorem tuum quem offendisti, ad pacificandos [416 1Kb] tibi omnes sanctos eius, quos in offendendo suum Creatorem et tuum, suum Dominum et tuum, tibi aduersarios fecisti. Si recta et munda, sicuti te Creator tuus rectam et mundam creauit, semper stares, eiusque uoluntati, sicuti bene posses, si uoluisses, indeficiens adhesisses, nunc leta et felix, letam et felicem uitam presentem transcurreres; qua transcursa et finita, leta et felix cum illius adiutorio qui te creauit, uitam et felicitatem, que finem non habet, possideres. Nunc uero quia uoluntatem Creatoris tui, infelix et misera, postposuisti [417 1Kb] ;  et carnalibus tuis uoluptatibus infeliciter et misere adhesisti, si studiose [418 1Kb] et cum magna diligentia non te palpans, nec tibi parcens, quantis malis et iniquitatibus inuoluta sis inspicis, inspiciens et penitens ad satisfactionem et emendationem redire disponis, hoc prius proiice ab interioribus tuis, scilicet [419 1Kb] uoluntatem peccandi, et ea amplectere et fac que Creatori tuo per omnia placere intelligis.

Sed fortassis apud temetipsam dicis inspiciens enormitatem scelerum tuorum, et desperans de indulgentia et remissione, propter assiduas feditates iniquitatum tuarum: Quomodo me emendare iam amplius ualeo, que fere in omni uita mea contra Dei uoluntatem facio, omni malitie, omnibusque malis desideriis et malis operibus semper intenta  existo, et quasi lapis, quem nec ferrum incidere, nec ignis emollire potest, sic indurata in peccatis iaceo? Dum itaque iustitiam Creatoris mei diligentius inspicio, et mala opera que semper [420 1Kb] operata sum, non minori diligentia intueor, cum ipse inicuique redditurus sit secundum opera sua, tormenta et penas, quas mala opera merentur, me recipere scio. uerum est quod asseris, quia Deus iudex iustus, diligens equitatem, malis operibus et peccatis tormenta irrogat; sed tamen secundum eamdem iustitiam, qua perseuerantes in malitia punit, resipiscentes a malis, bonaque opera facientes, eterna mercede remunerat [421 1Kb] . Propter hoc superius te admonui, ut diligentius omnia interiora tua, et ea que coram agis [422 1Kb] , inspicias, et ad quem  finem queque peruentura sint [423 1Kb] , non minori diligentia  uideas. Et credo quia si hoc assidue facis, horumque recordationibus quasi ferreis malleis duritiam pectoris tui assidue contundis, nisi insana sis, ea facies, unde felicitatem et gaudia recipias [424 1Kb] ; ea uero dimittes, unde tormenta et tristitiam merebaris.

Propter hoc [425 1Kb] , iterum atque iterum admoneo ut sine intermissione recorderis quam dulcis et quam bonus sit erga te Creator tuus, quanta bonitas eius fuerit, quod te cum non esses creauit; et quod te non pecus aut creaturam insensibilem, sed eam creaturam fecit, que eum posses [426 1Kb] intelligere et amare, et cum eo suam eternitatem eterna et felix possidere, et quod in tantum te dilexit ut, cum te multa contra suam uoluntatem acturam sciret, noluit te non facere, sed te uoluit facere, et esse;  et quod te cum tanta mansuetudine, ut pius ac misericors adhuc patitur, exspectans tuam emendationem. Exspectat uero Creator tuus, exspectat, sicut dixi, tuam correctionem, quia cui placuit te, cum non esses, facere, nullo modo aliquando te cupit perdere; sed ad suam piissimam misericordiam redire, et tibi per ueram penitentiam purgate et emendate, eterne uite felicitatem, quam per peccatum amiseras, reddere [427 1Kb] .

Cogita ergo, et recogita tantam erga te tui Creatoris benignitatem, et erige te, sicut rectum est, et omnes sensus tuos ad eius ineffabilem dilectionem. Amor enim illius [428 1Kb] nullam patitur uitiorum feditatem, nullam consentit secum esse carnalium desideriorum uoluptatem. Ubi amor eius conuersatur,  ibi est summa pax, summa tranquillitas, et magna facilitas [429 1Kb] omnia illa faciendi et cogitandi, quibus acquiratur eterna felicitas. In omnibus actionibus et in omnibus cogitationibus tuis scias [430 1Kb] pro certo duos [431 1Kb] esse presentes, unum amicum, et alterum inimicum tuum. Amicus tuus est Creator tuus, qui de tuis bonis operibus gaudet; inimicus autem tuus diabolus, qui de eisdem tuis bonis operibus luget. Econtrario diabolus tibi semper insidians, letatur si te uiderit mala opera facere, uanisque cogitationibus [432 1Kb] et stultis operam dare, unde te ualeat [433 1Kb] ante supernum Iudicem accusare, accusatam et damnatam secum ad perditionem trahere. Diabolus de perditione fidelium semper cupidus, non solum illos de malis operibus que faciunt accusat, sed  et ipsorum benefacta, beneque cogitata, etiam iniuste [434 1Kb] accusando maculare tentat. Tu uero contra eius subtiles fallacias, contraque eius uersutias multis deceptionibus plenas, esto cauta, esto sollicita, tuumque Creatorem et dulcissimum Dominum  inuoca, ne eius fallaciis et deceptionibus te seduci permittat. Fuge sub umbra alarum eius a facie impiorum qui te affligunt , qui te afflictam et supplantatam ad mortem et ad interitum pertrahere satagunt. Creator tuus, et Dominus tuus plus est pius et misericors quam dici uel etiam excogitari possit: unde nullum nisi sua magna culpa suaque magna iniquitate perdit.

Pater et mater carnales solent magnam pietatem habere de illis quos genuerunt; et si illos aliquo [435 1Kb] dolore, uel aliqua corporali tristitia affici conspiciunt, se suasque res, si ita ratio exigit, pro eorum recuperanda sospitate libenter impendunt. Multa etiam animalia pro fetibus suis sepius mortem excipere non metuunt, et ut ipsi fetus sui mortem  euadant, mortem ipsa incurrunt. Unde uero illis, unde [436 1Kb] est illa naturalis pietas, nisi ab illo qui fons est pietatis, qui non uult ullum perire, nec letatur in perditione morientium? Creator igitur noster, fons pietatis, fons misericordie, super omnia dulcis et amabilis, cum nos conspicit creaturam suam aliquo contagio peccati maculatos, uel etiam magnis multisque uulneribus criminum fere usque ad mortem lesos, multo magis, maioremque diligentiam adhibet circa nos curandi peccata nostra, sanandi infirmitatem nostram, mundandi lepram et sordes criminum nostrorum, uanitates et puluerem cogitationum nostrarum, quam pater carnalis, uel pecus, adhibeat circa curam filiorum uel fetuum suorum. Nec sufficit ei tantummodo sanare infirmitatem  nostram, et sic nos dimittere; sed sanatos familiarissimos sibi nos faciens, dulciter quasi carissimos filios suos postea amplectitur; amplectens et osculans de omni languore et lepra peccati, quam per stultitiam incurrimus, mitigat et consolatur; et omnium iniuriarum quas ei fecimus, eum in suis preceptis spernentes, omnino obliuiscitur. 211 Honorat nos in presenti uita, coronat nos in futura, facit nos reges, facit animam nostram reginam; unde nos reges, iam factos, admonet in psalmo: Et nunc reges intelligite, erudimini qui iudicatis terram . Tunc uere reges sumus, si nostros motus inordinatos regimus, eosque ad rationem et ad uoluntatem nostri Creatoris reuocamus. Erudimur uero, cum terram iudicamus, id est, cum cor nostrum  si terrena desiderare [437 1Kb] conspicimus, terrena contemnere et celestia amare compellimus. Fit anima [438 1Kb] nostra regina, quia uariis [439 1Kb] uestibus induta, id est uariis uirtutum donis decorata, Christo sponso suo qui in celis est, perenni mente actu et habitu  interim, dum in terris conuersatur, est copulata. Non satis fuit Creatori nostro nos creare, creatos gubernare, et angelos suos, quoties nobis opus erat, ad defensionem nostram mittere; sed ipse per semetipsum, assumpta forma nostra, assumpta natura nostra, habens pietatem de creatura sua, ad nos descendit, uulnera nostra et mortem diligenter inspexit, inspiciens palpauit, tetigit; pietate motus super miseriam quam nos habere uidit, condolendo ingemuit. Et post hec, de ipsa carne sua quam pro nobis assumpserat, quasi emplastrum faciens, nostrisque doloribus apponens, totam ex integro infirmitatem nostram sanauit. Et ut in hoc ostenderet quantum nos diligeret, ipsam carnem, quam pro nobis susceperat, nobis ad manducandum dedit; et  adhuc in sacrificio sui altaris ministrare non desinit.

Tu uero, anima mea, horum omnium dulci recordatione animata et consolata, ora Dominum tuum, ora Creatorem tuum, inuoca omnes sanctos eius, ut tibi sint in auxilium, quatenus per eorum intercessionem adiuta et consolata, sic tibi in presenti conuersatione qui te fecit concedat uiuere, tuas iniquitates per ueram penitentiam et confessionem mundare, ut finito temporali cursu, ad eterna gaudia merearis ascendere, prestante eo qui uiuit et regnat Deus per eterna secula. Amen.



MEDITATIO u [440 1Kb] . Unde uiuat anima, et unde uiuat caro: et de gloria  bone anime, et de infelicitate male anime, quando exeunt de corpore.

Dum anima manet [441 1Kb] in corpore, uiuit homo secundum carnem: qua carnem deserente, moritur [442 1Kb] secundum eamdem carnem. Sed, sicut anima uitam carni tribuit, dum ipsa manet in carne, sic ipsa caro uitam tribuit anime, dum ipsa caro facit opera iustitie. Ergo hoc modo sibi inuicem uidentur tribuere, et anima carni, et caro anime; et sic anima cum carne operante, acquirunt sibi inuicem uitam perpetue uite. Sed illam uitam mox percipit anima exuta carne, quam caro cum anima perceptura est in resurrectione in nouissimo die. Ergo, anima mea, et caro, exsultate in [443 1Kb] Deum uiuum , accedite ad Deum Creatorem uestrum, accedite et  illuminamini , et iam amplius non faciatis unde erubescatis; sed semper agere studete, unde in perpetuum [444 1Kb] gaudeatis. Hortor uos, moneo uos, ne in uacuum gratiam Dei modo recipiatis , qui etsi modo multa patitur fieri a uobis que multum displiceant illi; non semper eum ita pati putetis [445 1Kb] . Est enim sine dubio patiens redditor, et diligens cordis et renum scrutator. Patitur modo multa, exspectans nostram correctionem, uelut [446 1Kb] mansuetissimus: sed si modo nos non corrigimus, damnabit nos, sicut iustissimus: et qui modo tam dulcis est nobis, ut nos suos fratres uocet et amicos, tunc in extrema discussione ignoratos [447 1Kb] , et non sibi per bona opera notos, ueluti inimicos suos reputabit nos.

Anima mea et caro mea, iam tandem euigiletis, semper et ubique cogitantes de nouissimis uestris. Forsitan si hoc facitis, non facile peccabitis. Si modo, sicut moneo, facitis, secure sitis; quia cum  multi dolebunt, qui modo misere rident et gaudent, uos letitia inenarrabili exsultabitis et gaudebitis. In ipsis operibus uestris [448 1Kb] diligenter intendite [449 1Kb] . Si recta sunt et Deo placita, gaudete; si praua et Deo non accepta, citius corrigite. Non dormitent oculi uestri, non dormiant palpebre uestre. Aperta est fouea perditionis: facile illuc labitur, qui modo caute se non custodit. Peccatum et iniquitas, stultum et uanum, facile modo illuc impellunt; in quo semel immersi iam non resurgunt in perpetuum. Sicut prauis et mala [450 1Kb] semper facientibus, apertus est eternus interitus; sic bonis, et in bonis operibus perseuerantibus, apertus est paradisi introitus, in quo quis semel susceptus semper et in perpetuum manebit gaudens et letus. Hoc modo [451 1Kb] et bona  opera bonum eleuant sursum in excelsum [452 1Kb] : et mala opera malum demergunt in profundum deorsum.

Sed iam nunc diligenter uideamus, si possumus, quo ordine bona opera animam illius qui bene uixit ducant in celum, et mala opera animam peccatoris trahant in infernum. Anima pura, mox ut discedit a corpore, uidet omnia opera sua; et quia omnia bona uidet, gaudet inenarrabili letitia. Mox accipit eam angelus, et qui oculos eius tenuit ne uideret uanitatem [453 1Kb] ; amplectitur eam, qui obturauit aures eius ne audiret [454 1Kb] iniquitatem; protegit eam, qui custodiuit os eius, ne loqueretur mendacium; aggaudet ei, qui eam protexit ne peccaret in sensu olfaciendi siue tangendi; et sic eam ex omni parte letus et  hilaris circumdat, et ante thronum claritatis diuine, ubi sine fine gaudeat, locat. Occurrunt ei alii angeli, et alii sancti, qui ibi assistunt ante conspectum diuine maiestatis; et quam sociam sibi per bona  opera et amicam noscunt, in brachiis sincerissime caritatis gaudenter excipiunt; taliterque affantes, quasi singula gaudia omnium ibi cohabitantium ei ostendunt. Ecce, amica nostra, ecce, socia nostra, quia fideliter Deo seruisti, eiusque precepta faciendo uiriliter laborasti, iam tandem a labore quiesce, et eternis gaudiis amodo et usque in sempiternum nobiscum fruere.

At, contra, anima peccatoris cum cogitur de corpore exire, mox excipiunt eam angeli Satane, quam igneis catenis fortiter constringentes, fortiusque ex omni parte propellentes ad tormenta inferni rapiunt, ubi ipse Satanas mersus in profundum iacet deorsum. Ibi est fletus, et stridor dentium ; ibi ignis, laqueus, spiritus procellarum pars  calicis  peccatorum. Tunc ipse Satanas rapiens eam ad se, exspuensque in eam ignem plenum [455 1Kb] putore, iubet a suis ministris eam ex omni parte arctari, et sic arctatam in ipsis tormentis proiici, ubi sine fine cum illis tormentetur, et sine fine in ipsis doloribus indeficiens moriatur. Tunc infelix anima in ipsis penis tormentata, ipsis furiis infernalibus undique coangustata, tandem ad se reducta, cernens omnia mala que fecit, infeliciter proclamat: Heu misera, misera! cur unquam in uitam ueni, misera [456 1Kb] , que tantis tormentorum generibus undique excrucior misera? uermes, uermes, qui tam crudeliter me corroditis, parcite, queso; parcite mihi misere, tot et tam immania alia tormenta patienti. Heu misera, misera! et 212 mori [457 1Kb] cupio,  et tamen moriens mori nequeo. Nunc misera recipio quidquid peccaui per uisum, per gustum, per auditum, per odoratum, per tactum. Non tamen ualet infelici anime tam misere dolenti, tam sero penitenti, tam infeliciter proclamanti, quod tunc tanta tristitia se afficit. Sed quod, dum in uita fuit, promeruit, nunc in ipsis doloribus [458 1Kb] inferni, misera et peccatrix recipit.

Ecce anima mea et caro mea, diligenter intendite; intendentes autem uerum iudicium iudicate; et quid sit melius, quid utilius sequendum discernite. Bene facere et bona recipere? an mala agere, et mala percipere? Nisi insanum sapiatis, nichil aliud respondebitis, nisi, bene facere et bonum habere [459 1Kb] . Ergo facite bonum, ut illud possitis habere bonum, a quo est  omne bonum, scilicet omnis boni bonum, quod non potest esse nisi bonum. Multa bona Creator noster dedit nobis, multa in potestate nostra tradidit; sed nullum bonum est tam pretiosum, tam ab omni sapiente  expetendum, quam illud bonum, ad quod non potest accedere ullum malum. Hoc bonum est ipse Creator noster, qui nunquam nisi bonus est. Quod bonum si, eius gratia largiente, habere poteritis, omnia alia bona in illo habebitis. Si uero alia bona habentes, illum solum non habetis; in uanum laboratis, uentumque stultissime sequentes, in extremis non ueritatem, sed uanitatem inuenietis.

Est autem, sicut uidetis, si recte consideratis, presens gloria, quasi uesica uento plena; que dum sic plena tenetur in manibus, conspicitur speciosa et clara; cui si fortuito punctus permodicus imprimatur, non claritas, sed inanitas, et uentus remanet in manibus. Animaduertite ergo; et, sicut in principio  huius meditationis uos monui, de nouissimis uestris semper cogitetis; quia sic cogitantes, semperque de exitu uestro metuentes non facile peccabitis [460 1Kb] , et sic usque in extremum uiuentes, finita temporali letitia, que dum sic timebatis, circa oculos uestros quasi uentus uolabat, non uanitatem, sed ueritatem, que Christus est, inuenietis, ad quam uos perducat qui uos creauit. Amen.



MEDITATIO uI [461 1Kb] . Ad roborandum spiritum ne desperemus; quia si ueram penitentiam agimus, ueram misericordiam sine dubio de omnibus peccatis nostris inueniemus.

Cum ad peccata que feci [462 1Kb] respicio, et penas et tormenta intelligo, que pro iis pati debeo, non paruum  timorem habeo. Itaque multum anxius et multum timidus de perditione mea, si forte alicubi aliquam consolationem inueniam [463 1Kb] requiro. Sed heu [464 1Kb] miser! nullam inuenio; quia non solum Creatorem meum, sed et illum, et omnem creaturam eius a me offensam esse certus [465 1Kb] existo. Creator itaque meus cum omni creatura sua, peccatis meis grauiter offensus, me damnat; mea conscientia certa de suis malis operibus, ex omni parte me accusat. Et ita nullam consolationem inuenio, nec ab ullo [466 1Kb] facile me puto habere. Quid ergo faciam? quo me conuertam sic desolatus, sic peccatorum meorum malitiis inuolutus? Si ad illum [467 1Kb] , qui me rectum fecit, redire uolo, eiusque ineffabilem pietatem, ut de me misericordiam habeat, deprecor; non parum timeo ne pro  tanta temeritate magis eum moueam ad iracundiam aduersum me, et pro hoc grauius se uindicet de sceleribus meis, quibus non timui eius mansuetudinem exasperare. Quid ergo? Remanebo quasi desperatus  sine consilio, sine adiutorio? Adhuc Creator meus me patitur uiuere: adhuc non dimittit mihi ea, que sunt necessaria ad sustentationem huius uite, ministrare. Et, sicut rebus ipsis experior, peccata mea non possunt [468 1Kb] eius bonitatem uincere, ut adhuc uelit, sicut iam promerui, confundere, et ex toto destruere. Certissimum est ergo illum esse pium erga me, qui tanta bona mihi largitur, nec adhuc de meis iniquitatibus se querit uindicare.

Audiui, et sicut ipsi attestantur qui experti sunt, uerum est quod audiui, quia ipse fons misericordie, qui ab initio mundi currere cepit, adhuc currit. Fuit autem multum  misericors et pius erga primum parentem nostrum Adam, quando illud peccatum de fructu uetito commisit, quod non  statim eum, sicut promeruerat, eterna perditione damnauit; sed emendationem eius patienter exspectauit, et ut ad gratiam eius quem offenderat redire posset, misericorditer adiuuit. Misit uero ad hoc opus illi, et omnibus illis qui ex illo exorti sunt, sepius suos angelos, monens ut redirent, et penitentiam pro suis iniquitatibus agerent; quia ipse eos adhuc libenter reciperet, si de peccatis suis ex toto corde peniterent. Sed ipsi adhuc in peccatis suis perdurantes, eiusque monita spernentes, addiderunt peccata peccatis, et quasi insani et abominabiles in suis iniquitatibus facti, cum in honore facti essent propter similitudinem Dei, ceperunt mores bestiarum contra naturam imitari.

Misit preterea patriarchas, misit prophetas; sed  nec sic illi uoluerunt relinquere uias suas tortas et peruersas: sed quosdam illorum, qui eis monita salutis dabant, interficiebant; alios uariis et inauditis tormentis cruciabant. Castigabat tamen eos aliquando, ut misericors pater, non ut irritatus malis operibus illorum se de contumeliis, quas ei faciebant, uindicaret; sed ut correcti ad illius misericordiam redirent, qui nullo modo uult illorum, quos bonitate sua creauit, perditionem. Sed cum nec admonitione, nec correctione sepius ab eo uisitati reuerterentur, non se potuit fons pietatis ultra retinere; sed de sinu Patris descendens, assumpta uera humanitate, assumpta peccatorum similitudine, cepit eos dulciter monere, ut salutarem tunc de peccatis suis penitentiam agerent, et ipsum esse Filium Dei  cognoscerent. Pro illorum enim salute uenerat, et propter hoc, non desperarent: sed certissime adhuc de omnibus peccatis suis ueniam habere se crederent, si tantum [469 1Kb] illa dimitterent, et penitentiam agerent. Nullum est enim tam graue peccatum, quod non possit per penitentiam aboleri; ita ut nec iam amplius uel ipse diabolus de eo ualeat reminisci. Cernentes ergo peccatores tantam dulcedinem Creatoris  sui, ceperunt et ipsi certatim ad fontem currere misericordie, ad fontem pietatis, et peccata sua in eo lauare. Cepit autem et ipse fons pietatis cum peccatoribus conuesci, cepit eis aperire sacramenta confessionis sancte, per quam alleuiatur omne onus peccati; quia in uera confessione mundatur omnis macula delicti.

Post hec appropinquante tempore, quo pati deberet pro redemptione peccatorum, Iudei, ex quorum stirpe secundum carnem ortus est, ducti inuidia, illum, pro eo quia erat pius et misericors, crucifixerunt. Qui tamen et in ipsa morte non immemor pietatis sue, pro interfectoribus suis Patrem suum rogabat, ut dimitteret illis hoc peccatum: Non enim sciunt, inquit, 213 quid faciunt . Excusat illos  dulcissima Domini pietas, qui non uult mortem peccatoris, sed ut conuertatur, et uiuat . Cuius ergo cor tam durum, tamque lapideum non emollire possit tanta mansuetudo Creatoris nostri? Quem cum in multis creatura sua, quam ad imaginem et similitudinem suam [470 1Kb] de nichilo creauit, dehonestaret, non se uindicauit, sed dehonestatus, et multis malis operibus illorum irritatus, patienter tulit, et ut ad illum sine hesitatione redirent, dulciter admonuit. Pius ergo et dulcis Dominus noster iehsu Christus, sicut per prophetam dicitur, non uult mortem peccatoris, sed ut relinquat uias suas malas , et sic penitentiam agens de iniquitatibus suis, reuertatur ad gratiam sui Creatoris. Quam misericors etiam sit erga peccatricem  animam, dicit per alium prophetam, exhortans eam ut etiam post peccatum reuertatur ad eum, et inuenient [471 1Kb] misericordiam. Tu autem, inquiens, fornicata es cum amatoribus multis , id est, tu que in baptismate mihi fidem promiseras, tuam castitatem cum amatoribus multis commaculans [472 1Kb] uiolasti, tamen penitentiam age, et reuertere ad me, et suscipiam te. Nullus ergo peccator desperet, quando fornicata [473 1Kb] cum multis amatoribus recipitur, quia fons pietatis et misericordie iehsu Christus nullius iniquitatibus exhauritur, nullius sceleribus [474 1Kb] polluitur, sed semper purus, et abundans gratia dulcedinis, omnes ad se reuertentes infirmos et peccatores recipit, et quibuscunque peccatis sint maculati, abluit. Et ut certi sint omnes  peccatores et iniqui se ueniam peccatorum suorum accipere, si ipsa peccata sua curant dimittere, et penitentiam agere, ipse fons pietatis, pro amore quem erga eos [475 1Kb] habebat, eamdem carnem quam pro eis sumpsit, sicut superius exposui, pertulit crucifigi, ut qui erant peccatis mortui, nec aliter ad uitam redire poterant, nisi pretio sanguinis eius redempti, nullo modo desperent [476 1Kb] , cernentes  pretium quod est [477 1Kb] datum pro peccatis suis.

Cum itaque uideam tantam pietatem Domini mei Iesu Christi, totque peccatores et iniquos currere ad fontem pietatis, nullum excludi omnesque recipi, debeo ego solus desperare quod ipse fons pietatis, qui alios abluit, mea peccata non possit abluere? Scio, certo scio, et uere credo quia qui alios abluit, me quoque potest abluere, et mihi, si uult, quia potentissimus est, omnia peccata mea dimittere. Sed inter peccatorem et peccatorem est magna differentia, id est inter illum qui plus peccat, et eum qui minus peccat. Unde ego considerans quantum peccaui, quantisque iniquitatibus infelix anima mea polluta sit, intelligo me non solum equalem cum aliis peccatoribus, sed plus quam ullum [478 1Kb] peccatorem,  et ultra omnes peccatores, esse peccatorem. Plures enim peccauerunt, et tunc cessauerunt; quidam, etsi sepius peccauerint, tamen aliquando suis malitiis finem imposuerunt. Item alii et si [479 1Kb] multa mala fecerunt, multa etiam bona facere non omiserunt, quibus uel ut ex toto ipsa mala dimitterentur [480 1Kb] , promeruerunt, uel ut tolerabiliorem ipsam penam gehenne haberent sibi acquisierunt. Ego autem miser, et super omnes miseros et peccatores peccator et miser, intelligens et sciens ad quantam perditionem me traheret peccatum, et peccati delectatio, a peccatis et malefactis nunquam cessare curaui, sed semper auxi peccata peccatis, et ita totum libens et uolens in perditionem peccati me infelix immersi, et nisi immensa Domini bonitas  me adhuc pateretur, iam diu est quod ab ipsa gehenna debuissem esse deuoratus. Qui ergo [481 1Kb] taliter uixi, qui tanta mala commisi, qui tantis iniquitatibus me inuolui, quomodo audebo cum aliis peccatoribus qui tanta mala non fecerunt, currere ad fontem misericordie; ne propter fetorem, scelerum meorum me nolit [482 1Kb] , sicut alios peccatores, quorum fetor tolerabilior est, abluere? Adiuua ergo, Domine Iesu Christe, adiuua creaturam tuam, et si magnitudine peccatorum obrutam; a te tamen uidens creatam, adiuua ne desperet, quia, sicut credimus, nulla enormitas scelerum te uincere potest, si tantum peccator de tua misericordia non desperet.

Patere ergo me, Domine Iesu Christe, patere tuam ineffabilem pietatem inspicere, et quam dulcis  et bonus sis erga peccatores et miseros, enarrare. Hoc idem superius dixi, sed multum me delectat, quoties occasio apta se offert, reminisci quanta sit erga peccatores gratia tue dulcedinis. Pro amore enim et redemptione peccatorum, non solum illorum qui minus uel plus peccant, sed etiam illorum qui ultra modum peccant, si tantum modo peniteant, de sinu Patris descendisti, uirginis uterum  intrasti, carnem ex ea ueram assumpsisti, in mundo conuersans omnes peccatores ad penitentiam uocasti, ad ultimum, crucis patibulum pro illis pertulisti, et sic mortuus secundum carnem, uitam quam iuste pro suis peccatis perdiderant, illis reddidisti. Itaque cum [483 1Kb] respicio ad mala opera que operatus sum, si me iudicare uis secundum quod merui, certus sum de perditione mea, cum uero respicio ad mortem tuam, quam pro redemptione peccatorum passus es, non despero de misericordia tua. Latro uero ille, qui pro suis sceleribus tecum crucifixus est, usque ad ipsius anime exitum [484 1Kb] semper in peccatis fuit, sed tamen in ipsa hora sue expirationis, quia sua mala confessus est, et culpam clamauit, misericordiam inuenit, et tecum ipso die  in paradiso fuit . Cernens ergo te pro redemptione peccatorum esse mortuum, manus tuas et pedes clauis confixos, latus tuum lancea militis apertum, undam sanguinis et aque de eodem tuo latere currentem, desperare debeo? Unum tantummodo est quod uis, sine quo nullus peccator potest saluari, scilicet, ut de malis nostris peniteamus, et, in quantum possumus, emendare curemus. Hoc si fecerimus, securi sumus [485 1Kb] quia, si nos sic facientes inuenerit dies ultimus , confidentes de ineffabili pietate Domini nostri Iesu Christi, accusationem inimici aut parum, aut nichil omnino timere possumus. Habentes ergo ante oculos nostros pretium nostre redemptionis,  mortem uidelicet et sanguinem Redemptoris nostri, qui in remissionem effusus est [486 1Kb] pro peccatis nostris, habentes etiam exemplum latronis, et multorum qui in multis et magnis peccatis erant inuoluti, quos ipse fons pietatis iehsu Christus misericorditer absoluit, non desperemus, sed curramus securi de remissione peccatorum ad ipsum fontem pietatis, in quo iam tot, et tam magnos peccatores ablutos [487 1Kb] et uidemus, et agnoscimus, et certi simus nos similiter abluendos ab eodem fonte misericordie, si abstineamus a malitiis et a peccatis nostris, et, in quantum possumus, curemus deinceps bona operari. Ut uero a malis abstineamus, et bona faciamus, hoc nostra uirtute sine illius adiutorio facere non possumus. Illius ergo ineffabilem misericordiam deprecemur, cui  cura fuit nos facere, cum non essemus, ut nobis sic concedat in hac uita, antequam hinc exeamus, nostra peccata emendare, et sic assiduis compunctionibus mundare, quatenus ista finita, recto cursu, nullo impediente, ad eum ualeamus peruenire, ut cum illo simus in perpetua claritate iuncti angelicis choris, et omnibus sanctis, qui iam illa fruuntur gaudentes sine fine.



MEDITATIO uII [488 1Kb] .

I. Quod nichil stabile est in mundo.---214 Nihil certius morte, nichil hora mortis incertius [489 1Kb] . Cogitemus ergo [490 1Kb] quam breuis sit uita nostra, quam lubrica uia, quam certa mors, et hora mortis incerta. Cogitemus [491 1Kb] quantis amaritudinibus admistum sit, si quid dulce aut iucundum in uia huius uite, occursu suo nobis alludit. Quam fallax ac suspectum, quam instabile et transitorium est quidquid amor huius mundi parturit [492 1Kb] ; quidquid species aut pulchritudo temporalis promittit, quidquid delectatio carnis protendit. Consideremus etiam que sit patrie celestis suauitas aut dulcedo, serenitas et amenitas: et perpendamus unde cecidimus, et ubi iacemus; quid perdidimus [493 1Kb] , et quid inuenimus, ut ex utroque intelligamus  quantum nobis in hoc [494 1Kb] exsilio lugendum sit. Hinc Salomon ait: Qui apponit scientiam, apponit et dolorem , quia quanto magis homo [495 1Kb] intelligit mala anime sue [496 1Kb] , tanto magis suspirat et gemit. Meditatio siquidem parit scientiam, scientia compunctionem, compunctio deuotionem, deuotio orationem commendat. Meditatione assidua homo ad sui cognitionem illuminatur. In compunctione ex consideratione [497 1Kb] malorum suorum cor intimo [498 1Kb] dolore tangitur.

II. De multiplicibus beneficiis Dei [499 1Kb] .---Miser ego [500 1Kb] , quantum deberem diligere Dominum meum [501 1Kb] , qui me fecit cum non eram, redemit cum perieram. Non eram, et de nichilo me fecit. Inter ceteras alias creaturas ratione carentes non fecit me, id est, non arborem, non auem, non aliquod de animalibus, sed  hominum uoluit me esse. Dedit mihi uiuere [502 1Kb] , sentire, et discurrere [503 1Kb] ; perieram, et ad mortalem descendit; immortalis mortalitatem suscepit [504 1Kb] , passionem sustinuit, mortem uicit, et sic me [505 1Kb] restaurauit: sic sic gratia [506 1Kb] eius et misericordia eius semper preuenerunt [507 1Kb] me; de multis etiam [508 1Kb] periculis liberauit me liberator meus [509 1Kb] . Quando errabam,  reduxit [510 1Kb] me; quando ignorabam, docuit me; quando peccabam, corripuit me; quando contristabar [511 1Kb] , consolatus est me; quando desperabam, confortauit me; quando cecidi, erexit me; quando steti, tenuit me; quando iui, duxit me: quando ad eum ueni, suscepit me. Hec et alia multa fecit mihi Dominus meus iehsu Christus [512 1Kb] , de quibus erit mihi dulce semper gratias [513 1Kb] agere ut [514 1Kb] pro omnibus beneficiis suis possim eum amare, et semper laudare. Pro his enim omnibus quid [515 1Kb] illi rependam non habeo, nisi tantum ut diligam eum ex toto corde meo. Non enim melius, nec decentius quam per dilectionem datum est [516 1Kb] .

III. Hic reprehendit se peccator de ingratitudine diuinorum beneficiorum.---Ah, ah, ah, Domine Deus,  Pater misericordiarum, audeone uenire, et apparere in conspectu sanctorum tuorum infelicissimus et miserrimus, tot et tantorum beneficiorum tam ingratus, donorum tuorum tam impudens et tam exsecrabilis abusor? Qui toties ac tandiu ipsis beneficiis tuis te impugnare non ueritus sum; qui stipendiis tuis diabolo contra te militare toties et tandiu non erubui, qui ipsa dona tua in arma diabolica conuertere non timui, qui me ipso tam abominabiliter abuti presumpsi, ac me ipsum seruum ausus sum exhibere diabolo, et membra mea eiusdem facere, quibus te Creatorem, auctorem et membrorum meorum largitorem impugnaui.

Nunquid non ego sum, Domine Deus meus, qui me ipsum toties exhibui gladium acutum ingrato  diabolo ad deuorandas animas? Quoties armaui me contra te in alienam mortem? Linguam meam in arcum mendacii toties exhibui, quoties sagittas detractionis ac adulationis in alios misi. Non sufficio, misericordissime ac dulcissime Pater, enumerare membrorum meorum nefarias abusiones, quibus et diabolum armaui, et te benignissimum ac clementissimum impugnaui.


Iu. Recognitio peccati.---Ego sum ille homo dementissimus, quem de nichilo creasti, et de massa peccati et perditionis in filium gratie tue elegisti, et in coheredem carissimo unigenito Filio tuo Deo et Domino nostro Iesu Christo adoptaueras, et ad honorem et gloriam regni tui, et tanta tam indebite gratie tue largitate me impleuisti, qui et abundantiam huius tante suauitatis tue oblitus sum, et tanta bona mihi tradita a te prospiciens, spreto honore regni celestis, et gloria tua, me in spurium filium et degenerem conuerti, et diabolo distrahendo per sterquilinia luxurie et spineta auaritie, et ad illidendum in scandalis fluctibus et procellis superbie me tradidi. Ego sum cecus mercator qui pretiosissimis talentorum tuorum diuitiis tantam, miserabilis,  inopiam et nuditatem et eterna suspiria mercatus sum; sterquilinio luxurie et diuitiarum sentibus, iucundissimam ac suauissimam pacem; securissimum portum, procella superbie; eternam lucem, eternitatis tenebris; eterna gaudia, eternis doloribus; et eternam gloriam, eterno opprobrio; et regnum tuum, diabolica seruitute commutaui.

Ego sum infirmissimus ille, qui uelut signum ad sagittam iaculis peccatorum confodiendum, et uulneribus lacerandum me exposui. Ego sum ille homo qui, uelut cadauer canibus infernalibus et omnibus uolucribus immundis dissecandum et laniandum, proiectus a ciuitate tua sancta, que est sanctorum amicorum tuorum, sanctaque iucundissima societate sanctorum spirituum supernorum, uitiorum uermibus  comedendum me tradidi. Quam abominabilis appareo coram oculis sanctis tuis, ceno fetidissimo teterrimoque luxurie immundus ac sordidatus, igne iracundie et auaritie semiustus, atque uermibus odii, et inuidie obsessis membris meis, uento superbie tumidus, monstruosus totus, ulcerosus, atque confossus, tot tantorumque peccatorum meorum diabolice turpitudinis sigillatus characteribus. Scio, miserator Domine, quod merito et iustissime negare me potes, et non me recognoscere non solum filium tuum, sed et creaturam tuam in eo quod talis sum. Nec enim horrenda illa omnigenum turpitudinum monstruosa facies, est creationis aut recreationis tue, non est abominatio ista imago tui et similitudo equa. Alteram me creasti. uere similitudo ista diabolice turpitudinis me ostendit  215 diaboli hactenus fuisse filium, et tormentorum infidelium heredem. Hec est mercatio et commutatio, quia cecus et dementissimus ego tue similitudinis gloriam et honorem abominabilissima ac uilissima feditate mutaui.

Non ideo, sancte Pater, pretiosa illa talenta tua tradideras mihi, ut pro usuris horrendam istam abominationem faceres me tibi reportare. Non ideo mihi tot ac tantis beneficiis tuis debitis seminasti, ut fetorem et spinas et tribulos peccatorum de me colligeres. Non ideo tot et tantis beneficiis me impleuisti et ditasti, ut in oppugnationem tuam ea conuerterem. Non erat intentio benignitatis tue armare me contra te, nec armare diabolicam auctoritatem  donis tuis. Ecce tot hic uulneribus plagatus sum, nec ullo sensu doloris torqueor. Tot et tantis uulneribus confossus non doleo. uideo me cecum, qui tot et tantas turpitudines meas et nuditatem non erubesco.

uere insensibilis sum et stupidus corde, qui tot et tanta damna mea non doleo, et qui mortem meam lugere non ualeo. uere corde lapideo induratus sum, qui nec imminentia mihi eterna supplicia saltem non timeo. uere corde congelatissimo, quem beneficiorum incendia admota amore Patris clementissimi calefacere non sufficiunt. uere largiter me reprehendo, quem nec tuba predicationis, nec comminationum tuarum tonitrua sufficiunt excitare.

Ubi est dolor penetrabilis, dolor compunctionis,  quo totam illam duritiam diabolicam conterere et diruere deberem, et totum lapidem duritie et obstinationis illius comminuere? Ubi est, Deus meus, ille pudor, quo ante occulos tuos et totius curie celestis confundi deberem? Ubi est timor ille tue uindicte, quo totus ante conspectum tuum contremiscere deberem? Ubi est amor ille, et desiderium pacis, amoris, et gratie tue recuperande quo inardescere deberem? Ubi est torrens ille lacrymarum, quo spurcitias meas ante te delere deberem? Ubi est deuotio orationis, qua te mihi placatum et propitium reddere deberem? Quo me uertam, misericors et miserator Pater, qui nichil dignum respectu misericordie tue offero maiestati tue? Quo fugiam,  piissime Pater, qui sum uacuus omni bono, et etiam plenus omni malo appareo ante conspectum sanctorum tuorum, et sanctarum militiarum exercituum celestium?

Scio, Domine Deus, dominator uite mee, quod omne datum optimum, et omne donum perfectum desursum est, descendens a Patre et fonte luminum : scio me nichil posse acceptum offerre coram te et gratum nisi de fonte bonitatis tue illud prehauserim; et hoc utique te illuminante, docente. Scio hanc arrham misericordie tue me preuenire. Scio, dulcissime Pater, quod bona tua sicut fraude nulla tibi arripere aut auferre possum, sic nec ullis meritis obtinere me omnia posse quibus ad te reuertar, et complaceam. Quid enim meritis  meis deberi potest, nisi mortis eterne supplicium? Scio quod in beneplacito tuo sancto est me disperdere, secundum multitudinem flagitiorum, facinorum, et negligentiarum et omissionum mearum; uel reformare me, uel facere me tibi acceptabilem secundum diuitias inestimabiles misericordie tue, qui solus es reformator creature quam solus formasti.

Nunc, misericors Pater, ad te confugio, sciens quod non est mihi fuga a te nisi ad te. Quis me potest liberare de manibus tuis, nisi tu solus? Liberare me potest misericordia tua, quam tot et tantis iniquitatibus meis non solum demerui, sed etiam impugnaui, ab ira iustissima tua, quam infelicissimus  et gratissimus irritaui. Igitur suscipere me dignare, Domine, reuertentem ad te. Auerte, obsecro te, oculos sanctos ab ingratitudinibus meis atque spurcitiis. Ad teipsum, obsecro, respice, cui nunquam sine uenie spe supplicatur. In temetipso inuenies unde et propter quod miserearis secundum abundantiam suauitatis tue, et immensitatem misericordie tue. Noli, obsecro, ad me respicere, quia nichil in me inuenies, nisi unde irasci debeas, uel nisi morte eterna dignissimum. Auerte, obsecro te, Domine, oculos tuos sanctos a conspectu turpitudinum et abominationum mearum, quas si ego perlucide et plene conspicerem et uiderem, horrore nimio non sustinerem, sed me ipsum horrerem et fugerem. Auerte, obsecro, nares tuas a fetoribus  meis; et ad temetipsum conuerte. Scio, Domine misericordie, quod mundi sunt oculi tui sancti, et horrorem deformitatis mee, nisi tu dederis mihi bona, quibus placeam tibi, non possunt aspicere. Scio quod tota tua curia celestis auertit oculos suos, et aures obturat, abominationes meas ferre non sustinens. Sed tu, misericors Pater, ad fontem illum misericordie conuertere, cuius misericordie non est numerus nec finis, et pio ac sereno uultu respice me creaturam tuam. Creatura tua ego sum, Domine, et opus manuum tuarum.

Reforma igitur, obsecro, quod in me fecisti, et destrue quod ego contra mandata tua in me feci. Hoc igitur destrue quod odisti in me, et quod tu utique non fecisti, sed ego miser. Hoc reforma et  refice quod tu ipse fecisti et formasti. Hoc enim est tuum, Domine Deus meus, hoc est odisse, quod non posse. Nihil odisti eorum que fecisti . Hoc destrue in me quod meum est, quod utique tu non fecisti, hoc est, turpitudinem abominationum mearum. Ne me destruas. Hanc destrue, misericors et miserator Domine; hanc enim odisti, et hanc ut odisse incipiam mihi largitus es.



MEDITATIO uIII. Eleuatio penitentis ad Patrem.

Respice, obsecro, sancte Pater omnipotens eterne Deus, ad illam misericordie tue exundantissimam abyssum, qua uelut diluuium ablutionis karissimi Filii tui unigeniti pretiosissimum uiuificumque, in mundi emundatione exundauit, cuius et morte placuit  bonitati tue etiam nos uiuificare, et eius sanguine lauare. Qui etiam Filium tuum carissimum mundo scuto bone uoluntatis tue  largitus es, quo se ab ira tua protegerent, et mortem quam metuunt, ipse illam scuto iustitie tue et iustissime ire tue obiecto exciperet. Ubi, quantum per te nobis boni uelles, ostendere dignatus es, dum carissimum Filium tuum, uelut scutum, ire tue opponere dignatus es. Et ipsum placuit misericordie tue et iram tuam et mortem nostram excipere, iram quam merueramus, et mortem. Ipse uero Unigenitus tuus mortem nostram solus portauit.

Reminiscere miserationum tuarum, Domine, et  misericordiarum tuarum, que a seculo sunt ; et conanti creature tue ad te porrige dexteram. Adiuua infirmitatem conantis ad te. Trahe ipsum, qui scis ipsum non posse ad te uenire, nisi tu Pater traxeris eum tuo amore et desiderio . Fac me seruum tibi acceptabilem et placitum, qui scis me non posse aliter tibi placere. Da, ebsecro, dona illa sancta, quibus solis tibi placeam; qui das bona grata petentibus te; fac, queso, ut tu solus sis amor meus et desiderium meum, tu solus sis amor 216 meus et timor meus. uindica me totum tibi qui me totum quod sum, et totum quod in me, imo totum quod sapio, totum quod moueor, debere tibi soli scio. Totum me conuerte in laudem et gloriam tuam, qui  totum me debeo laudi tue. Ne tradas, obsecro te, Domine, hostibus tuis creaturam tuam, retine eam tibi, cuius est solius plenissime, et singillatim consumma in me quod cepisti, et confirma quod operatus es.

Exaudi, obsecro, orationem meam, cuius tu largitor et inspirator es, antequam inuocarem te. Respice supplicantem tibi, qui me, dum erarem, respicere sic dignatus es. Non in uacuum, miserator Domine, orationem istam inspirare dignatus es, non frustra eam largitus es mihi. Ad hoc utique mihi eam largiri dignatus es, ut exaudias me. Ad hoc dedisti mihi, ut supplicarem tibi ut miserearis mihi peccatori et cui iam arrham misericordie tue tribuisti, largire residuum. Recupera me, Domine  Deus meus, et erue de manibus inimicorum meorum, quia et ipsi tui sunt, et omnipotentie tue subiiciuntur; qui etiam nichil oderunt in me, nisi quod dedisti mihi in omnibus bonis actibus. Nihil oderunt in me, nisi quod diligo te. Hoc omnibus studiis et uiribus suis et tota fraude moliuntur ne diligam te, ne glorificem te, nec omnino queram te.

Ne ergo preualeant aduersum me hostes glorie tue, sed magis confundantur multitudine misericordie tue, uidentes me conuersum in laudem et gloriam tuam totum querere pacem et gloriam tuam contra insidiantes, et cuius immutationem intendunt. Ne expleri patiaris, obsecro te, Domine, tam iniquam, tam exsecrabilem uoluntatem eorum de  me, et contra me. Magnifica ergo, Deus meus, animam meam ad annuntiandum laudem tuam, et glorie tue preconia, ut totus de cetero secundum magnitudinem glorie tue uiuam, totaque uita mea te glorificet. Exemplo meo ad glorificandum te, inuita et prouoca multos predestinatos. Abstrahat, queso, uilissimos et immundissimos abominabilesque spiritus tenebrarum a me, presentie luminositatis et suauitatis glorie tue, quam sustinere non possunt. Dirumpe uincula mea, et educ me de conclusione, et de carcere horrido et tenebroso teterrimoque, et de lacu miserie, et de luto fecis, et de profundo mortis et tenebrarum in libertatem et lucem tuam admirabilem.


Illumina me fide saluberrima tua, letifica me et confirma spe iucundissima et certissima tua. uiuifica me dilectione fortissima et iustissima tua. Deprime me et humilia atque custodi me timore fortissimo, securissimo et inuictissimo tuo. Confunde salubriter me pudore pulcherrimo et gloriosissimo tuo. Quoties ante oculos tuos aliquid quod eos offendat affero, torque me, afflige me dolore muliebri, et suauissimo modo compunctionis medicine efficacissime tue, ne recedam a facie misericordie tue uacuus et confusus, sed obtineam quidquid, te iubente, te largiente et inspirante, petam, et quidquid te petentibus promisisti. Sentiam, misericors et miserator Domine, quod non in uanum ad misericordiam tuam confugitur, et presto es te querentibus  ad inueniendum te, et quod non deficiam apud te fontem misericordie tue, qui de profundo me eripuisti, et que, et quanta, et quot intelligis, contulisti. Eadem quippe facultate omnipotentie, sapientie et bonitatis tue, qua dixisti et facta sunt omnia, ea facilitate misericordie tue dicere potes, et informabuntur in me omnia deformata.

Ecce, omnipotens et misericors Pater, tot et tanta beneficia tua que recepi, enumeraui, tot et tanta mala, que bonitati tue reddidi, recitaui; infelix ego sum et ingratus, qui post tot et tanta mala, que manent me, et imminent mihi, adhuc gelido, duro et impudenti et mortuo et stupido corde sum coram te, et non erubesco. In tot et tantis  latrociniis deprehensus, et solum exspectans infernale patibulum, nec timore concutior, nec dolore torqueor, nec pudore confundor, nec amore tam placide, tam durabilis bonitatis tue accendor. An exspectas, dulcissime Pater, et differs respicere in me, et misereri mei, quousque secundum misericordiam tuam dignus ante te appaream, et dignum aliquid rogatu et exauditione tua ante te offeram? Ecce cadauer mortuum, et uermibus scatens, et triduanum fetens ad te ueniens in te uite Largitorem, attuli. Ecce cecum ad illuminandum offero omnipotenti misericordie tue, et languidum ad sanandum, et tot et tantis debitis obligatum, ad soluendum, nudissimum et pauperrimum, ad ditandum, in cuius oculis facile est subito honestare  pauperem.

Non aliquid aliud possum, clementissime Deus, offerre tibi, nisi memetipsum qualis sum, et ostendere mortem et uulnera mea, nuditatem et paupertatem meam, et debita mea, secundum que carcerem mortis eterne timeo. Ostende itaque oculos tue misericordie, si quomodo conuertaris et ignoscas, et infundas gratiam beatitudinis tue super me. Nec enim conuertere me possum ad te tot et  tantis uulneribus et egritudinibus et morte ipsa depressus, et impotens effectus. Sed tu, misericors Pater, conuerte me, et conuertar ad te. Conuerte me, Domine, ad te, et contere et contribula cor meum, et sensus uiuifici doloris immitte. Non enim est fons bonorum preter te. Non est a quo accipiam amorem et timorem et dolorem et pudorem, quibus coram te misericordia dignus inueniar, nisi de prelarga misericordia tua super me indignissimum gratiam effuderis. Domine, si istam mihi concesseris, beatus ero. Si in me flagitia et facinora mea uindicare secundum iudicium et iustitiam tuam dignatus fueris, felix sum; non autem si secundum iram tuam, que rebelles et contumaces misericordie tue comprehendit in fine.


Et hec est iustitia tua, et iudicium tuum, misericors Pater, quod timore, et amore, et pudore, et dolore agitur in cordibus ueraciter penitentium et redeuntium ad bonitatem tuam, ut misericordiam consequantur. Confige ergo latronem istum timore tuo sancto, et adure apostatam istum igne amoris et caritatis tue. Confige, Domine, malefactorem istum dolore uiuifico ac saluberrimo tuo; confunde impudentem preuaricatorem istum glorioso tuo pudore. Affige sceleratum istum cruci penalis laboris, et acceptabilis misericordie tue, fac me toto corde esurire et sitire te totis uisceribus, totoque desiderio amplecti te. Fac me totis uisceribus seruire tibi soli, toto studio querere que beneplacita  sunt coram te; cui cum Unigenito tuo et Domino nostro Iesu Christo, et Spiritu sancto paracleto dono sanctissimo tuo omnis honor et gloria in secula seculorum. Amen.



217 MEDITATIO IX [517 1Kb] . De humanitate Christi.

Iesum Nazarenum a Iudeis innocenter condemnatum, a gentibus cruci affixum, nos Christiani [518 1Kb] diuinis honoremus obsequiis. Saluatoris [519 1Kb] infirma nos, qui Christi sumus, reuerenter uenerari, amanter amplecti, fortiter imitari dignum est et salubre et honorificum. Hec enim sunt instrumenta fortissima; quibus omnipotens uirtus, et inuestigabilis sapientia Dei restaurationem mundi potenter ac mirifice operata est, et usque modo operatur. Christus  Dominus minoratus est paulominus ab [520 1Kb] angelis, ut nos equaret angelis, et quis propter Christum se non humiliet? Christus Dominus pro peccatis nostris crucifixus est, et crucis amara suis amatoribus dulcorauit; mortuus est, et mortem enecauit, ut uiueremus per illum; et quis non amet Christum Dominum? quis non patiatur pro Christo? [521 1Kb] Christus per crucis ignominiam ad superne claritatis gloriam transiuit, et data est ei pro sua reuerentia  a Deo Patre omnis potestas in celo, et in terra ; ut adorent eum omnes angeli Dei, et in nomine eius [522 1Kb] omne genu flectatur, celestium, terrestrium, et infernorum .

Ubi est ergo gloriatio tua, o Christiane [523 1Kb] , nisi in nomine crucifixi Domini tui [524 1Kb] Iesu Christi; in nomine quod est super omne nomen, in quo qui benedictus est super terram, benedicetur in celis? Gloriamini in nomine sancto eius, filii redemptionis; date honorem Saluatori uestro, qui magna fecit in uobis, et magnificate nomen eius mecum, dicentes: Adoramus te, Christe [525 1Kb] , Rex Isrel, princeps regum terre, lux gentium, Domine sabaoth, uirtus Dei omnipotentis fortissima. Adoramus te,  pretiosum redemptionis nostri pretium, hostia pacifica, que sola odoris tui mirabili [526 1Kb] suauitate Patrem, qui in celis [527 1Kb] habitat, ad respiciendum humilia inclinasti, et solus ipse ipsum [528 1Kb] placabilem reddidisti [529 1Kb] . Tuas, Christe, miserationes predicamus; tue suauitatis memoriam cum [530 1Kb] abundantia eructamus; tibi, Christe, sacrificium laudis immolamus pro multitudine bonitatis tue, quam ostendisti nobis, semini nequam, filiis sceleratis [531 1Kb] .

Cum enim adhuc essemus inimici tui, Domine, et mors antiqua in omnem carnem exerceret [532 1Kb] dominium, cui omne semen Adam lege primordialis culpe obnoxium erat, recordatus es uberrime misericordie tue, et prospexisti de sublimi habitatione tua in hanc uallem plorationis et miserie [533 1Kb] . uidisti,  Domine, afflictionem populi tui, et tactus dulcore caritatis intrinsecus, apposuisti cogitare super nos cogitationes pacis et redemptionis. Et quidem cum esses Filius Dei, uerus Deus, Deo Patri sanctoque Spiritui ceternus et consubstantialis, lucem habitans inaccessibilem , portansque omnia uerbo uirtutis tue , non despexisti in hoc nostre mortalitatis ergastulum altitudinem tuam inclinare, ubi nostram et gustares et absorberes miseriam, nosque reparares ad gloriam. Parum [534 1Kb] fuit caritati tue, ad consummandum opus nostre salutis, cherubim, aut seraphim, aut unum ex angelis destinare: ipse ad nos uenire dignatus es [535 1Kb] per mandatum Patris, cuius nimiam caritatem experti sumus in te. uenisti, inquam, non locum  mutando, sed presentiam tuam nobis per carnem [536 1Kb] exhibendo. Descendisti a regali solio sublimis glorie tue in humilem et abiectam in oculis suis puellam, primo uirginalis continentie uoto sigillatam. In cuius sacro utero [537 1Kb] Spiritus [538 1Kb] sancti inenarrabilis  uirtus et te concipi fecit, et nasci in uera humanitatis natura, ita ut nec maiestatem diuinitatis in te, nec integritatem uirginitatis in Matre, uiolaret natiuitatis occasio.

O amanda, o admiranda dignatio! Deus immense glorie, uermis contemptibilis fieri non despexisti; Dominus omnium, conseruus seruorum apparere uoluisti. Parum tibi uisum est Patrem te nostrum [539 1Kb] esse; etiam, Domine, frater noster esse dignatus es. Et tu, Domine uniuersorum, qui nullam habes [540 1Kb] indigentiam, inter ipsa natiuitatis tue initia non horruisti abiectissime paupertatis degustare incommoda. Ut enim ait Scriptura, tibi, cum nascereris, non erat locus in diuersorio , neque cunabula, que teneritudinem tuam exciperent habuisti;  sed tu in uili presepio sordentis stabuli, tu qui terram palmo concludis, inuolutus panniculis reclinatus es ; et hospitium, scilicet presepium a [541 1Kb] brutis animalibus mater tua mutuo accepit. Consolamini, consolamini, qui in sordibus paupertatis enutrimini, quia uobiscum est [542 1Kb] Deus in paupertate, non cubat in deliciis splendidi cubilis, nec enim inuenitur in terra suauiter uiuentium. Quid ultra gloriaris, o diues, lutea res [543 1Kb] , in uolutabro lecti picti et delicati, cum Rex regum suo recubitu stramenta pauperum honestare maluerit? Quid dura strata detestaris, cum tener infantulus, in cuius manu sunt omnia, tuis sericis, tuis plumis duras iumentorum stipulas preelegerit? Sed et tenella hec tua, Christe, infantia a persecutorum gladiis  tuta non fuit. Adhuc enim inter dulcia matris ubera sugens dependebas, quando apparuit angelus in somnis Ioseph, dicens: Surge, et accipe puerum, et matrem eius, et fuge in Aegyptum; et esto ibi usquedum dicam tibi; futurum est enim ut Herodes querat puerum ad perdendum eum . Iam ex tunc, bone Iesu, pati cepisti. Non solum autem illam infantie tue uexationem in te ipso pertulisti, sed et mortem in pusillis tuis, quorum multa millia inter mamillas matrum pro te Herodis trucidauit immanitas.

Infantia uero teneriori decursa, discende humiliter [544 1Kb] ueritatis nobis exemplum prebuisti. Non enim sedisti cum consilio uanitatis , sed in medio doctorum, interrogans et audiens illos,  cum tamen Dominus scientiarum tu esses , atque ipsa Dei Patris sapientia. Sed et obedientie nobis formam prestitisti, dum parentum imperio tu, imperator mundi, humiliter subditus exstitisti. At ubi robustioris etatis plenitudo aduenit,  missurus manum ad fortia, egressus es in salutem populi tui, ut gigas fortis ad currendum uiam totius miserie nostre . Et primum quidem, ut per omnia te fratribus assimilares, seruum tuum baptizantem peccatores in penitentiam, tanquam peccator adiisti; baptizare quoque te postulasti, innocens Agne Dei, quem nulla peccati stilla [545 1Kb] unquam maculauit. Baptizatus es, non te in aquis, sed aquas in te sanctificans; ut per eas sanctificares nos. De baptismo in desertum in Spiritu fortitudinis egressus es, ut et uite solitarie in te non deesset exemplum. Solitudinem ac ieiunium quadraginta dierum, famis acerbitatem, tentamenta illusoris spiritus equanimiter tolerasti, ut omnia hec nobis tolerabilia efficeres. Demum uenisti ad  oues que perierant domus Isrel , diuini uerbi lampadem palam extollens ad illuminationem orbis terre, et regnum Dei cunctis annuntians, factus es causa salutis eterne omnibus obtemperantibus , sermonem [546 1Kb] sequentibus 218 signis confirmasti, uirtutem diuinitatis tue ostendisti in cunctis male habentibus, omnia omnibus gratis exhibens que saluti earum congruerent, ut omnes lucrificares. Sed obscuratum est insipiens cor eorum , Domine, et proiecerunt sermones tuos retrorsum ; neque attenderunt ad omnia mirabilia, que operatus es in eis, exceptis perpaucis nobilioribus [547 1Kb] athletis, quos inter infima et abiecta mundi elegisti, ut per ipsos alta et fortia magnifice expugnares . Nec solum ingrati gratuitis tuis beneficiis exstiterunt, sed et contumeliis affecerunt te, Dominum dominantium, et fecerunt in te quecunque uoluerunt . Te enim faciente opera [548 1Kb] Dei, que nemo alius fecit, quid dixerunt? [549 1Kb] Non est hic homo a Deo ; in principe demoniorum eiicit demonia . Demonium habet; seducit turbas; uorax est et potator uini; amicus publicanorum et peccatorum .

Quid fles? quid suspiras, o homo Dei, dum sustines uerborum iniurias? Non audis quanta propter te in Dominum Deum [550 1Kb] tuum ceciderunt opprobria? Si patrem familias Beelzebub uocauerunt, quanto magis domesticos eius?  Et hec  quidem et similia blasphemantes, et aliquoties lapidibus te impetentes, Iesu bone, patienter sustinuisti, et factus es coram eis quasi homo non audiens,  et non habens in ore suo redargutiones . Nouissime autem et iustum sanguinem tuum [551 1Kb] , a discipulo tuo, filio perditionis, triginta argenteis appretiati sunt , ut precipitarent animam tuam in mortem sine causa. Et te perditissimi proditoris [552 1Kb] tui perfidia non latebat, quando in cena ablutionis causa etiam coram [553 1Kb] ipso, genu flexo procumbens, maledictos pedes eius ueloces ad effundendum sanguinem tuum sanctissimis manibus tuis attrectare, lauare et extergere dignatus es . Et adhuc extento [554 1Kb] collo ambulas, o terra et cinis, adhuc superbia te supra te eleuat, adhuc impatientia te exagitat! Intuere humilitatis et mansuetudinis magistrum [555 1Kb] , Dominum Iesum Christum, uniuerse  creature factorem, tremendum [556 1Kb] iudicem uiuorum atque mortuorum, ante pedes hominis et traditoris [557 1Kb] sui genua incuruantem. Disce quia mitis est et humilis corde , et confundere in superbia tua, erubesce impatientiam tuam [558 1Kb] . Hoc quoque erat mansuetudinis tue, Domine Iesu, quod perfidum illum in cetu fratrum palam detegere et confundere noluisti, sed leniter admonitum accelerare iussisti quod parabatur [559 1Kb] . In omnibus his non est auersus furor eius a te, sed egressus foras satagebat circa frequens maleficium. Quomodo cecidisti de celo Lucifer, qui mane oriebaris  in deliciis paradisi? [560 1Kb] Gloriosus apparuisti, ciuium celi socius, et uerbi diuini conuiua. Qui nutriebaris in croceis, amplexatus [561 1Kb] es  stercora?  Tunc clarificata est familia tua, Christe, in modum societatis angelice, tunc demum diuinissimi uerbi [562 1Kb] uberrima inundatione felix ille [563 1Kb] conuentus ex ore tuo potatus est. Siquidem corruptus ille [564 1Kb] uter foras missus fuerat, quem huius limpidissimi liquoris infusione sciebas indignum.

Dato autem caritatis et patientie Saluatoris [565 1Kb] mandato, et disposito fratribus regno Patris tui ad locum traditori tuo notum cum illis diuertisti, sciens omnia que uentura erant super te. Ibi anime tue tristitiam, quam ex imminente passione sponte assumpsisti; sicut et cetera que passus es in auribus fratrum profiteri non erubuisti, dicens: Tristis est anima mea usque ad mortem .  Positis quoque genibus [566 1Kb] procidisti in faciem tuam, orans in agonia, et dicens: Abba Pater, Pater mi [567 1Kb] , si possibile est, transeat a me calix iste .  Et angustias cordis tui tristissimi [568 1Kb] indicabat sudor ille sanguineus, qui orationis tempore de sanctissima carne tua guttatim decurrebat in terram. Dominator Domine Iesu Christe, unde anime tue hec tam uehemens tristitia? unde tanti sudoris [569 1Kb] anxietas, et tam anxia supplicatio? Nonne uoluntarium omnino Patri sacrificium obtulisti, et nichil inuitus pertulisti? Utique, Domine. Arbitramur autem quod et hoc quoque ad consolationem infirmorum membrorum tuorum assumpsisti, ne forte desperet quis, si caro infirma remurmuret, cum tamen ad [570 1Kb] passionem promptus est spiritus. Nimirum et ut maiores [571 1Kb] erga te amoris et gratitudinis stimulos haberemus, naturalem carnis infirmitatem, huiusmodi indiciis in te expressisti,  quibus doceremur quia uere [572 1Kb] languores nostros ipse portasti; et non absque sensu doloris, passionum sentes percurristi. uox enim illa, uox carnis fuisse uidetur, non spiritus, ex eo quo subiunxisti, Spiritus quidem promptus est, caro autem infirma . Quam promptus enim fuerit spiritus tuus, bone Iesu, ad passionem, euidenter ostendisti, quando uenientibus una cum proditore tuo uiris sanguinum, querentibus animam tuam cum laternis, facibus, et armis per noctem, ultro occurristi, et signo quod [573 1Kb] a duce flagitii acceperant teipsum manifestasti . Nam accedentem ad osculum oris [574 1Kb] tui cruentam bestiam auersatus non es, sed os, in quo dolus inuentus non est , ori quod abundauit malitia,  dulciter applicuisti .

O innocens Agne Dei, quid tibi et lupo illi? Que conuentio Christi ad Belial?  Sed et hoc benignitatis tue erat, Domine Iesu, ut [575 1Kb] omnia illi exhiberes, que praui cordis pertinaciam emollire potuissent. Nam et ueteris amicitie illum commonuisti, dicens: Amice, ad quid uenisti?  Et horrore sceleris sui cor impii ferire uoluisti, cum ei dicebas [576 1Kb] : Iuda, osculo Filium hominis tradis. Et ecce Philistiim super te, Samson . Non illos a te absterruit [577 1Kb] , quod in hora comprehensionis tue omnipotenti brachio tuo terre [578 1Kb] eos allisisti, non quidem defensionis causa, sed ut cognosceret  humana presumptio nichil se posse aduersum te, nisi quantum permitteretur a te. Et quis audiat sine gemitu qualiter in illa hora homicidas manus tibi iniecerunt, et innocentes manus tuas, bone Iesu, uinculis constringentes, te Agnum [579 1Kb] mansuetissimum  nichil obloquentem [580 1Kb] , ad instar latronis, contumeliose pertraxerunt ad uictimam? Sed nec tunc misericordiam tuam super inimicos tuos distillare fauus dulcedinis tue, Christe, cessauit. Nam et mutilam ab discipulo [581 1Kb] tuo aurem inimici sanasti [582 1Kb] ; et defensoris tui zelum a lesione trahentium te compescuisti. Maledictus furor eorum, quia pertinax, quem nec maiestas miraculi, nec pietas beneficii confringere potuit.

Concilio malignantium aduersus te pontificum presentatus es, et [583 1Kb] ueritatem, prout oportuit [584 1Kb] , confessus, quasi de blasphemia adiudicatus es morti. Amantissime Domine Iesu, quanta illic indigna a propria [585 1Kb] gente pertulisti? uultum tuum honorabilem, in quem desiderant angeli prospicere,  qui omnes celos adimplet letitia, quem deprecantur omnes diuites plebis , polluti labii sui sputis inquinauerunt, sacrilegis manibus ceciderunt, uelo operuerunt in derisionem, et te Dominum uniuerse creature, tanquam seruum contemptibilem, colaphizauerunt. Adhuc autem et animam tuam incircumciso cani deglutiendam tradiderunt. uinctum siquidem ante faciem Pilati presidis te [586 1Kb] perduxerunt, postulantes supplicio crucis perimi te qui peccatum non noueras; et uirum homicidam donari sibi , lupum Agno, auro lutum preponentes [587 1Kb] . O indignum et infelix concambium! Et quidem non ignorabat impius ille per inuidiam hoc fieri in te, nec tamen abstinuit a te temerarias manus, sed repleuit amaritudine  animam tuam sine causa. Illudendum Herodi te misit, illusum recepit, nudum in conspectu irrisorum astare te fecit [588 1Kb] : nec pepercit amarissimis uerberibus uirgineam carnem tuam diuellere, plagis, liuores liuoribus crudeliter infligens.

Electe puer Domini mei [589 1Kb] , quid tanta amaritudine, quid tanta confusione [590 1Kb] dignum commiseras? prorsus nichil: ego homo [591 1Kb] perditus, totius contritionis, totius confusionis tibi [592 1Kb] causa exstiti. Ego uuam acerbam comedi, 219 et dentes tui obstupuerunt, quia que non rapuisti tunc exsoluebas . In omnibus his non est perfidorum [593 1Kb] Iudeorum satiata [594 1Kb] impietas. Nouissime autem in manus incircumcisorum militum deuolutus es, morte turpissima consumendus.  Parum erat sacrilegis istis crucifigere te, nisi prius et ipsi repleuissent illusionibus animam tuam . Quid enim de illis ait Scriptura? Et congregauerunt ad eum uniuersam  cohortem in pretorium; et exuentes eum uestimentis suis, induerunt eum tunica purpurea, et chlamydem coccineam circumdederunt ei; et plectentes coronam de spinis, imposuerunt capiti eius, et arundinem in dextera eius, et genu flexo illudebant ei, dicentes: Aue, rex Iudeorum; et dabant ei alapas, et exspuentes in eum accipiebant arundinem, et percutiebant caput eius. Et postquam illuserunt ei, induerunt eum uestimentis suis; et duxeruut, ut crucifigeretur, baiulantem sibi crucem. Et perduxerunt eum in Golgotha, et dabant ei uinum myrrhatum cum felle mistum bibere; et cum gustasset, noluit bibere . Tunc crucifixerunt eum, et duos latrones cum eo, hinc et hinc, medium autem Iesum. iehsu autem dicebat: Pater, dimitte illis, quia nesciunt quid faciunt  . Postea sciens iehsu quia iam omnia [595 1Kb] consummata erant, ut Scriptura impleretur, dixit: Sitio. Et currens unus ex eis acceptam spongiam impleuit aceto, et imposuit arundini, et dabat ei bibere. Cum autem accepit [596 1Kb] acetum, dixit: Consummatum est . Et exclamans uoce magna dixit: Pater, in manus tuas commendo spiritum meum ; et inclinato capite tradidit spiritum . Tunc unus militum lancea latus eius aperuit, et continuo exiuit sanguis et aqua .

Expergiscere nunc, anima mea, excutere [597 1Kb] de puluere, et contemplare attentius uirum hunc memorabilem quem in [598 1Kb] speculo euangelici sermonis quasi presentem intueris. Attende, anima mea, qui  est iste qui ingreditur habens imaginem quasi Regis et nichilominus serui despectissimi confusione repletus est [599 1Kb] . Coronatus incedit, sed ipsa eius corona cruciatus est illi, et mille puncturis speciosum eius uerticem diuulnerat. Regali purpura induitur, sed potius in ea despicitur quam honoratur. Sceptrum in manu gestat [600 1Kb] ; sed eo ipso caput eius reuerendum feritur. Adorant coram ipso positis in terram [601 1Kb] genibus, regem conclamant, et continuo ad conspuendum amabiles genas eius insiliunt [602 1Kb] , maxillas palmis concutiunt, et honorabile collum inhonorant [603 1Kb] . uide alia [604 1Kb] , quomodo per omnia uir iste coarctatur et conspuitur et spernitur [605 1Kb] . Sub crucis onere dorsum incuruare iubetur, et suam ipsius portare ignominiam. Ad locum deductus supplicii  myrrha potatur et felle. In cruce [606 1Kb] subleuatur, et dicit: Pater, dimitte illis, quia nesciunt quid faciunt . Qualis est hic, qui in omnibus pressuris suis nec semel os suum aperuit, ut aut querele, aut excusationis, aut comminationis, aut maledictionis uerbum aduersus maledictos canes  istos proferret et nouissime uerbum benedictionis, quale a seculo non est auditum, super inimicos suos effudit? Quid hoc uiro mansuetius? quid benignius, anima mea, uidisti? Adhuc autem attentius [607 1Kb] illum intuere, quia et grandi admiratione et tenerrima compassione dignus apparet. uide nudum et uerberibus laceratum, in medio latronum cruci ignominiose ferreis clauis affixum, aceto in cruce potatum, et post mortem lancea in latere uulneratum, et copiosos sanguinis riuos ex quinque uulneribus manuum, pedum et lateris effundentem. Fletum deducite, oculi mei [608 1Kb] ; liquiesce, anima mea, igne compassionis super contritione amabilis uiri illius, quem in tanta mansuetudine tantis uides afflictum doloribus.


Et iam quidem infirma eius, anima mea, uidisti, et miserata [609 1Kb] es? nunc [610 1Kb] maiestatem eius attende, et [611 1Kb] miraberis. Quid enim ait Scriptura? A sexta autem hora tenebre facte sunt in uniuersa terra [612 1Kb] , usque in horam nonam, et obscuratus est sol ; et uelum templi scissum est a summis [613 1Kb] usque deorsum; et terra mota est, et petre scisse sunt; et monumenta aperta sunt; et multa corpora sanctorum, qui dormierant, surrexerunt . Qualis est hic, quia celum et terra compatiuntur ei, cuius mors mortuos uiuificat? Cognosce, anima mea, cognoce; hic est Dominus iehsu Christus Saluator tuus, unigenitus Dei Filius, uerus Deus, uerus homo, qui solus sub sole sine macula inuentus est. Et ecce quomodo cum sceleratis reputatus  est , et quasi uir leprosus, et nouissimus uirorum estimatus est . Et tanquam abortiuum, quod proiicitur a uulua, sic proiectus est ab utero matris sue infelicis Synagoge . Iste formosus pre filiis hominum, quam deformis pre filiis hominum factus est! Siquidem uulneratus est propter iniquitates nostras, et attritus est propter scelera nostra . Et factus est holocaustum suauissimi odoris in conspectu tuo, Pater eterne glorie, ut auerteret indignationem tam a nobis, et consedere sibi nos faceret in celestibus.

Respice, Domine sancte Pater, de sanctuario tuo, et de excelso celorum habitaculo, et intuere hanc sacrosanctam hostiam, quam tibi offert magnus Pontifex noster, sanctus puer tuus iehsu [614 1Kb] pro peccatis  fratrum suorum; et esto placabilis super multitudinem malitie nostre. Ecce uox sanguinis fratris nostri Iesu clamat ad te de cruce. Quid enim est, Domine, quod pendet in ea? Pendet, inquam, quia [615 1Kb] preterita quasi presentia coram te sunt. Cognosce, Pater; tunica filii tui Ioseph hec est [616 1Kb] fera pessima  deuorauit eum, et conculcauit in furore suo uestimentum eius, et omnem decorem illius reliqui corporis [617 1Kb] inquinauit, et ecce quinque scissuras lamentabiles in eo dereliquit. Hoc est uestimentum quod in manu Aegyptie meretricis, innocens puer tuus iehsu pro peccatis fratrum suorum dereliquit [618 1Kb] , meliorem estimans iacturam pallii quam pudicitie [619 1Kb] ; magisque eligens spoliatus a carnis pallio in carcerem mortis descendere quam pro mundi gloria adulterine uoci acquiescere; illi, inquam, uoci, qua dictum est: Hec omnia tibi dabo, si cadens [620 1Kb] adoraueris me ; quod utique esset dormire cum adultera. Et [621 1Kb] nunc, Domine Pater, scimus quia uiuit Filius tuus, et dominatur in tota terra Aegypti , imo in omni loco dominationis  tue. Eductus enim ad imperium tuum de carcere mortis et inferorum, et attonsus mortalitatis comam, mutata ueste carnis [622 1Kb] , in immortalitatis decore refloruit, et cum gloria suscepisti eum. Subneruauit diri Pharaonis [623 1Kb] imperium, et cum triumpho nobili uirtute propria celos penetrauit. Et ecce gloria et honore coronatus in dextera maiestatis tue assistit uultui tuo pro nobis. Frater enim et caro nostra est .

Respice, Domine, in faciem Christi tui , qui tibi usque ad mortem obediens factus est , nec recedant ab oculis tuis cicatrices uulnerum eius in perpetuum, ut memineris quantam satisfactionem pro peccatis nostris ab eo susceperis. Utinam, Domine, appendas in statera  peccata quibus [624 1Kb] iram meruimus, et calamitatem, quam passus est pro nobis innocens Filius tuus. Certe, Domine, hec grauior apparebit, et magis digna, ut ipsam [625 1Kb] effundas misericordiam super [626 1Kb] nos quam sint illi, aut in ipsis [627 1Kb] contineas in ira misericordias tuas. Gratias tibi, Domine sancte Pater [628 1Kb] , referat omnis lingua super abundantia [629 1Kb] pietatis tue, qui unico Filio cordis tui non pepercisti, sed pro nobis illum tradidisti in mortem, ut tantum, tamque fidelem aduocatum haberemus in celis coram te.

Et tibi, Domine Iesu, fortissime zelotes, quid gratiarum, quid retributionis digne retribuam ego homo, puluis, et cinis, et uile figmentum? Quid enim pro salute mea facere debuisti, et non fecisti? Ab  imo pedis usque ad summum uerticis totum in aquis [630 1Kb] passionum te demersisti, ut me totum de illis extraheres; et intrauerunt aque usque ad animam tuam . Nam et animam tuam in mortem  perdidisti, ut animam meam perditam mihi redderes. Et ecce duplici debito me 220 obligasti; nam et pro eo quod dedisti, et pro eo quod mei causa perdidisti, debitor tibi sum. Et pro mea quidem uita bis a te mihi data, semel in creatione, semel in redemptione, quid magis iuste tibi reddam quam ipsam, non habeo; pro tua autem pretiosa anima ita contribulata, quid ab homine digne rependi possit, non inuenio. Nam si celum et terram et omnem ornatum eorum pro ea rependere possem, certe nec sic usque ad mensuram debiti ullatenus attingerem. Ut autem et idipsum quod habeo [631 1Kb] et possum [632 1Kb] , tibi, Domine, retribuam, tui muneris est. Diligendus ergo es [633 1Kb] toto corde, tota anima, tota mente, tota uirtute, et tua modo [634 1Kb] sequenda  uestigia qui mori dignatus es pro me. Et quomodo fiet istud in me, nisi per te? Adhereat anima mea post te , quia tota uirtus eius pendet ex te.

Et nunc, Domine, Iesu Redemptor meus, te ut uerum Deum adoro, in te credo, in te spero, et quibus possum desideriis ad te suspiro. Adiuua imperfectionem meam, ad tue passionis gloriosa insignia, in quibus salutem meam operatus es, totum me inclino. Tue uictoriose crucis regale uexillum in nomine tuo, Christe, adoro; tuum spineum diadema, tuo rubentes sanguine clauos, tuo sancto lateri immersam [635 1Kb] lanceam, tua uulnera, tuum sanguinem, tuam mortem, tuam sepulturam, tuam uictoriosam resurrectionem et glorificationem, Christe, supplex  adoro et glorifico. Odor enim uite mihi spirat in omnibus his. Horum uiuifico odore spiritum meum, Domine, a peccati morte ressuscita. Horum uirtute ab astutiis Satane me custodi, meque conforta, ut et iugum mandatorum tuorum suaue mihi fiat, et onus crucis, quod post te baiulare me iubes, humeris anime mee leue sit atque portabile . Que est enim fortitudo mea, ut iuxta preceptum tuum mundi pressuras tam multiplices animo inuicto sustineam? Nunquid pedes mei tanquam ceruorum , ut te uelociter currentem [636 1Kb] per spinas et confraga passionum consequi ualeam? Sed audi, queso, uocem meam, et inclina super seruum [637 1Kb] tuum suauem illam crucem, que lignum uite est his qui apprehenderint eam, et ut et  spero [638 1Kb] , curram alacriter. Portabo infatigabiliter eam que ab inimicis est crucem post te. Illam, inquam, diuinissimam crucem humeris meis impone, cuius latitudo est caritas, super omnem creaturam  se extendens; cuius longitudo, eternitas, cuius sublimitas, omnipotentia; cuius profunditas, inscrutabilis sapientia est. Confige illi manus meas, et pedes meos, et totam formam passionis tue seruo tuo [639 1Kb] indue. Da mihi, obsecro, continere ab operibus carnis, que odisti; et facere iustitiam, quam dilexisti; et in utroque tuam querere [640 1Kb] gloriam, et sinistram quidem meam clauo temperantie, dexteram uero clauo iustitie in illa sublimi cruce confixam arbitrabor. Da menti mee iugiter meditari in lege tua, et omnem cogitatum iugiter iactare [641 1Kb] in te; et dexterum pedem meum eidem ligno uite prudentie clauo affige. Da ut ministram [642 1Kb] spiritus mei sensualitatem nec eneruet labentis uite [643 1Kb] infelix felicitas, nec conturbet perennis uite premia felix infelicitas,  et sinister quoque pes meus fortitudinis clauo in cruce tenebitur. Ut autem et spinarum capitis tui aliqua in me similitudo appareat, detur, obsecro, menti mee et salubris penitentie compunctio, et aliene miserie compassio, et stimulus zeli emulantis quod rectum est coram te, et ad te conuertar in erumma mea, dum triplex mihi configitur spina . Libet ut et spongiam per arundinem ori meo porrigas, et aceti amaritudinem gustui meo adhibeas. Libet ut per Scripturas tuas rationi mee conferas gustare et uidere quomodo florens hic mundus tanquam spongia inanis est, et omnia concupiscentia eius aceto amarior. Ita, Pater, in me fiat, ut calix iste Babylonis aureus inebrians [644 1Kb] omnem terram , nec inani me splendore seducat,  nec falsa dulcedine inebriet, quemadmodum eos qui tenebras lucem, et lucem tenebras, amarum dulce, et dulce amarum arbitrantur . uinum myrrhatum [645 1Kb] suspectum est mihi pro eo quod tu ex eo bibere noluisti, forte quia nimiam acerbitatem [646 1Kb] , crucifixorum tuorum indicabat. Tue quoque uiuifice morti seruum tuum [647 1Kb] configura, faciens in me ut moriar quidem peccato secundum carnem, uiuam autem iustitie secundum spiritum. Ut autem integram crucifixi imaginem portare me glorier; illud quoque queso, quod [648 1Kb] post mortem tuam insatiabilis malitia impiorum [649 1Kb] in te exercuit, hanc in me similitudinem exprime. uulneret cor meum uiuus et efficax sermo tuus penetrabilior [650 1Kb] omni lancea acutissima, et pertingens usque  ad interiora anime mee  producat ex  ea, tanquam a dextro latere meo, uice sanguinis et aque, amorem tuum [651 1Kb] , et fratrum meorum. Postremo et munda sindone prime stole spiritum meum inuolue, in qua requiescam ingrediens ad te in locum tabernaculi admirabilis , et abscondas me, donec pertranseat furor tuus .

Die autem tertio, post diem laboris, post diem simplicis glorie, mane [652 1Kb] prima Sabbati perpetui inter filios tuos me indignum resuscita, ut in carne mea uideam claritatem tuam, et adimplear letitia uultus tui . O Saluator meus, et Deus meus, ueniat, ueniat, oro, tempus, ut quod nunc credo, releuatis tandem oculis aspiciam, quod nunc spero et a longe saluto, apprehendam, quod nunc pro uiribus meis desidero, ulnis anime mee amplectar  ac deosculer, et amoris [653 1Kb] tui abysso totus absorbear. O Saluator meus, et Deus meus! Sed nunc interim benedic, anima mea, Saluatorem tuum; et magnifica nomen eius, quod est sanctum, et sanctissimis deliciis plenum.

O quam bonus et suauis es, Domine Iesu, anime querenti te, Iesu redemptor captiuorum [654 1Kb] , Saluator perditorum [655 1Kb] , spes exsulum, laborantium fortitudo, anxiati [656 1Kb] spiritus latitudo, anime lacrymose et post te in sudore currentis dulce solatium et suaue refrigerium, corona triumphantium, unica merces et letitia supernorum ciuium [657 1Kb] , uberrimus fons [658 1Kb] omnium gratiarum, inclyta proles summi Dei. Summe Deus, te benedicant omnia que in celo sunt sursum, et que sunt in [659 1Kb] terra deorsum; quia magnus es  tu, et magnum nomen tuum. O immarcescibilis decor Dei excelsi, et purissima claritas lucis eterne, uita omnem uitam uiuificans, lux omne lumen illuminans et conseruans in perpetuo splendore mille millena millia [660 1Kb] luminum fulgentia ante [661 1Kb] thronum diuine [662 1Kb] maiestatis tue a primeuo diluculo. O eternum et incessabile, clarum et dulce profluuium fontis absconditi ab oculis [663 1Kb] mortalium, cuius unda sine ortu, profundum sine fundo, cuius altum sine termino, cuius latitudo incirconscriptibilis, cuius puritas imperturbabilis. Eructat te [664 1Kb] cor Dei altissimi de sue profunditatis impenetrabili abysso, uita uitam, lux lucem, Deus Deum, eternus eternum, immensus immensum ac per omnia sibi cequalem, et de plenitudine tua omnes accepimus  . Te enim, largissime fons omnis boni,  septemplicis gratie pretiosum lumen, te, inquam [665 2Kb] , piissime spiritus, deprecor ut si qua pro fragilitate mea in ueritate maiestatis tue minus intellexi, et in preceptis Dominicis intellecta per lasciuiam carnis neglexi, tua me uisitatione illustrare digneris; quibus ea me decenter et mihi necessarie corrigam, meique erroris per te misericordiam consequar, ut per te, quem in periculoso huius uite pelago in auxilium aduocaui, sine naufragio ad portum perennis requiei perducar. Te itaque, Pater clementissime, peto, ut qui me primitus creasti, per passionem Unigeniti tui 221 recreasti, qui quidquid ad laudem tuam pertinet, me cogitare facias et amare. Sed quia fragilis sum, nec possum perficere, sedula tamen confessione concedas me studere, ut redemptionis  ac saluationis tue gratiam consequar. Et quidquid deinceps operis agam, ex tua, et per tuam, et in tua gratia ad laudem tuam totum peruenire facias, meque deinceps tuere a peccatis, et in bonis operibus ualidiorem esse precipias, et ut quandiu in hoc corpore uiuam, aliquid seruitii tibi semper exhibeam. Post exitum uero anime mee a corpore ueniam omnium peccatorum consequi et uitam eternam me percipere concedas. Per eum, qui tecum uiuit et regnat per omnia secula seculorum. Amen.



MEDITATIO X. De passione Christi 

Dulcis iehsu in inclinatione capitis et morte, dulcis in extensione brachiorum, dulcis in apertione lateris, dulcis in confixione pedum clauo uno. Dulcis  in inclinatione capitis: inclinans enim caput in cruce, quasi dilecte sue dicere uidetur: O dilecta mea, quoties desiderasti frui osculo oris mei, nuntians mihi per sodales meos, osculetur me osculo oris sui?  Ego paratus sum, caput inclino, os porrigo, osculare quantumlibet: nec dicas in corde tuo, Illud osculum non quero, quod est sine specie et decore; sed illud gloriosum, quo semper frui desiderant angelici ciues. Noli sic errare, quia, nisi primo osculatum fueris illud os, ad illud omnino peruenire non poteris. Igitur osculare istud os,  quod tibi nunc offero, quoniam, etsi sine specie et decore est, tamen non sine gratia. Dulcis in extensione brachiorum: extendens enim brachia nobis insinuat quod amplexus nostros ipse desiderat, et quasi dicere uidetur: O uos qui laboratis et onerati estis, uenite, et reficimini  inter brachia mea, inter amplexus meos: uidete quia paratus sum intra brachia mea congregare uos, uenite ergo omnes: nullus timeat repelli, quia nolo mortem peccatoris, sed ut conuertatur, et uiuat . Delicie enim mee sunt esse cum filiis hominum . Dulcis in apertione lateris; apertio siquidem illa reuelauit nobis diuitias bonitatis sue, caritatem scilicet cordis sui erga nos. Dulcis in confixione pedum clauo uno; quia  per hoc nobis quasi ita loquitur, ecce si putatis quia fugere debeam, et ideo ad me accedere tardatis, scientes quia sum nimis uelox, et sicut hinnulus; uidete quia pedes mei clauo uno confixi sunt ita ut omnino non possim fugere uos, quia misericordia me omnino ligatum tenet; nec fugiam uos ut meruerunt peccata uestra, quia manus mee clauis confixe sunt. Benigne Iesu, humilis Domine, pie Domine, dulcis in ore, dulcis in corde, dulcis in aure, inscrutabiliter et inenarrabiliter amenus, pius et misericors, potens, sapiens, benignus, largus sed non prodigus, ualde dulcis et suauis. Solus es summum bonum, speciosus forma pre filiis hominum , pulcher, et decorus, et electus ex millibus , et totus desiderabilis  . Pulchrum pulchra decent. O mi Domine, nunc tota anima mea desiderat in amplexus tuos, et oscula. Nihil quero nisi teipsum, quamuis nulla merces repromitteretur; licet infernus, et paradisus non essent, tamen propter dulcem bonitatem tuam, propter te ipsum adherere uellem tibi. Tu continua meditatio mea, uerbum meum, opus meum. Amen.



MEDITATIO XI [666 1Kb] . De redemptione humana.

Anima Christiana, anima de graui morte resuscitata,  anima de misera seruitute sanguine Dei [667 1Kb] redempta et liberata, excita mentem tuam, memento resuscitationis tue [668 1Kb] : recogita redemptionem et liberationem tuam. Retracta ubi et que sit uirtus saluationis tue, uersare in meditatione eius, delectare in contemplatione eius, excute fastidium tuum, fac uim cordi tuo, intende in hoc mentem tuam; gusta bonitatem Redemptoris tui; accendere in amorem Saluatoris tui. Mande fauum uerborum, suge plusquam mellitum saporem, gluti salubrem dulcorem. Mande cogitando, suge intelligendo, gluti amando et gaudendo. Letare mandendo, gratulare sugendo, iucundare glutiendo. Ubi ergo, et que est uirtus et fortitudo saluationis tue [669 1Kb] ? Certe Christus te resuscitauit [670 1Kb] . Ille bonus  Samaritanus te sanauit [671 1Kb] ; ille bonus amicus anima sua te redemit et liberauit [672 1Kb] : Christus, inquam. Ergo uirtus saluationis tue, uirtus est [673 1Kb] Christi. Ubi est hec uirtus [674 1Kb] Christi? Utique cornua in manibus eius: ibi abscondita est fortitudo eius . Cornua quidem in manibus eius [675 1Kb] ; quia brachiis crucis confixe sunt manus eius. Que autem fortitudo in tanta infirmitate? Que altitudo in tanta humilitate? Quid uenerabile in tanto contemptu? Sed certe ideo absconditum [676 1Kb] , quia in infirmitate; ideo celatum [677 1Kb] , quia in humilitate; et ideo occultum [678 1Kb] , quia in contemptu. O fortitudo abscondita! hominem in cruce pendentem, suspendere mortem eternam genus humanum prementem, hominem ligno confixum [679 1Kb] , defigere mundum perpetue morti  affixum. O celata potestas! hominem damnatum cum latronibus saluare homines damnatos cum demonibus! Hominem in patibulo extensum omnia trahere ad seipsum! O uirtus occulta! unam animam emissam in tormento, innumerabiles extrahere de inferno, hominem mortem corporis suscipere, et mortem animarum perimere.

Cur, bone Domine, pie Redemptor, potens Saluator, cur tantam uirtutem operuisti tanta humilitate? An ut falleres diabolum, qui fallendo hominem deiecit de paradiso? Sed utique ueritas nullum fallit. Qui ignorat, qui non credit ueritatem, ipse se fallit: qui uidet ueritatem, et odit uel contemnit, ipse se  fallit. ueritas itaque nullum fallit. An ideo, ut ipse  diabolus se falleret? Sed utique sicut ueritas nullum fallit, ita non intendit ut aliquis se fallat, quamuis hoc dicatur facere, cum permittit. Non enim assumpsisti hominem ut te notum operires, sed ut ignotum aperires. uerum Deum, uerum hominem te dixisti, et 222 operibus ostendisti. Res per se occulta fuit, non studio occultata [680 1Kb] ; non sic est facta ut absconderetur, sed ut suo ordine perficeretur; nec ut aliquem [681 1Kb] deciperet, sed ut quemadmodum oportebat fieret. Et si dicitur occulta [682 1Kb] ; non est aliud quam non est omnibus [683 1Kb] reuelata. Nam, etsi ueritas non omnibus se manifestat, nulli tamen se negat. Ergo, Domine, nec ut falleres, nec ut aliquis se falleret, sic fecisti; sed ut faceres quod et quomodo faciendum erat, per omnia in ueritate perstitisti [684 1Kb] . Qui ergo  se fefellit in tua ueritate; non de te, sed de propria queratur falsitate.

An diabolus habebat iuste aliquid aduersus Deum, uel aduersus hominem, propter quod Deus prius deberet [685 1Kb] aduersus eum pro homine hoc modo agere, quam aperta fortitudine: ut dum ille iustum hominem [686 1Kb] iniuste occideret, iuste potestatem, quam super iniustos habebat, perderet? Sed certe diabolo nec Deus debebat aliquid, nisi penam; nec homo, nisi uicem: ut [687 1Kb] quemadmodum ab illo se facile permisit uinci peccando, ita illum uinceret usque ad difficultatem mortis, iustitiam integram seruando. Sed et hoc nonnisi Deo debebat homo. Nam non peccauit aduersus diabolum, sed aduersus Deum; nec homo diaboli erat, sed et homo et diabolus Dei  erant. Sed et quod diabolus uexabat hominem, non hoc faciebat zelo iustitie, sed nequitie; nec iubente Deo, sed permittente: non diaboli, sed Dei iustitia exigente. Nihil ergo erat in diabolo cur Deus aduersus eum ad saluandum hominem fortitudinem suam celare aut differre deberet.

An aliqua necessitas cegit ut Altissimus sic se humiliaret, et Omnipotens ad faciendum aliquid tantum laboraret? Sed omnis necessi as et impossibilitas eius subiacet uoluntati. Quippe quod uult necesse est esse; et quod non uult, impossibile est esse. Sola ergo uoluntate: et quoniam uoluntas eius [688 1Kb] semper bona est, sola fecit hoc bonitate [689 1Kb] . Non enim  Deus agebat ut hoc modo hominem saluum faceret;  sed humana natura indigebat ut hoc modo Deo satisfaceret [690 1Kb] . Non egebat Deus ut tam laboriosa pateretur; sed indigebat homo ut sic Deo reconciliaretur [691 1Kb] ; nec egebat Deus ut sic humiliaretur, sed indigebat homo ut sic de profundo inferni erueretur. Diuina natura humiliari aut laborare non eguit, nec potuit. Hec omnia humanam naturam, ut ad hoc restitueretur propter quod facta erat, necesse erat facere; sed nec illa, nec quidquid Deus non est, poterat ad hoc sufficere. Nam homo ad hoc quod institutus est, non restituitur: si non ad similitudinem angelorum, in quibus nullum est peccatum, prouehitur [692 1Kb] , quod est impossibile fieri, nisi omnium percepta [693 1Kb] peccatorum remissione, que non fit, nisi precedente integra satisfactione: quam satisfactionem  talem oportet esse [694 1Kb] , ut peccator, aut aliquis pro illo det aliquid Deo de suo, quod debitum non sit, quod superet omne quod Deus non est. Si enim peccare est Deum exhonorare; et hoc homo facere non debet [695 1Kb] , etiamsi necesse esset quidquid est, quod Deus non est, perire: utique ueritas immutabilis, et aperta ratio exigit, ut qui peccat reddat aliquid Deo pro honore ablato maius, quam sit hoc, pro quo illum exhonorare non debuit. Quod quoniam humana natura sola non habebat, nec sine debita satisfactione reconciliari poterat. Ne iustitia Dei [696 1Kb] in regno suo peccatum inordinatum relinqueret, subuenit bonitas Dei, et eam in suam personam assumpsit Filius Dei ut in ea persona [697 1Kb] esset homo Deus, qui haberet quod superaret non solum omnem  essentiam, que Deus non est; sed etiam omne debitum, quod peccatores soluere debent: et hoc, cum nichil pro se deberet, solueret pro aliis, qui quod debebant redd re non habebant. Pretiosior namque est uita hominis illius, quam omne quod Deus non est; et superat omne debitum, quod debent peccatores pro satisfactione. Si enim interfectio [698 1Kb] illius superat omnem multitudinem et magnitudinem peccatorum, que cogitari possunt extra personam Dei; palam est quia uita eius magis est bona quam omnia peccata sint mala, que extra personam Dei sunt. Hanc uitam homo iste, cum ex debito mori non deberet [699 1Kb] , quoniam peccator non erat, sponte dedit de suo ad honorem Patris: cum eam sibi auferri propter iustitiam permisit, ut exemplum omnibus  aliis daret [700 1Kb] , iustitiam Dei ab illis non esse deserendam propter mortem, quam ex necessitate aliquando  soluere debent: cum iste, qui eam non debebat, et seruata iustitia uitare posset, eam sibi illatam propter iustitiam sponte sustineret. Dedit itaque humana natura Deo in illo homine sponte et non ex debito quod suum erat, ut redimeret se in aliis, in quibus quod ex debito exigebatur, reddere non habebat. In omnibus his diuina natura non est humiliata, sed humana est exaltata: nec est illa imminuta, sed ista est misericorditer adiuta.

Nec humana natura in isto homine passa est aliquid ulla necessitate, sed sola libera uoluntate. Nec alicui uiolentie succubuit, sed spontanea bonitate [701 1Kb] ad honorem Dei et utilitatem aliorum hominum, que illi mala uoluntate sunt illata, laudabiliter et misericorditer sustinuit; nec ulla cogente obedientia,  sed potenti disponente sapientia. Non enim illi homini Pater ut moreretur cogendo precepit; sed ille quod Patri placiturum et hominibus profuturum intellexit, hoc sponte fecit. Non enim ad hoc eum cogere potuit Pater, quod ab eo exigere non debuit; nec Patri tantus honor potuit non placere, quem tam bona uoluntate Filius sponte obtulit. Sic itaque Patri liberam obedientiam exhibuit, cum hoc, quod Patri placiturum sciuit, sponte facere uoluit. Denique quoniam Pater illi hanc bonam uoluntatem dedit, quamuis liberam, non immerito dicitur, qui eam ille uelut [702 1Kb] preceptum Patris accepit. Hoc itaque modo obediens fuit Patri usque ad mortem. Et sicut mandatum dedit illi Pater, sic fecit. Et calicem [703 1Kb] , quem dedit illi Pater, bibit. Hec est enim perfecta  et liberrima humane nature obedientia, cum uoluntatem suam liberam sponte uoluntati Dei subdit, et cum acceptam bonam uoluntatem sine omni exactione [704 1Kb] , spontanea libertate opere perficit. Sic homo ille redimit omnes alios, cum hoc, quod sponte dedit Deo, computat pro debito quod illi debebant. Quo pretio non semel tantum a culpis homo redimitur, sed etiam quoties cum digna [705 1Kb] penitentia redierit, recipitur: que tamen penitentia peccanti [706 1Kb] non promittitur. Quod quoniam in cruce factum est, per crucem noster Christus nos redemit. Qui ergo ad hanc gratiam uolunt cum digno affectu accedere, saluantur; qui uero illam contemnunt, quia debitum quod debent non reddunt, iuste damnantur [707 1Kb] .

Ecce, anima Christiana, hec est uirtus [708 1Kb] saluationis  tue, hec est causa libertatis [709 1Kb] tue, hoc est pretium [710 1Kb] redemptionis tue. Captiua eras; sed  hoc modo es redempta. Ancilla eras, et sic es liberata [711 1Kb] . Sic es exsul, reducta; perdita, restituta, et mortua, resuscitata. Hoc mandat, o homo [712 1Kb] , hoc ruminet, hoc sugat, hoc glutiat cor tuum cum eiusdem Redemptoris tui carnem et sanguinem accipit os [713 1Kb] tuum. Hoc fac in hac uita quotidianum panem et uictum, et uiaticum tuum; quia per hoc, et nonnisi per hoc, et tu manebis in Christo, et Christus in te: et in futura [714 1Kb] uita erit plenum gaudium tuum. Sed, o Domine, tu qui ut ego uiuerem, mortem suscepisti [715 1Kb] quomodo letabor de libertate mea, que non est nisi de uinculis tuis? Qualiter gratulabor de salute mea, cum non sit nisi de doloribus tuis? Quomodo gaudebo de uita mea, que non est nisi de morte tua? An gaudebo de his que passus es, et de crudelitate  illorum, quia ea tibi fecerunt? Quoniam nisi illi ea fecissent [716 1Kb] , tu passus non esses: et si tu passus non esses, hec omnia bona [717 1Kb] non essent. Aut si de illis dolebo, quomodo 223 de istis, propter que illa fuerunt, et que non essent, nisi illa fuissent, gaudebo? Sed certe illorum nequitia nichil facere potuit, nisi quia tu sponte permisisti, nec tu passus es, nisi quia pie uoluisti. Illorum itaque debeo crudelitatem exsecrari, mortem et labores tuos compatiendo imitari, piam uoluntatem tuam gratias agendo amare, ac sic secure de bonis mihi collatis exsultare.

Ergo, homuncio, illorum crudelitatem dimitte Dei [718 1Kb] iudicio, et tracta de his que debes Saluatori tuo. Considera quid tibi erat, et quid tibi factum sit, et pensa qui hoc tibi fecit, quo amore dignus sit. Intuere  necessitatem tuam, et bonitatem [719 1Kb] eius, et uide [720 1Kb] quas gratias reddas, et quantum debeas amori eius. In tenebris, in lubrico, in descensu super irremeabile [721 1Kb] chaos inferni eras; immensum, et quasi plumbeum pondus pendens a collo tuo te deorsum trahebat, onus importabile desuper te premebat, hostes inuisibiles te toto conatu impellebant. Sic eras sine omni auxilio [722 1Kb] ; et nesciebas, quia sic conceptus et natus eras. O quid tibi tunc erat! et quo te ista rapiebant; expauesce memorando, contremisce cogitando. O bone, o Domine [723 1Kb] Iesu Christe, sic posito nec petenti, nec opinanti, ut sol mihi illuxisti, et mihi quomodo [724 1Kb] eram ostendisti. Abiecisti plumbum, quod deorsam me trahebat; remouisti  onus quod desuper me premebat; impellentes me  repulisti, ac illis te pro me opposuisti [725 1Kb] . uocasti me nomine nouo, quod mihi de tuo nomine dedisti, et incuruatum ad aspectum tuum erexisti, dicens: Confide, ego te redemi, animam meam pro te dedi. Si adheres mihi, et mala, in quibus eras, euades et in profundum, quo properabas, non cades, sed perducam te ad regnum meum, et faciam te heredem Dei et coheredem meum. Exinde accepisti me in tuitionem tuam, ut nichil noceret anime mee contra uoluntatem suam [726 1Kb] . Et ecce, cum nondum [727 1Kb] adheserim tibi, sicut consuluisti, nondum tamen in infernum me cadere permisisti, sed adhuc exspectas, ut adheream, et facias quod [728 1Kb] promisisti. Certe, Domine, sic eram, et hec fecisti [729 1Kb] mihi. In tenebris eram, quia nichil nec meipsum sciebam; in lubrico,  quia imbecillis et fragilis ad lapsum peccati eram; in [730 1Kb] descensu super chaos inferni, quia in primis parentibus descenderam de iustitia ad iniustitiam, per quam descenditur ad infernum, et de beatitudine ad temporalem miseriam, de qua caditur in eternam [731 1Kb] . Pondus originalis peccati deorsum me trahebat, et onus importabile iudicii Dei me premebat, et inimici mei demones, ut me aliis peccatis damnabiliorem facerent, quantum in ipsis erat, uehementer insistebant. Sic destituto omni auxilio illuxisti mihi, et quomodo eram ostendisti. Quia et cum ego nondum hoc nosse [732 1Kb] poteram, alios, qui pro me essent [733 1Kb] , et postea meipsum, antequam postularem, hec omnia docuisti [734 1Kb] . Plumbum trahens, et onus grauans et hostes impellentes reiecisti, quia  peccatum, in quo natus et conceptus eram, et damnationem eius amouisti, et malignos spiritus, ne uim anime mee facerent, prohibuisti. Christianum me fecisti uocari de nomine tuo, per quod et ego confiteor, et tu cognoscis me inter redemptos tuos, et erexisti et leuasti me ad notitiam et amorem tuum; fecisti me confidere de salute anime mee, pro qua dedisti animam tuam, et mihi, si te sequerer, promisisti gloriam tuam. Et ecce, cum nondum sequar te, sicut consuluisti, sed insuper multa peccata fecerim que tu prohibuisti, adhuc exspectas ut te sequar, et dones quod promisisti.

Considera, anima mea [735 1Kb] , intendite, omnia intima mea, quantum illi debeat [736 1Kb] substantia mea tota.  Certe, Domine, quia me fecisti, debeo amori tuo  meipsum totum; quia me redemisti, debeo meipsum totum; quia tantum promittis, debeo meipsum totum [737 1Kb] , imo tantum debeo amori tuo plusquam meipsum, quantum tu es maior me, pro quo dedisti teipsum, et cui promittis teipsum. Fac, precor, Domine, me gustare per amorem quod gusto per cognitionem; sentiam per affectum quod sentio per intellectum; plus debeo quam meipsum totum; sed nec plus habeo [738 1Kb] , nec hoc ipsum possum per me reddere totum. Trahe me, Domine, in amorem tuum, uel hoc ipsum totum. Totum, quod sum [739 1Kb] , tuum est conditione; fac totum tuum dilectione. Ecce, Domine, coram te est cor meum; conatur, sed per se non potest; fac tu quod ipsum non potest. Admitte me intra cubiculum amoris tui, peto, quero,  pulso. Qui me facis petere, fac et accipere. Das querere, da inuenire. Doces pulsare, aperi pulsanti. Cui das, si negas petenti? Quis inuenit, si querens frustratur? Cui aperis, si pulsanti claudis? Quid das non oranti, si amorem tuum negas oranti? A te habeo desiderare, a te habeam impetrare. Adhere illi, adhere importune, anima mea. Bone, bone Domine [740 1Kb] , ne reiicias eam; fame amoris tui languet, refocilla eam, satiet eam dilectio tua, impinguet eam affectus tuus, impleat eam amor tuus, occupet me totum, et possideat totum, quia tu [741 1Kb] es, cum Patre et Spiritu sancto, Deus solus benedictus in secula seculorum. Amen.



MEDITATIO XII. De humanitate Christi.


Iucunditate, pietate, utilitate redundat plene sanctissima natiuitas et infantia nostri Saluatoris. Iucunditate quantum ad exsultationem, pietate quantum ad passionem, utilitate quantum ad significationem. Quid enim magis iucundum quam ipsum uidere hominem quem esse constat hominis conditorem? Quid iterum eidem homini magis debet uideri pium, quam claro uidere oculo quod in hoc mediatore Dei et hominum Domino nostro Iesu Christo miro quodam et ineffabili modo eternitas incipit, sublimitas humiliatur? Concipitur in utero Matris, qui sempiternus est in sinu Patris. Natus ab eterno de Patre sine matre, nascitur in tempore de matre sine Patre. Pannis est inuolutus, qui stirpibus et arboribus terram uestiuit, luminaribus celum ornauit,  mare piscibus impleuit. Quem celi celorum capere non possunt, presepis angustia continetur, lacte materno nutritur. Proficit sapientia, cuius sapientia non incipit nec desinit, qui et Dei Patris  sapientia existit etate, cuius eternitas sicut non proficit in maius, sic nec deficit in minus; gratia, totius ipse gratie auctor, et conseruator et remunerator. Parentibus subditur, quem adorat omnis creatura, cui et omne genu curuatur. Addamus, si placet quia baptizatur, et quidem Dominus a seruo, Deus ab homine, et a milite Rex. Tentatur a diabolo, cui ministrant angeli. Esurit cibus, sitit fons, lassatur uia, deprimitur altitudo, uirtus infirmatur, debilitatur fortitudo, iniuriatur gloria, meret letitia, gaudium dolet, et humiliatur maiestas, et moritur uita.

Iesu bone, quam dulcis es in corde cogitantis de te et diligentis te! Et certe nescio, quia nec plene comprehendere ualeo, unde hoc est quod longe dulcior  es in corde diligentis te, in eo quod caro es, quam 224 in eo quod uerbum; dulcior in eo quod humilis, quam in eo quod sublimis. Siquidem longe dulcius est memorie diligentis te uidere te ex matre uirgine in tempore natum quam in splendoribus ante luciferum a Patre genitum, temetipsum exinaniuisse, seruique formam accepisse quam in forma Dei equalem te Deo esse, dulcius te uidere coram Iudeis mori in ligno quam dominari super angelos in celo, intueri te inter omnia subiectum quam super omnia prelatum, hominem humana pertulisse quam diuina Deum gessisse, redemptorem esse pereuntium quam conditorem esse non existentium. O quam dulce est, bone Iesu, in secreto cordis ad memoriam reuocare te pro nobis in uirgine absque pollutione conceptum,  absque lesione uirginitatis eius natum, pannis inuolutum, in presepio reclinatum, sustinentem conuicia, tacentem ad opprobria, pedes discipulorum lauantem, linteo tergentem, de nocte prolixius orantem, sudorem sanguinis emittentem, triginta argenteis uenditum, osculo traditum, cum gladiis et fustibus captum, ligatum, iudicatum, flagello damnatum, ad occisionem, ut agnum innocentem, ductum, os tuum, cum male tractareris, non aperientem, cum accusareris in multis, non respondentem, colaphizatum, alapas patientem, flagellis cesum, plagis liuidum, sputis illitum, chlamyde coccinea indutum, spinis coronatum, in derisum adoratum, arundine capite percussum, in ueste alba illusum, ad mortem condemnatum, crucem tuam baiulantem, et in ea  affixum, pro crucifixoribus orantem, aceto potatum, felle cibatum, a latrone conuitiatum, sanguinem tuum per quinque uulnera corporis tui effundentem, caput inclinantem, spiritum emittentem, dilectam  animam tuam in manus Patris commendantem, et hec omnia pro nobis sustinentem. Hec omnia formant et adaugent magis ac magis exaultationem, fiduciam et consolationem, amorem et desideriam.

Quis enim non letetur et exsultet? quis non supra modum iucundetur et gratuletur, uidens conditorem suum non solum pro se hominem esse, sed tam dura tamque indigna sustinuisse? Quid in mente suauius ruminatur? quid dulcius gustatur? quid letius cogitatur? Quis mihi aufert locum in regno, ubi is omnipotens est, qui frater et caro mea est? Quis mihi euentus aliquam ingeret desolationem, cui spes tanta tantam confert certitudinem? Quomodo aliquem in eo potest habere locum aliqua tristitia, in  quo indesinenter uersatur cogitatio ista? Nec minorem in eo fiduciam parit, cum ipsa in Conditorem suum diligenter accenditur. Secura certe per omnem modum, et in nullo temeraria presumptio, quam formauit in mente consideratio humanitatis in Christo. Quomodo non sperem me ad electorum pertingere sortem, cum pro me uideam mortuum ipsum uniuersorum Conditorem? Effudit pro me de latere suo sanguinem: quomodo non presumam me redemptum, cum datum pro me non ignorem tantum taleque pretium? Effudit et pro me aquam, quomodo non me confidam ab omnibus inquinamentis meis mundatum, quem constat aqua que de uisceribus Christi confluxit mundatum? Effusus est, inquam, ille, effusa est illa; ille ad redemptionem, ista ad  redempti ablutionem; ille ut me redimeret captiuum, ista ut ablueret immundum. Traditus est pro me seruo Flius, ut morte sua mihi emeret hereditatem: quomodo me non credam heredem, et quidem heredem Dei, coheredem autem Christi?  Cum inimicus essem, reconciliatus sum Deo per mortem Filii sui: quomodo iustificatus nunc in sanguine eius, non saluus ero ab ira per ipsum? Proprio Filio suo non pepercit pius Pater, sed pro me tradidit illum: quomodo etiam non omnia mihi donauit cum illo?  Quis accusabit aduersum me, cum caritas eius operiat multitudinem peccatorum?  Clamat sanguis eius de terra melius quam Abel, et non mouebit cor Patris tanti talisque sonus clamoris?


Absit, semel et iterum absit, ut compassionis uisceribus caream, intuens te, o bone Iesu, mori pro me! Ante oculos meos crucifigeris, et nulla tanget motio cor meum; apparet mihi gladius tuus, et non pertransibit animam meam! Dulcis Iesu, quid mihi ut compatiar tibi? Sed non minus utile. Quomodo minus utile, cum constet, si uerum cernit ille et sentit, in quo tu loquebaris, quia si compatimur, et conregnabimus?  Et alibi, si commortui sumus, et conuiuemus . Ut autem hec, de qua loquimur, compassio in mente uigeat, necesse est ut ardens in ea fuerit dilectio, quia quem amore feruenti complectimur, eius nimirum  et aduersitati compatimur, et prosperitati congratulamur. Iesu, nec mens mea capere, nec lingua sufficit exprimere quam sis dignus amari a me, qui tantum dignatus es amare me. Dilexisti me, et lauasti me a peccatis meis in sanguine tuo . Nam si diligo multum te, tu certe et ante dilexisti me, et plus. In hoc enim caritas Dei apparet, ait Apostolus, non quasi dilexerimus Deum, sed quia prior dilexit nos . Dilexit quando non dilexi, quia, et nisi non diligentem diligeres, diligentem quoque non efficeres. Diligo te super omnia, o dulcissime Iesu, sed nimis parum, quia longe minus quam dignus es, dilectissime, ac proinde minus quam debeo. Et quis hoc posset? Diligere te potest aliquis, te donante, quantum ualet, sed nunquam  quantum debet. Quis tibi reddet innoxium sanguinem tuum, cuius non gutta, sed unda per quinque corporis tui partes profluxit? Creasti me, cum non essem; redemisti me, cum perditus essem. Sed conditionis quidem mee et redemptionis causa sola fuit dilectio tua. Quia ergo, o dulcedo uite mee Iesu! quid in me uidisti pro quo tantum pretium dares? Nihil prorsus, nisi quia sic fuit placitum ante te. Multum quidem contulisti Creator, sed longe plus Redemptor. O quam decorus es, Domine Iesu, et quam suauis! Decorus, sed uidentibus te; suauis, sed gustantibus te. Nesciris, nisi uidearis. Non fis dulcis, nisi gusteris. Fac me querere te, quesitum inuenire te, tentum possidere, ut tu solus dulcescas mihi, sapias et placeas. Fac me agnoscere te, timere,  amare, desiderare. In amorem temporalium labi ne sinas me. Heu, mi Domine, quia incessanter non possum gustare quam suauis et dulcis sis!

Pecator sum, o misericordissime Iesu. Miserere mei, qui non uenisti uocare iustos, sed peccatores . Fons patens domui Dauid , appare, et effundere, et ablue me. Patens es enim omnibus sitientibus te, et omnes omnium uere penitentium sordes abluis, reddens eis, o dulcissime Iesu, bonum pro malo, donum pro iniquitate, meritum pro delicto, pro facinore iustitiam, et gratiam pro culpa. Expertus est hoc rex Dauid, qui penitens a nuntio tuo audiuit: Dominus transtulit peccatum tuum a te, non morieris .  In te namque lotus est lacrymis penitentie, et mundatus est a maculis grauis culpe. Tua siquidem in eo munditia crimen lauit adulterii, et pietas crudelitatem extersit homicidii. In te purgatus est ille princeps apostolorum qui amare fleuit quod timide negauit. In te etiam illa famosa peccatrix, o fons purissime et dulcissime, dealbata tanta meruit familiaritate donari ut ipsis apostolis nouam tue resurrectionis gloriam et prior uideret, et eis eam annuntiaret. In te quoque ille mundatus est, qui, iuxta te in cruce pendens, dum et se digna factis recepisse recognouit, et te in tuo regno sui habere memoriam petiit, statim a te audire meruit. Amen dico tibi, hodie mecum eris in paradiso . Et quot  in te, pie Iesu, quotidie illustrantur et abluuntur, de tenebris ad lucem, et de sordibus ad munditiam! Suscipe me diu exsulantem a te.

Dulcedo uite, et sanitas non fallax, o bone Iesu, 225 si in carne seminaui, quid de carne metam nisi corruptionem? Et si mundum dilexi, quem ex eo capiam fructum? Triplex, Domine Deus, solebam regi Babylonico persoluere tributum in nefando eius obsequio. Obsequium eius quid est, nisi peccatum? Tributum uero est triplex, delectatio, consensus, consuetudo. Et soluebatur hoc tributum de corde, ore et opere. Ecce quibus ardoribus hec erat olla succensa, cuius facies a facie aquilonis, cuius prunas ardere fecit suggestio hostis, qui mentis mee cogitatus exussit. Ecce misericors Deus, ecce funiculus  triplex mentem, linguam, corpus ferociter stringens. Nunquam erat in me sanitas, a planta pedis usque ad uerticem . Sana ergo animam meam, quia peccaui tibi . Fac ergo opus tuum, pie Iesu, et salua me. uocaris enim iehsu, non ob aliud nisi quia tu saluum facies populum tuum a peccatis eorum , qui cum Patre, et Spiritu sancto uiuis et regnas in secula seculorum. Amen.



MEDITATIO XIII. De Christo.

uerbum secretum mihi est ad te, Domine mi, Rex seculorum, Christe Iesu. Ausu caritatis alloqui te presumit factura manus tue, concupiscens decorem  tuum, et audire te gestiens. Desiderate cordis mei, usquequo sustinebo absentiam tuam? Usquequo ingemiscam, et stillabit post te oculus meus? Amabilis Domine, ubi habitas? Ubi est diuersorium tuum, in quo letus recumbis inter carissimos tuos, et satias eos manifestatione glorie tue? Quam felix, quam illustris, quam sanctus, quanta appetendus auiditate locus ille deifice uoluptatis, locus perennium deliciarum! Non accessit oculus meus, neque appropinquauit cor meum usque ad multitudinem dulcedinis tue, quam intrinsecus abscondisti filiis tuis. Solo eius odore foris utcunque sustentor. Spiramentum suauitatis tue de longinquo uenit ad me, que est mihi super odorem balsami et fragrantiam thuris ac myrrhe, omnisque generis suauia odoramenta. Concupiscentias  mundas parit in me, quarum est adustio dulcis, uix portabilis tamen. Quid enim mihi est in celo?  Quis est thesaurus meus in illa celica cella? que est hereditas mea in terra uiuentium? Nonne Christus Dominus meus, unica salus mea, totum bonum meum, plenum gaudium meum? Et quomodo potero continere cor meum, Domine, ut non amet te? Si non amauero te, quid amabo? Si transtulero amorem meum a te, ubi ipsum digne collocabo? Desiderabilis Domine, ubi extra te requiescerent desideria mea? Si uspiam extra te pedem extendat amor meus, pollutus erit; si a te declinauerint desideria mea, uana erunt. Nonne tu amabilis et desiderabilis es super omnia que amari possunt et desiderari? abs te habet quidquid  habet omnis creatura decoris et pretii. Et quid mirum, si omnia solus precellis? Tu inter astra excellenti solem claritate uestisti, et clarior sole tu es. Imo quid est sol, quid est omnis creata lux ad tui comparationem, nisi tenebre? Ornasti celum sideribus, empyreum angelis, era uolucribus, aquas piscibus, terras herbis, floribus uirgulta. Sed non est species ultra, neque decor omnibus iis, in tui comparatione, o fons uniuerse pulchritudinis, Domine Iesu. Melli dulcedinem suam prestitisti, et dulcior melle tu es. Oleo suauitatem suam dedisti, et suauior oleo tu es. Aromatibus cunctis odores suos tribuisti, et est, o Iesu, odor tuus super omnia aromata suauis et gratus. Aurum inter omnia metalla pretiosum et pulchrum in singulari excellentia  a te conditum est. Et hoc quid est, comparatum impretiabili Domino, et immense claritati, in quam desiderant angeli prospicere? Opus manuum tuarum est omnis lapis pretiosus, et desiderabilis ad uidendum, sardius, topazius, iaspis, chrysolitus, onyx, beryllus, amethystus, saphirus, carbunculus, smaragdus. Et hec quid sunt, nisi festuce, ad tui comparationem, o Rex decorus nimis et multum amande? Tue operationis sunt gemme uige et immortales, quibus, o sapiens Architecte, in exordio seculorum aulam superetheream pulchre distinxisti, ad laudem et gloriam Patris.

Per te millia millium, ad complenda Patris mysteria, alacri discursu iugiter meant inter celum et terram, quasi apes negotiose inter aluearia et flores  disponentes omnia suauiter; populus accinctus, nesciens labem uel inobedientie moram. Per te centena decies millies millena assistunt in sanctuario uranici templi, intendentes in uultum maiestatis claro et inflexibili uisu, ac personantes harmoniam incessabilis hymni, in gloriam trine et simple diuinitatis. Per te seraphim ardet, per te cherubim lucet, per te throni iudicant.

Tu Dominus noster, ignis es innocue ardens, et a tue diuinitatis immediata approximatione totus caritate ignitur, et flammea coruscatione uestitur sacer ordo seraphim, qui et sui suauis incendii exuberantiam spargit in ceteras tibi militantes phalangas, de quarum plenitudine gustamus et non. Tu Deus  noster, uera lux es, et suscipiunt montes populo tuo lucem, dum thesauros sapientie et scientie in de reconditos ad intuentes te e uicino oculos cherubim, per te ipsum large effundis, et deriuari facis ad illuminandas subordinatas illis electas lampades admirabilis tabernaculi tui, que ante faciem tuam, Domine, inexstinguibiliter lucent. Tu Rex regum, et Iudex iudicum magne et metuende, excelsos insides thronos, solam super se habentes celsitudinem tuam, sedes uiuas et suaues, pacatissimas, summeque tranquillitatis uniformitate compactas, per te discernentes uias ueritatis, per te iudicantes iudicia equitatis. Dominator Domine, te dominationum sublimitas sancta adorat, singulari liberalitate animum in diuina extendens, atque inter prenobiles aule tue  heres, per te primatum agens alti dominii sine altitudine fastus. Nobile decus principum, per te, Domine Deus meus, celsus ordo principatuum sine inuidiosa precellentia principatur super militiam celi, cui ad explenda diuina mysteria, iuxta perceptam intrinsecus cordis tui dispositionem, dulcis magisterii prebet ducatum. Tua est potentia, potestatum Domine, prementium in flammeo telo colla tartaricorum principum, et te in illis metuunt ne, quantum uolunt, ualeant perficere malum ob perniciem nostram. Tua est, o uirtus Patris, omnis mirificentia beatarum uirtutum, quarum agitur ministerio, ut te miretur omne seculum, et obmutescens in mirabilibus tuis exclamet et dicat: Omnia quecunque uoluit Dominus, fecit in celo et in terra, in mari  et in omnibus abyssis . Tua est, o dulcis Iesu, magnificentia archangelorum, in quibus multe dignationis opus operatur benignitas tua, dum tam gloriosos palatii tui Satrapas destinare non spernis in hec mundi infirma, ad suffragandum paruitati nostre, qui comparati sumus luto, et assimilati fauille et cineri. Per hos quippe tuo iussu summa nostre salutis administrantur negotia, summaque 226 superni consilii ad nos deferuntur arcana; per hos sanitates mortalium procreantur; per hos consistunt regna et imperia mundi. Inter quos precipuum nouimus tuum Michelem, signiferum nobilem, celi ciuem, qui stat pro acie Dei uiuentis extendens rompheam propugnationis, ac uoce terrifica intonans, quis ut Deus? super eos qui ex aduerso  sunt. Sed et illa felicium angelorum amabilis innocentia, nonne pretiosum opus digitorum tuorum est, o Dei sapientia? Unde exornasti eos quasi incorruptibili uestitura in die qua condidisti eos, in opus sacri ministerii tui. Hi sunt uiua sidera superioris celi, lilia interioris paradisi, rose plantate super aquam Sile, que fluit cum silentio, tibi mentium radicibus immobiliter herent. O flumen pacis, o deliciarum agri odor, o sapientia sola gyrum celi circuiens, ex te lucent, candent, rubent in sapient a multa, in castitate uirginea, in caritatis ardoribus sempiternis. Florida hec iuuentus, Domine, fideliter tibi in nostra infirmitate deseruit, dum in his tenebris mundi gressus nostros pedagogica manuductione dirigit, dum hostiles incursus a nobis repellit,  dum uoluntatis tue secreta nobis nuntiat, dum ad bona queque mentes dissolutas roborat, dum orationum nostrarum thymiamata ad aram auream transfert, et faciem pii Patris pro nobis semper exorat. Ita, pie Pater, de nobis longe adhuc agentibus aliqua tibi cura est. Et si quid pretii habet drachma decima olim e sinu tuo elapsa, et nunc tandem in laboribus tuis requisita, hoc tui, bone Iesu, pii est muneris. Si quid dulcisone uocis habet hec decima chorda diuine laudationis, hoc tuus in ea suauis contactus operatur, dum in psalterio decachordo psallis gloriam Patris. Psalle ut psallis, Domine, modulare dulce melos Patri uelocibus articulis multiformium gratiarum. Tange nouem illas  purissimas chordas in celo, que nichil triste unquam sonuerunt. Tange et istam decimam grauem, cuius superior quidem portio iam pertracta ad te letitiam sonat, inferior adhuc terre astricta mestos nouit roboare sonos.

Cuncta uirtutis tue opera, o Dei Unigenite, dum attenta mente considero, stupens expauesco, quia multum per omnem modum in eis gloriosus appares. Magna enim, pulchra et bona sunt ualde, sed ad tui comparationem, quasi nichilum et inane reputantur. Celi et terra, et omnis ornatus eorum, te auctore et gubernatore subsistunt, et te potentem et metuendum, sapientem et pulchrum, bonum et amabilem omnia predicant, et quantum lux tenebras, tantum cuncta solus precedis. Et tu in celo seruatus es,  Deus meus, merces serui tui, ipse dator et donum salutis, quam a te exspectat anima mea. Et a te quid uoluit super terram?  Quid uoluor de celo in centrum? Quid melius, quid amabilius te existimaui super terram, ut abstraherem cor meum a te, ad concupiscendum quidquam in mundo absque te? Cur amaui, quare concupiui in omni uita mea quidquam, preter te Iesum Deum meum? Quare distuli, cur intermisi ullo tempore te, Iesu, uersare in corde, te tota mente amplecti, et delectare in tua dulcedine omnia interiora spiritus mei? Ubi eram, quando tecum mente non eram? Quo defluxerunt, quando non te solum habuerunt desideria mea?

Deus uite mee, quam uane consumpta sunt, quam infructose elapsa sunt tempora mea, que dedisti  mihi ut facerem uoluntatem tuam in eis, et non feci? Quanti anni, quot hore perierunt apud me, in quibus sine fructu uixi coram te? Et quomodo subsistam? Quomodo leuare potero oculos meos in faciem tuam in illo magno examine tuo, si rememorari iusseris omnia peccata mea, uel tempora mea, et fructum requisieris singulorum? Patientissime Pater, non fiat hoc, sed sint in obliuione coram te, que perdidi tempora, heu! multa nimis. Et si que te iuuante utiliter seruaui, quorum, o Domine, numerus breuis est, in memoria eterna fac permanere; fiat, amande Pater, saltem hoc residuum temporis mei fructuosum et sanctificatum in gratia tua, ut in diebus eternitatis inueniat locum, et computabile sit ante te. Iam ex hoc nunc omnia desideria mea incalescite,  et effluite in Dominum Iesum; currite, satis hactenus tardastis? properate quo pergitis, querite quem queritis. Iesum queritis Nazarenum crucifixum . Ascendit in celum, non est hic . Non est ubi erat; non est ubi nobile caput suum reclinare non poterat; non est ubi ambulauit in medio tribulationis, repletus despectione; non est ubi stetit iudicandus ante faciem Pilati; non est ubi stetit spretus et illusus coram Herode; non est ubi pependit consputus, cesus, uulneratus, et cruore perfusus in medio sceleratorum; non est ubi iacuit lapide clausus, et gentium militia custoditus. Ubi uero est amantissimus Domini? habitat confidenter et flagellum non appropinquat tabernaculo  eius. Super altitudinem celorum, super omnem excellentiam angelorum, propria uirtute ascendit, super solium singularis glorie in dextra Patris, cui ceternus et consubstantialis sedet, et diuino amictus lumine, coronatus gloria et honore, ut decet Unigenitum Dei, serenus in letitia, plenus omnipotentatu, Dominus in celo et in terra. Ibi adorant eum omnes angeli Dei, et uniuersa multitudo ciuium celestis Sion. In ipso unanimiter letantur omnium corda, in eius desiderabili facie pascuntur omnium oculi bonorum. In ipsum undique confluunt desideria omnium sanctorum, ipsi iubilat, ipsi applaudit, ipsum magnificat tota uranica ciuitas, gloriosa per omnem modum in splendoribus eius.

Exsulta et lauda, habitatio Sion, quia magnus in  medio tui sanctus Isrel . Exsultate in nobili filio uestro, uos illustres patriarche, quia impleta est in eo omnis exspectatio uestra, et ipse sublimis est ualde, et benedicentur in ipso, uestro uidelicet semine, omnes gentes; sic enim pollicitus est sermo diuinus. Gaudete in Iesu propheta magno, uos prophete uiri ueraces, quia mirifice et gloriose impleta uidetis omnia, que de ipso annuntiastis in Spiritu sancto, et fideles inuenti estis per ipsum in cunctis sermonibus uestris. Gaudete in Domino Iesu magistro uestro, uos inclyti proceres celi, beati apostoli, gaudete in ipso, et iterum dico, gaudete cum Christo familiari letitia. Ecce enim quem uidistis in medio uestri esurientem et sitientem, fatigatum, et iis similia carnis infirma tolerantem ab  omnibus reprobari, et cum sceleratis reputari, quomodo uicit, quomodo regnat, quomodo ei omnia sub pedibus sunt, quam gloriosus in suo dominio lumine fulget, et sui gaudii; sue ineffabilisque glorie nunc uos socios habet, qui olim permansistis cum ipso in tentationibus suis, et uexationum eius consortes fuistis. Adorate nunc dulcia illa genua que se curuauerunt ante uos usque ad terram, sedentibus uobis ad sanctissimam cenam. Adorate nunc sacrosanctas illas manus, quibus puluerem pedum uestrorum Rex regum lauare et extergere dignatus est. Gaudete in Iesu, principe militie uestre, uos martyres uictoriosi, qui ipsum pro quo tradidistis in mortem animas uestras, ipsum, inquam, Iesum, Filium Dei,  possidetis premium certaminis uestri. Gaudete in Iesu summo doctore ueritatis, o uenerandi confessores et doctores, quia quem olim doctrinis sacris et operibus iustis confessi estis coram hominibus, nunc confitetur uos coram Patre suo et sanctis angelis eius. Gaudete in Iesu uirgine et uirginum sanctificatore, uos paradisicole uirgines, uos angelis similes, quia ecce quem amastis, quem optastis, quem ardentibus desideriis expetistis, pro cuius amore terrenos sponsos et omnem ornatum seculi contempsistis, summi Regis Filium nunc uidetis, nunc 227 tenetis, nunc in eius castis amplexibus quiescitis, et diuelli a uobis nulla insidiatoris fraudulentia potest.

uerum inter omnes celicolas uberrimum tibi  gaudium sit, o Maria, uirginum uirgo singularis, rosa celice amenitatis, prelucidum sidus inter primeuas lucernas diuini luminis susceptiuas. In tuo Iesu filio dulcissimo sola pre omnibus gaude gaudio magno, quia quem ut hominem peperisti, et propriis uberibus enutristi, ipsum cum angelis et uniuersis ciuibus celi adoras ut Deum uiuum et uerum. Gaude, felix mater, quia quem uidisti in ligno crucis pendentem, uides in celo regnantem cum gloria magna, uides omnem altitudinem celestium, terrestrium, et infernorum maiestati eius inclinatam, et omne robur inimicorum eius attritum. Gaudia gaudiorum sunt tibi, omnis plenitudo sanctorum, beata Hierusalem mater nostra, que sursum es: festiuitatem age letabundam, et indesinentem in uisione  pacifica tui Iesu libertatis tue auctoris.

Et tu nunc rursum eleuare, anima mea, quali potes conatu, et sanctis te ingere millibus letantium in Domino Iesu. Illuc fidei et spei uehiculo perge, ibi per caritatis ardorem conuersare, ubi Christus est in dextera Dei sedens . Intende mentis oculum in lumine uultus eius. Lustra ac deosculare gratulabunda deuotione singula loca felicium plagarum eius, de quibus egressi sunt pretiosi illi liquores sanguinis sancti, quo te appretiauit unigenitus Dei, et sanctificauit in uitam eternam. Iesu, qui non amat te, anathema sit. Qui te non amat, amaritudinibus repleatur. Castus est amor tuus, Domine, et nichil impuritatis admittit. Sobrius est sapor amoris tui, et nullam mentem alienat a recto.  Suauis est amor tuus, et nichil habet amari: nam et que amara sunt mundi, indulcat; et dulcia eius, reddit amara. Inter angustias non coarctatur, inter pressuras non comprimitur; non perit sub inopia, non merore contrahitur. In laboribus manuum equanimis, inter minas securus, inter blandimenta incorruptus, inter tormenta perseuerat inuictus, in morte semper est uiuus. Sicut in thesauro cupidus gaudet, et sicut in amore unici filii delectatur mater; ita gaudium et delectatio est grata in caritate tua, dulcis Iesu, anime amanti te. Dulcedo mellis, suauitas lactis, uini inebrians sapor, cuncteque delicie non sic oblectant fauces gustantium se, ut tuus amor mentes diligentium te.


O dulcis Iesu, uiue panis nimis concupiscibilis, botre suauis, oleum mistum, mitis agne, fortis leo, formosa panthera, simplex columba, uelox aquila, stella matutina, sol eterne, angele pacis, fontale lumen sempiternorum luminum, te amet, in te delectetur, te admiretur omnis sensus bonus tue conueniens laudi, Deus cordis mei, et pars mea Christe Iesu, deficiat cor meum spiritu suo, et caro a concupiscentiis suis, et uiuas tu in me, et concalescat in spiritu meo uiuus carbo amoris tui, et excrescat in ignem perfectum. Foueat et enutriat illum in me gratia tua, ut ardeat iugiter in ara cordis mei: ferueat in medullis meis, flagret in absconditis anime, in die consummationis mee consummatus inueniatur apud te. In die qua erui me uidebis a tunica ista  mortali quam nunc circumfero, circumdet me dilectio tua, sit anime mee quasi uestimentum decoris, ut non nuda sed uestita inueniatur, et habeat unde abscondantur infirma eius ab oculis tuis. Ignem alienum, ignem qui per aduersarios tuos ardeat, Dilelectionis tue feruor elonget a me: animam meam ad te Creatorem suum attollat; et quantum satis est, tuo diuino lumine eam immergat. Domine Iesu, omnes qui te diligunt, repleantur benedictionibus tuis. Accedentes ad te, in celo scribantur, ut sit pax eis in uelamento alarum tuarum  per euum. Tibi autem, unice Dei, sit cum eterno Patre et sancto Spiritu laus indeficiens, inuiolabile decus, et solidum regnum, permanens in secula seculorum. Amen.



MEDITATIO XIu [742 1Kb] .

PROLOGUS.---Quoniam in medio laqueorum positi sumus, facile a celesti desiderio frigescimus. Quapropter assiduo indigemus monimento [al., munimento], ut expergefacti ad Deum nostrum uerum et summum bonum, cum defluimus, recurramus. Idcirco non presumptionis temeritate, sed magna Dei mei dilectione huic opusculo ad laudem eius operam dedi, ut ex elegantioribus dictis sanctorum Patrum breue et manuale uerbum de Deo meo mecum semper haberem; ex cuius lectionis [al., dilectionis] igne, quoties tepesco, in eius accendar amorem.

I. Nunc adesto [743 1Kb] mihi, Deus meus, quem quero, quem diligo, quem corde et ore confiteor, et qua  ualeo uirtute laudo atque adoro. Mens mea deuota tibi, tui amore succensa, tibi spirans, tibi inhians, te solum uidere desiderans nichil habet dulce nisi de te loqui, de te audire, de te scribere, de te conferre, tuam gloriam frequenter sub corde reuoluere, ut tui suauis memoria sit inter hos turbines aliqua repausatio mea. Te ergo inuoco, desideratissime, ad te clamo clamore magno in toto corde meo. Et cum te inuoco, utique in meipso inuoco; quoniam omnino non essem, nisi tu esses in me; et nisi ego essem in te, non esses in me. In me es, quoniam in memoria mea manes; ex ea cognoui te, et in ea inuenio te, cum reminiscor tui, et delector in te de te, ex quo omnia, per quem omnia, et in quo omnia.


Tu, Domine, celum [744 1Kb] et terram imples, omnia portans sine onere, omnia implens sine inclusione. Semper agens, semper quietus. Colligens et non egens. Querens cum nichil desit tibi. Amans, nec estuans [745 1Kb] ; zelans, et securus es. Penitet te, et non doles. Irasceris, tranquillus es. Opera mutas, sed non mutas consilium. Recipis quod inuenis, et  nunquam amisisti. Nunquam inops, et gaudes lucris. Nunquam 228 auarus, et usuras exigis. Supererogas cui non debes, uel semper supererogatur tibi ut debeas. Et quis habet [746 1Kb] quidquam non tuum? Reddis debita, nulli debens. Donas debita, nichil perdens. Qui ubique es, et ubique totus. Qui sentiri potes, et uideri non potes. Qui nusquam dees, et tamen ab iniquorum cogitationibus longe es. Qui nec ibi dees, ubi longe es; quia ubi non es per gratiam, ades per uindictam. Qui ubique presens es, et uix inueniri potes. Quem stantem sequimur, et apprehendere non ualemus. Qui tenes omnia, imples omnia, circumplecteris omnia, superexcedis omnia, sustines omnia. Qui corda fidelium doces sine strepitu uerborum. Qui locis non distenderis, nec temporibus uariaris,  nec habes accessus et recessus. Qui habitas lucem inaccessibilem, quem nullus hominum uidit nec uidere potest . In te manens quietus, ubique circuis totum. Non enim scindi et diuidi potes, quia uere unus es; nec in partes efficeris, sed totus totum tenes, totum imples, totum illustras et possides.

Si totum mundum [747 1Kb] libri repleant, tua scientia inenarrabilis non potest enarrari. Quoniam uero indicibilis es, nullo modo scribi poteris, nec concludi. Tu es fons lucis diuine, et sol claritatis eterne. Magnus es sine quantitate [748 1Kb] , et ideo immensus. Bonus sine qualitate, et ideo uere et summe bonus; et nemo bonus nisi tu solus. Cuius uoluntas opus est, cuius uelle posse est. Qui omnia que ex nichilo creasti,  sola uoluntate fecisti. Qui omnem creaturam tuam absque indigentia aliqua possides, et sine labore gubernas, et absque tedio regis, et nichil est quod conturbet ordinem imperii tui, uel in summis, uel in imis. Qui in omnibus locis sine loco haberis, et omnia contines sine ambitu, et ubique presens es sine situ et motu. Qui nec mali auctor es, quod facere non potes. Qui nichil non potes, nec unquam quidquam te fecisse penituit. Cuius bonitate facti sumus, et iustitia penas luimus, et clementia liberamur. Cuius omnipotentia omnia gubernat, regit et implet que creauit. Nec ideo te implere omnia dicimus, ut te contineant; sed ipsa potius a te contineantur. Nec particulatim imples omnia, nec ullatenus  ita putandum est, ut unaqueque res pro magnitudine sue portionis capiat te, id est maxima maius, minima minus, cum sis [749 1Kb] potius ipse totus in omnibus, et omnia in te. Cuius omnipotentia omnia concludit, nec euadendi potentiam tuam quis aditum inuenire poterit. Qui enim te non habet placatum, nequaquam euadet iratum.


II [750 1Kb] . Te igitur, clementissime Deus, inuoco in animam meam, quam preparas ad capiendum te, ex desiderio quod inspiras ei. Intra, rogo, in eam, et coapta eam tibi, ut possideas illam quam fecisti et refecisti; ut habeam te uelut signaculum super cor meum. Queso, piissime, inuocantem te non deseras; quia priusquam te inuocarem, me uocasti et quesisti, ut ego seruus tuus te quererem, querendo inuenirem, et inuentum amarem. Quesiui et inueni te, Domine, et amare desidero. Auge desiderium meum, et da quod peto; quoniam si cuncta que fecisti mihi dederis, non sufficit seruo tuo, nisi teipsum dederis. Da ergo teipsum mihi, Deus meus; redde te mihi. En amo te; et si parum est, amem ualidius. Tui ergo amore teneor, tui desiderio flagro, tui  dulci memoria delector. Ecce dum tibi mens mea suspirat, et tuam ineffabilem pietatem meditatur, ipsa carnis sarcina minus grauat, cogitationum tumultus cessat, pondus mortalitatis et miseriarum more solito non hebetat, silent cuncta, tranquilla sunt omnia. Cor ardet, animus gaudet, memoria uiget, intellectus lucet, et totus spiritus ex desiderio uisionis tue accensus, inuisibilium amore rapi se uidet. Assumat spiritus meus pennas ut aquile, uolet et non deficiat; uolet, et perueniat usque ad decorem domus tue, et thronum glorie tue: et ibi super mensam refectionis ciuium supernorum pascatur de oculis tuis in loco pascue iuxta fluenta plenissima. Tu esto exsultatio nostra, qui es spes nostra, salus atque redemptio. Tu esto nostrum gaudium,  qui es futurus premium. Te semper querat anima mea, et tu presta ut querendo non deficiat.

III [751 1Kb] . ue misere anime! que Christum non querit nec amat, arida manet et misera. Perdit quod uiuit, qui te Deum non diligit. Qui curat uiuere non propter te, Domine, nichil est, et pro nichilo est. Qui tibi uiuere recusat, mortuus est. Qui tibi non sapit, desipit. Misericordissime, tibi me commendo, reddo et concedo, per quem sum, uiuo et sapio. In te confido, spero et totam spem meam pono, per quem resurgam, uiuam et requiescam. Te cupio, diligo et adoro; cum quo manebo, regnabo et beatus ero. Anima que te non querit nec diligit, mundum diligit, peccatis seruit et uitiis subiecta est, nunquam  quiescit [752 1Kb] , nunquam secura est. Famuletur tibi semper mens mea, piissime. Suspiret tibi semper peregrinatio mea, ardeat in amore tui cor meum. Requiescat in te, Deus meus, anima mea, contempletur te in mentis excessu, cantet laudes tuas iubilatione, et hec sit in hoc exsilio meo consolatio mea. Confugiat mens mea sub umbra alarum tuarum ab estibus cogitationum seculi huius. Repauset in te cor meum, cor mare magnum, tumens fluctibus. O diues  omnium bonarum dapum, superne satietatis opulentissime largitor Deus, da lasso cibum, collige dispersum, libera captiuum et redintegra scissum. En stat ad ostium et pulsat. Obsecro per uiscera misericordie tue, quibus uisitasti nos oriens ex alto , iube pulsanti misero aperiri, ut liberis gressibus ingrediatur ad te, et requiescat in te, et reficiatur de te pane celesti: tu enim es panis et fons uite, tu lumen claritatis eterne, tu omnia ex quibus uiuunt recti qui diligunt te.

Iu [753 1Kb] . Deus lumen cordium te uidentium, et uita animarum te amantium, et uirtus cogitationum te querentium, da ut sancto tuo amori inheream. ueni, rogo, in cor meum, et ab ubertate uoluptatis tue inebria illud, ut obliuiscar ista temporalia. Pudet  ac piget me talia pati, qualia mundus iste agit. Triste est mihi quod uideo, graue est omne quod de transitoriis audio. Adiuua me, Domine Deus meus, et da letitiam in corde meo, ueni ad me ut uideam te. Sed angusta est mihi domus anime mee, quousque uenias ad eam, et dilatetur a te. Ruinosa est, refice eam. Habet plurima que offendant oculos tuos, fateor et scio; sed quis mundabit eam, aut cui alteri preter te clamabo? Ab occultis meis munda me, Domine, et ab alienis parce seruo tuo.  Fac me, dulcis Christe, bone Iesu, fac me, rogo, amore et desiderio tui deponere onus carnalium desideriorum, et terrenarum concupiscentiarum. Dominetur carni anima, anime ratio, rationi gratia tua, et tue me interius et exterius subde uoluntati.  Tribue mihi ut laudet te cor meum, et lingua mea, et omnia ossa mea. Dilata mentem meam, et attolle intuitum cordis mei, ut uel rapida cogitatione spiritus meus attingat te eternam sapientiam super omnia manentem. Dissolue me, oro, a uinculis quibus constrictus teneor, ut relinquens omnia ista tibi festinem [754 1Kb] , tibi soli inheream, tibi soli intendam.

229 u [755 1Kb] . Felix anima, que terreno resoluta carcere libera celum petit, que te dulcissimum Dominum facie ad faciem cernit, que nullo metu mortis afficitur, sed de incorruptione perpetue glorie letatur. Tranquilla est et secura, iam non timet hostem nec mortem. Habet te pium Dominum, quem diu quesiuit,  semperque amauit, hymnidicis sociata choris, melliflua perpetue festiuitatis carmina ad laudem glorie tue, Rex Christe bone Iesu, in eternum concinit. Inebriatur enim ab ubertate domus tue, et torrente uoluptatis tue potas eam . Felix societas supernorum ciuium, et gloriosa solemnitas omnium ad te redeuntium ab huius nostre peregrinationis tristi labore ad amenitatem pulchritudinis, ad formositatem totius splendoris, atque  dignitatem totius elegantie, ubi te iugiter, Domine, tui ciues cernunt. Nihil omnino quod conturbet n entem, ibidem auribus audire datur. Que cantica? Que organa? Que cantilene? Que melodie ibi sine fine decantantur? Sonant ibi semper melliflua hymnorum organa, suauissima angelorum melodia, cantica canticorum mira, que ad laudem et gloriam tuam a supernis ciuibus decantantur. Amaritudo et omnis fellis asperitas in regione tua locum non habent. Non enim est ibi malus neque malitia. Non aduersarius et impugnans, nec est ulla peccati illecebra. Nulla est ibi indigentia, dedecus nullum, rixa nulla, nullum improperium, causatio nulla, nullus timor, nulla inquietudo, nulla pena, nulla dubietas, nulla uiolentia, nulla discordia; sed est ibi  pax summa, caritas plena, iubilatio et laus Dei eterna, sine fine secura requies, et gaudium semper in Spiritu sancto. O quam fortunatus ero, si audiuero iucundissimas ciuium tuorum cantilenas, carmina melliflua laudes summe Trinitati debito honore promentia. Sed et nimium felix, si ego ipse meruero cantare canticum Domino Iesu Christo, de dulcibus canticis Sion.

uI [756 1Kb] . O uita uitalis, uita sempiterna et sempiterne beata! ubi gaudium sine merore, requies sine labore, dignitas sine tremore, opes sine amissione, sanitas sine languore, abundantia sine defectione, uita sine morte, perpetuitas sine corruptione, beatitudo sine calamitate, ubi omnia bona in [757 1Kb] caritate perfecta, ubi species et uisio facie ad faciem,  ubi plena scientia in omnibus et per omnia, ubi summa Dei bonitas cernitur et lumen illuminans a sanctis glorificatur, ubi presens maiestas Dei conspicitur, et hoc uite cibo sine defectu mens intuentium satiatur; uident semper, et uidere desiderant, sine anxietate desiderant, et sine fastidio satiantur; ubi uerus Sol iustitie mira sue pulchritudinis uisione omnes reficit, et ita uniuersos celestis patrie ciues illuminat ut luceant ipsi, lumen uidelicet illuminatum per Deum, lumen [758 1Kb] illuminans ultra omnem solis nostri splendorem, atque cunctarum stellarum claritatem immortali adherentes deitati, ac per hoc immortales et incorruptibiles [759 1Kb] facti, iuxta promissionem Domini Saluatoris: Pater, quos dedisti mihi, uolo ut ubi ego sum, et illi sint mecum: ut uideant  claritatem meam, ut omnes unum sint, sicut tu Pater in me, et ego in te, et ipsi in nobis unum sint .

uII [760 1Kb] . Regnum celorum, regnum felicissimum, regnum carens morte, et uacans fine, cui nulla tempora succedunt per euum, ubi continuus sine nocte  dies nescit habere tempus, ubi uictor miles post laborem donis ineffabilibus cumulatur.

Nobile perpetua caput amplectente corona. Utinam remissa peccatorum mole, me ultimum seruorum Christi iuberet diuina pietas hanc carnis sarcinam deponere, ut in sue ciuitatis gaudia eterna repausandus transirem, sanctissimis supernorum choris interessem, cum beatissimis spiritibus glorie Conditoris assisterem, presentem Dei uultum cernerem, nullo mortis metu tangerer, de perpetue immortalitatis incorruptione securus gauderem, et scienti omnia coniunctus omnem ignorantie cecitatem amitterem, terrena cuncta paruipenderem, conuallem lacrymarum istam intueri uel reminisci ulterius non dignarer, ubi uita laboriosa, uita corruptibilis,  uita omni amaritudine plena, uita domina malorum, ancilla infernorum, quam humores tumidant, dolores extenuant, ardores exsiccant, era morbidant, esce influant, ieiunia macerant, ioci soluunt, tristitie consumunt, sollicitudo coarctat. securitas hebetat, diuitie iactant, paupertas deiicit, iuuentus extollit, senectus incuruat, infirmitas frangit, meror deprimit, diabolus insidiatur, mundus adulatur, caro delectatur, anima excecatur, totus homo conturbatur! Et his tot et tantis malis mors furibunda succedit, uanisque gaudiis ita finem imponit, ut cum esse desierint, nec fuisse putentur.

Sed quas [761 1Kb] laudes, quasue gratiarum actiones tibi referre ualeamus, Deus noster, qui nos etiam inter has tantas mortalitatis nostre erumnas non desinis  consolari mira uisitatione gratie tue! Ecce me miserum multis meroribus plenum, dum uite mee finem timeo, dum peccata mea considero, dum iudicium tuum formido, dum mortis horam cogito, dum supplicia tartari horreo, dum opera mea qua districtione et discussione a te pensentur ignoro, dum quo fine illa clausurus sim penitus nescio, dumque hec et alia multa mecum sub corde retracto, consolaturus ades solita pietate, Domine Deus, et inter has querelas, nimiosque ploratus ac profunda cordis suspiria, assumis mestam et anxiam mentem super alta iuga montium ad areolas usque aromatum, et collocas me in loco pascue secus riuulos dulcium aquarum, ubi preparas in conspectu meo mensam multiplicis apparatus, que fatigatum spiritum repauset,  et cor triste letificet, quibus tandem refocillatus deliciis, et multarum miseriarum mearum oblitus, leuatus super altitudinem terre, in te uera pace quiesco [762 1Kb] .



MEDITATIO Xu  . De preteritorum beneficiorum Christi memoria,  de presentium experientia, et exspectatione futurorum.

230 Que ad dilectionem Dei excitant, nullum ut audiat tedere debet; legitur autem in Euangelio quod due sorores uehementi amore dilexerunt Dominum, et licet utraque Deum proximumque dilexerit, specialiter tamen circa obsequium proximorum occupabatur Martha, ex diuino uero fonte dilectionis hauriebat Maria . Ad Dei uero dilectionem duo pertinent: affectus mentis, et affectus operis. Et hoc opus, in uirtutum exercitatione; affectus uero mentis, in spiritualis gustus dulcedine. Exercitatio uirtutum in certo uiuendi modo, in ieiuniis, in uigiliis, in opere, in lectione, in oratione, in silentio, in paupertate, et ceteris huiusmodi commendatur;  affectus salutari meditatione nutritur. Itaque ut ille dulcissimus amor Iesu in tuo crescat affectu, triplici meditatione opus habes, de preteritis scilicet, presentibus et futuris, id est de preteritorum recordatione, de experientia presentium, de consideratione futurorum. Cum ergo mens tua fuerit absque cogitationum tumultu, uirtutum exercitatione purgata, iam oculos defecatos ad posteriora retorque, ac primum cum beata Maria ingressa cubiculum libros, quibus uirginis partus et Christi prophetatur aduentus, euolue. Ibi aduentum angeli prestolare, ut uideas intrantem, audias salutantem, ut sic repleta stupore et exstasi dulcissimam Mariam dominam tuam cum angelo salutante salutes, clamans et dicens: Aue, Maria , etc. Hoc  crebrius repetens que sit hec gratie plenitudo de qua totus mundus mutuauit gratiam, quodnam uerbum caro factum est contemplare et admirare Dominum, qui terram implet et celum, intra unius puelle uiscera claudi, quam Pater sanctificauit, Filius fecundauit, Spiritus sanctus obumbrauit. O dulcis domina, quanta inebriebaris dulcedine, quo amoris igne succendebaris, cum sentires in mente et in uentre tante maiestatis presentiam, cum de tua carne sibi carnem assumeret, et membra in quibus corporaliter omnis plenitudo diuinitatis inhabitaret , de tuis sanctis membris aptaret! Hec omnia propter te, o uirgo, ut uirginem, quam imitari proposuisti, diligas, et uirginis Filium,  cui nupsisti.

Iam nunc cum dulcissima Domina tua in montana conscende, sterilis et uirginis intuere complexum, et salutationis officium, in quo seruulus Dominum, preco Iudicem, uox uerbum, intus anilia uiscera conclusus in uirginis utero clausum et agnouit, et indicibili gaudio salutauit. Beati uentres, in quibus totius mundi Saluator exoritur, pulsisque tristitie tenebris sempiterna letitia prophetatur. Accurre, queso, accurre, tantis gaudiis admiscere, prosternere ad pedes utriusque, et in unius uentre sponsum tuum amplectere, amicum uero eius in alterius utero uenerare. Hinc Matrem cum omni deuotione  in Bethlehem prosequere, et in hospitium diuertens cum illa assiste, et obsequere parienti; locatoque in presepio paruulo, erumpe in uocem exsultationis, clamans cum Isaia: Paruulus natus est nobis, et filius datus est nobis , et amplectere illud dulce presepium. Mitiget uerecundiam amor, timorem depellat affectus, ut sanctissimis pedibus figas labia, et oscula genibus. Exinde pastorum excubias mente pertracta, angelorum exercitum admirare, celesti melodie tuas interpone preces, simul corde et ore decantans: Gloria in excelsis Deo .

Noli in tua meditatione Magorum munera preterire, nec fugientem in Aegyptum relinquere incomitatum. Inspiciat oculus deuotionis paruulum Iesum  dulces mammillas gloriose uirginis matris dulciter sugentem, et mammas maternas filiali more tractantem, matri arridentem. Quid uisu iucundius? Quid delectabilius? Cerne illum, qui immensus est, paruulis brachiis ad materna colla pendentem, et dicas: Felix sum, feliciorque, dum illum uideo quem reges optauerunt uidere, et non uiderunt . Dignus est uisu qui speciosus est forma pre filiis hominum .

Cogita, et recogita quo animo et qua cogitatione tenebatur illa dulcissima Mater eius, cum illum Dominun tantum ac tantillum in brachiis suis exsultans ac leta teneret, cum ei ut infantulo gestienti osculis frequentibus congauderet, cum eum lacrymantem super genua sua, quibus potuit modulis,  consolaretur, cum denique aliis atque aliis studiis, ad que ipsa materna pietas informabat eum, pro qualitatum uicissitudinibus, sedula blandiretur. Opinare uerum esse quod dicitur eum a latronibus deprehensum in uia, et adolescentuli cuiusdam beneficio ereptum. Erat is, ut dicunt, principis latronum filius, qui preda potitus cum paruulum in matris gremio conspexisset, tanta in eius speciosissimo uultu splendoris maiestas apparuit ut eum supra hominem esse non ambigens, incalescens amore amplexatus sit eum et, o, inquit, beatissime paruulorum, si aliud se tempus obtulerit mihi miserendi, tunc memento mei, et huius temporis noli obliuisci. Ferunt hunc fuisse latronem, qui ad dexteram Dei  crucifixus alterum blasphemantem corripuit dicens: Neque tu times Deum , etc., conuersus uero ad Dominum, eum in illa que in paruulo apparuit intuens maiestate pacti sui non immemor, Memento, inquit, mei, dum ueneris in regnum tuum . Itaque ad incentiuum amoris hac non inutile arbitror uti opinione, remota omni affirmandi temeritate.

Preterea nichilne suauitatis estimes tibi accessurum, si eum apud Nazareth puerum apud pueros [763 1Kb] contempleris [763* 1Kb] , si obsequentem matri, si operanti nutritio assistentem intuearis? Quid, si duodennem cum parentibus Ierosolymam ascendentem, et illis redeuntibus  et nescientibus in urbe manentem per triduum cum matre quesieris? O quanta copia fluent lacryme, cum audieris Matrem dulci quadam increpatione Filium uerberantem: Fili, quid fecisti nobis sic? 

Si autem sequi Sponsum uirginem quocunque ierit  delectet altiora eius et secretiora scrutare, ut in Iordanis flumine audias in uoce Patrem, in carne Filium, in columba uideas Spiritum sanctum. Ibi ad spirituales nuptias inuitata Sponsum suscipis datum a Patre, purgationem a Filio, pignus amoris a Spiritu sancto. Exinde dilectissimus iehsu solitudinis tibi secreta dicauit, et sanctificauit tibi ieiunium subeundum, docens cum callido hoste conflictum. Hec ibi facta, pro te facta, et quonam  modo facta sunt diligenter attendas. Dilige eum a quo facta sunt et imitare que facta sunt.

Occurrat iam nunc memorie mulier illa in adulterio deprehensa, et iehsu rogatus ad sententiam quid egerit, quidue dixerit, recordare. In terram oculos iecit, ne forte accusatam respiciens nimis confunderet. Cum enim scribens in terra, terrenos eos non celestes prodidisset, qui sine peccato est uestrum, inquit, primus in illam lapidem mittat . O mira et inexstinguibilis Christi benignitas! Quam condemnare iuste potuit, aduerte quam pie et quam caute liberauit. Cum enim omnes sententia triuisset et expulisset e templo, imaginare 231 quam pios oculos in illam leuauerit, quam dulci et suaui uoce sententiam absolutionis eius protulerit? Puta quod  suspirauit, quod lacrymatus fuerit, cum diceret: Nemo te condemnauit mulier , etc. Felix, ut ita dicam, hec adultera mulier, que de preteritis absoluitur, secura efficitur de futuris. Iesu bone, te dicente, nec ego te condemnabo , quis condemnabit? Deus est qui iustificat, quis est qui condemnet?  Audiatur de cetero uox tua, uade, et iam amplius noli peccare .

Iam nunc ingredere domum Pharisei, recumbentem ibi Dominum tuum attende, accede cum beatissima peccatrice ad pedes eius, laua lacrymis, terge capillis, demulce osculis, foue unguentis. Nonne iam sacro liquoris illius odore perfunderis? Si tibi adhuc suos negat pedes, insta, ora, et grauidos lacrymis oculos attolle, tuisque suspiriis, inenarrabilibusque  gemitibus extorque quod petis. Luctare cum eo, sicut Iacob , ut ipse se gaudeat superari. uidebitur tibi aliquando quod auertat oculos, quod aures claudat, quod desideratos pedes abscondat. Tu nichilominus insta opportune, importune , clama: Usquequo clamabo, et non exaudies?  Redde mihi, Iesu bone, letitiam salutaris tui ; quia tibi dixit cor meum, quesiui faciem tuam, faciem tuam requiram . Certe non negabit pedes suos uirgini, quos osculandos prebuit peccatrici.

Sed et domum illam non preteribis, ubi per tegulas paralyticus ante pedes eius submittitur, ubi pietas et potestas obuiauerunt sibi. Fili, inquit, remittuntur  tibi peccata tua . O mira clementia! o indicibilis misericordia! Accepit felix remissionem peccatorum suorum quam non petebat, quam non precesserat confessio, nec meruerat satisfactio, non exigebat contritio. Corporis salutem petebat, non anime, et salutem corporis et anime recepit. uere, Domine, uita in uoluntate tua, si decreueris saluare nos, neme poterit prohibere. Si aliud decreueris, non est qui audeat dicere: Cur ita facis? Pharisee, quid murmuras? An oculus tuus nequam est, quia ipse bonus est?  Certe miseretur cui uoluerit ; ploremus et oremus ut uelit. Bonis etiam operibus pinguescat oratio, augeatur deuotio, excitetur dilectio. Leuentur pure manus in oratione, quas non sanguis  immunditie maculauit, tactus illicitus non fedauit, auaritia non exasperauit, leuetur et cor sine ira et disceptatione, quod tranquillitas sedauit, et pax composuit puritas conscientie lauit. Sed nichil horum paralyticus iste legitur premisisse, qui tamen legitur remissionem omnium peccatorum meruisse. Hec est autem ineffabilis misericordie eius uirtus, cui sicut blasphemum est derogare, ita et hoc sibi presumere, stultissimum. Potest cuicunque uult hoc ipsum efficaciter dicere quod dixit paralytico: Dimittuntur tibi peccata tua . Sed quicunque sine suo labore, uel contritione, uel confessione, uel etiam oratione, sibi hoc dicendum exspectat, nunquam ei remittuntur peccata.

Sed exeundum est hinc, et ad Bethaniam ueniendum,  ubi sacratissima federa amicitie auctoritate Domini consecrantur. Diligebat enim iehsu Martham, Mariam et Lazarum . Quod ob speciale amicitie priuilegium, quo illi familiariori adherebant affectu dictum nemo est qui ambigat. Testes sunt lacryme ille dulces, quibus collacrymatus est lacrymantibus quas totus populus interpretabatur amoris indicium. uidete, inquiens, quomodo amabat eum . Et ecce faciunt ei cenam ibi, et Martha ministrabat; Lazarus autem unus erat ex discumbentibus. Maria sumpsit alabastrum unguenti , etc. Gaude, queso, huic interesse conuiuio. Singulorum distingue officia. Martha ministrabat, discumbebat Lazarus, ungit Maria. Hoc ultimum tuum est; frange ibi alabastrum cordis,  et quidquid habes deuotionis, quidquid amoris, quidquid desiderii, quidquid affectionis, totum effunde super caput Sponsi tui, adorans in homine Deum, et hominem in Deo. Si fremit, si murmurat, si inuidet proditor, si perditionem uocat deuotionem, non sit tibi cure. Ut quid, ait, perditio hec? poterat hoc unguentum uenundari multo , etc. Phariseus murmurat inuidens penitenti, murmurat Iudas inuidens effusioni unguenti. Sed Iudex accusationem non recipit, accusatam absoluit. Sinite, inquit, illam; bonum enim opus , etc. Laboret Martha, ministret, paret hospitium peregrino, esurienti cibum, sitienti potum, uestem algenti. Ego solus Marie et illa mihi.  Totum prestat quod habet; a me quidquid optat, exspectet. Quid enim? Tunc Marie consulis, relinquendo pedes quos dulciter osculatur, auertendo oculos ab illa speciosissima facie quam contemplatur, amouendo auditum ab eius suaui sermone quo reficitur?

Sed iam surgentes eamus hinc. Quo? inquis. Certe ut insidentem asello celi terreque Dominum comiteris, tanta que fieri pro te obstupescens, paruorum laudibus tuas inseras, clamans et dicens: Hosanna filio Dauid , etc.

Iam nunc ascende cum eo in cenaculum grande, stratum , et salutaris cene interesse deliciis gratulare. uincat uerecundiam amor, timorem excludat affectus, ut saltem de micis mense  illius eleemosynam prebeat mendicanti. uel a longe sta, et quasi pauper attendens in diuitem, ut aliquid accipias extende manum, famem lacrymis prode. Cum autem surgens a cena linteo se precinxerit, miseritque aquam in peluim , cogita que maiestas, que potestas hominum pedes abluit et extergit, que benignitas proditoris uestigia sacris manibus tangit. Specta, et exspecta, et ultimo omnium tuos ei prebe pedes abluendos, quia quem ipse non lauerit, non habebit partem cum eo . Quid modo festinas exire? Sustine paululum. uidesne quisnam ille est, rogo te, qui super pectus eius recubuit , et in sinum eius caput reclinat? Felix, quicunque est ille. O certe ecce iam uideo! Ioannes est nomen eius. O Ioannes, quid tibi  dulcedinis, quid gratie et suauitatis, quid luminis et deuotionis hauriebas ab illo fonte? Ibi certe omnes thesauri sapientie et scientie absconditi sunt . Ibi fons misericordie, ibi domicilium pietatis, ibi fauus eterne suauitatis. Unde tibi, o Ioannes, omnia ista? Nunquid tu sublimior Petro, Andrea sanctior, aut certe omnibus apostolis gratiosior? Speciale hoc uirginitatis priuilegium, quia uirgo es, electus a Domino, atque inter ceteros magis dilectus. Iam nunc exsulta, uirgo, accede propius, et aliquam huius dulcedinis portionem uindicare non differas, si potiora non potes, dimitte Ioanni pectus, ubi se cum uino letitie in diuinitatis cogitatione inebriat; tu currens ad humanitatis  ubera lac exprime, quo nutriaris. Inter hec, cum sanctissima illa oratione discipulos commendans Patri dixerit: Pater, serua eos in nomine tuo , inclina caput tuum, ut merearis audire: uolo ut ubi ego sum, et illi sint mecum .

Bonum est tibi hic esse, sed exeundum est. Precedet ipse ad montem Oliueti, tu eum sequere. Et licet assumpto Petro et duobus filiis Zebedei ad secreta secesserit, uel a longe intuere quomodo in se nostram transtulerit necessitatem. uide quomodo ille cuius sunt omnia, pauere cepit et tedere. Tristis est, inquiens, anima mea , etc. Unde hoc, Deus meus? Ita compateris mihi exhibens hominem, ut quodammodo uidearis nescire quod Deus es. Prostratus in faciem oras, et factus est  sudor , etc. Quid stas accurre, et suauissimas illas guttas lambe, et puluerem pedum illius linge. Noli dormire cum Petro, ne merearis audire: Sic non potestis una hora uigilare mecum? 

232 Sed ecce iam proditorem preeuntem impiorum turba prosequitur, et osculum prebente Iuda manus iniiciunt in Iesum, Dominum suum tenent ligatum, et illas dulces manus uinculis stringunt. Quis ferat? Scio, occupat nunc cor tuum pietas, omnia uiscera tua zelus inflammat. Sine, rogo, patiatur, qui pro te patitur. Quid optas gladium? quid irasceris? quid indignaris? Si instar Petri cuiuslibet autem abscideris, si ferro brachium tuleris, si pedem truncaueris, ipse restituet omnia. Qui etiam si  quem occideris, absque dubio suscitabit. Sequere potius eum usque ad atrium principis sacerdotum, et speciosissimam faciem eius quam sputis illinunt, tu lacrymis laua. Intuere quam piis oculis, quam misericorditer, quam efficaciter tertio negantem respexerit Petrum, quando ille conuersus et in se reuersus fleuit amare. Utinam, bone Iesu, tuus me dulcis oculus respiciat, qui te toties ad uocem ancille procacis, carnis scilicet mee, pessimis operibus affectibusque negaui. Sed iam, mane facto, traditur Pilato, ibi accusatur, et tacet, quoniam tanquam ouis ad occisionem ductus est . uide, attende quomodo stat ante presidem inclinato capite, demissis oculis, uultu placido, sermone raro, paratus ad opprobria, promptus  ad uerbera. Scio, non poteris ulterius sustinere, nec dulcissimum dorsum eius flagellis atteri, nec faciem alapis cedi, nec tenerum illud caput spinis coronari, nec dexteram, que celum regit et terram, arundine dehonestari, tuis oculis aspicere poteris. Ecce educitur, flagellatur portans spineam coronam et purpureum uestimentum, et Pilatus dicit: Ecce homo . uere homo est, quis dubitet? Testes sunt plage uirgarum, liuor uulnerum, feditas sputorum. Iam nunc cognosce, Zabule, homo est. uere homo est iste, inquis. Sed quid est iste, inquis. Sed quid est, quod in tot iniuriis non irascitur ut homo, non mouetur ut homo, non suis indignatur tortoribus ut homo? Ergo plus est quam  homo. Sed quis cognoscit illum? Cognoscitur certe homo impiorum terre iudicia sustinens, sed cognoscetur Deus iudicia faciens. Sero animaduertisti. Zabule. Quid tibi per mulierem agere uisum est, ut dimittatur? Tarde locutus es. Sedet pro tribunali iudex, prolata est sententia. Iam propriam portans crucem ducitur ad mortem. O spectaculum! uidesne? Ecce principatus eius super humerum eius . Hec est uirga equitatis, uirga regni sui. Datur ei uinum felle mistum, exuitur uestimentis, et inter milites diuiduntur. Tunica non scinditur, sed sorte transit ad unum. Dulces manus eius et pedes clauis perforantur, et extensus in cruce inter latrones suspenditur. Mediator Dei et hominum, inter celum et terram medius pendens, ima superis unit,  celestibus terrena coniungit. Stupet celum, terra miseratur [763 1Kb] . Quid tu? Non mirum si, sole contristato, tu contristaris; si terra contremiscente, tu contremiscis: si scissis saxis, cor tuum scinditur; si flentibus iuxta crucem mulieribus, tu conclamaris. Inde in omnibus iis considera illud dulcissimum pectus quam tranquillitatem seruauerit pietatis. Non suam attendit iniuriam, non penam reputat, non sentit contumelias. Sed ipsis potius a quibus patitur, ille compatitur; a quibus uulneratur, ille medetur; ille uitam procurat, a quibus occiditur. Cum qua mentis dulcedine, cum qua spiritus deuotione, cum qua caritatis plenitudine clamat: Pater, ignosce illis?  Ecce ego, Domine, tue maiestatis adorator, non tui corporis interfector;  tue mortis uenerator, non tue passionis derisor; tue misericordie contemplator, non infirmitatis contemptor. Interpellet itaque pro me tua dulcis humanitas, commendet me Patri tuo tua ineffabilis pietas. Dic igitur, dulcis Domine: Pater, ignosce illi.

At tu, uirgo, cui maior est apud uirginis Filium confidentia quam mulieribus que longe stant, cum matre uirgine et discipulo uirgine accede ad crucem, et perfusum pallore uultum cominus intuere. Quid ergo? Tu sine lacrymis, amantissima, Domine tue lacrymas uidebis? Tu siccis manes oculis, et eius animam pertransit gladius doloris?  Tu sine singultu audies dicentem Matri: Mulier, ecce filius tuus; et Ioanni: Ecce mater tua?  Similiter cum discipulo Matrem committeret, latroni paradisum promitteret, tunc unus ex militibus lancea latus eius perforauit . Festina, ne tardaueris, comede fauum tuum cum melle tuo . Bibe uinum tuum cum lacte tuo . Sanguis tibi in uinum conuertitur, ut inebrieris. In lac aqua mutatur, ut nutriaris. Facta sunt tibi in petra flumina, in membris eius uulnera, et in corporis eius maceria, cauerna. In quibus instar columbe latitans et deosculans singula, ex sanguine eius fiant sicut uitta coccina labia tua, et eloquium tuum dulce .

Sed adhuc exspecta, donec nobilis ille decurio ueniens extractis clauis manus pedesque dissoluat. uide quomodo felicissimis brachiis corpus amplectitur,  ac suo astringit pectori. Tunc potuit uir ille sanctissimus dicere: Fasciculus myrrhe dilectus meus , etc. Sequere tu pretiosissimum celi terreque thesaurum, et uel porta pedes, uel manus brachiaque sustenta, uel certe defluentes minutatim pretiosissimi sanguinis guttas curiosius collige, et puluerem pedum eius linge. Cerne preterea quam dulciter, quam diligenter beatissimus Nicodemus sanctissima eius membra tractat digitis, fouet unguentis, et cum S. Ioseph inuolutum sindone collocat in sepulcro .

Noli preterea Marie Magdalene deserere comitatum, sed paratis aromatibus cum ea Dominicum sepulcrum uisitare memento. O sicut illa oculis, tu in  spiritu cernere merearis nunc super lapidem reuolutum ab ostio monumenti angelum residentem ; nunc intra monumentum unum ad caput, unum ad pedes resurrectionis gloriam predicantes ; nunc ipsum Christum Mariam flentem et tristem tam dulci reficientem oculo, tam suaui uoce dicentem: Maria . Rumpuntur ad hanc uocem omnes capitis cataracte, ab ipsis medullis eliciuntur lacryme, singultus et suspiria ab imis trahuntur uisceribus. Maria. O beata, quid tibi mentis fuit, quid animi, cum ad hanc uocem te prosternens, et reddens uicem salutanti, clamares, Rabboni?  Quo, rogo, affectu, quo desiderio, mentisque ardore clamasti, Rabboni? Nunc plura dicere lacryme prohibent, cum uocem excludit affectus,  omnesque anime corporisque sensus nimius amor absorbeat. Sed, o dulcis Iesu, cur a sacratis ac desideratissimis pedibus tuis sic arces amantem? Noli, inquis, me tangere . Ut quid, Domine? Quare non tangam illa desiderata uestigia tua pro me perforata clauis, perfusa sanguine, non tangam, nec deosculabor? An inimicitior solito, quia gloriosior? Ecce non dimittam te, nec recedam a te, non parcam lacrymis, pectus singultibus suspiriisque rumpetur, nisi tangam. Et ille inquit: Noli timere. Non auferetur tibi hoc bonum, si differtur; uade tamen, et nuntia fratribus meis quia surrexi . Cucurrit cito, cito uolens redire. Redit; sed cum aliis mulieribus, quibus ipse iehsu occurrens blanda salutatione deiectas erigit, tristes consolatur  . Aduerte: tunc est datum quod fuit ante dilatum. Accesserunt enim, et tenuerunt pedes eius  Hic quandiu potes, uirgo, morare. Non has delicias tuus somnus interpellet, nullus exterior tumultus impediat. uerum quia in hac uita misera nichil stabile, nichil eternum est; nec unquam eodem statu permanet homo, necesse est ut anima nostra, dum uiuimus, quadam uarietate pascatur. Unde a preteritorum recordatione, ad experientiam presentium transeamus, ut ex his quoque, quantum a nobis diligendus sit Deus. intelligamus.



MEDITATIO XuI. Siue meditationis quinte decime pars secunda.---De presentibus beneficiis Dei.

233 Non paruum estimo beneficium, quo Deus  bene utens malo parentum nostrorum creauit nos de carne illorum, et inspirauit in nobis spiraculum uite, discernens nos ab illis qui uel arbortiui proiecti sunt ab utero, uel qui inter materna uiscera suffocati pene uidentur concepti non uite. Quod etiam integra nobis et sana membra creauit, ne essemus nostris dolori, alienis opprobrio. Magnum est hoc certe. Sed quomodo illud quanteue bonitatis estimabimus, quod eo tempore et inter tales nasci uoluit, per quos ad fidem suam et sacramenta peruenimus? uidemus innumerabilibus hominibus hoc negatum, quod nobis gratulamur esse concessum, cum quibus una est et nobis conditio. Illi derelicti sunt per iustitiam, nos uocati sumus per gratiam. Procedamus intuentes  munus eius fuisse, quod educati a parentibus fuimus Christianis. Quod nos flamma non lesit, quod aqua non absorbuit, quod non uorati a demone, quod non percussi a bestiis, quod precipitio non necati, quod usque ad congruam etatem in eius fide et bona uoluntate nutriti. Huc usque ea percurrimus, soror, quibus fuit nobis una conditio, quos idem pater genuit, ac idem uenter complexus est, eadem uiscera profuderunt.

Iam nunc, soror, in me aduerte quanta fecerit Deus anime tue. Diuisit enim inter me et te, quasi inter lucem et tenebras, sibi te seruans, me mihi relinquens. Deus meus, quo abii? quo fugi? quo euasi? Eiectus a facie tua sicut Cain, habitaui in terra uagus et profugus, et quicunque inuenerit me, occidet  me. Quid enim ageret miserabilis creatura, a suo derelicta Creatore? Quo iret, quoue lateret ouis erronea suo destituta pastore? O soror, fera pessima deuorauit fratrem tuum. In me ergo cerne, quantum ibi contulerit qui te a tali bestia conseruauit illesam. Quam miser ego sum, qui meam pudicitiam perdidi; tam beata tu, cuius uirginitatem misericordia diuina protexit. Quoties tentata, quoties impetita tua tibi castitas est seruata, cum ego libens in turpia queque progrediens, coaceruaui mihi materiam ignis quo comburerer, materiam fetoris quo necarer, materiam uermium a quibus corroderer? Recole si placet illas feditates meas pro quibus plangebas, et corripiebas sepe, puella paruulum, femina masculum. Sed non fallit Scriptura que ait: Nemo potest  corrigere, quem Deus despexit . O quam diligendus est a te, qui cum me repelleret, te attraxit; et cum equa conditio foret utriusque, tamen me despexerit, te dilexerit. Recole nunc, ut dixi, corruptiones meas, cum exaltaretur nebula libidinis ex luxuriosa concupiscentia carnis, et non esset qui eriperet et saluum faceret . uerba enim iniquorum preualuerunt super me , qui in suaui poculo amoris propinabant mihi uenenum luxurie. Conuenientes in unum affectionis suauitas et cupiditatis impuritas, rapiebant imbecillem adhuc etatem meam per abrupta uitiorum, atque mergebant gurgite flagitiorum. uenerunt super me ira et indignatio tua, Deus, et ego  nesciebam. Ibam longius a te, et sinebas. Iactabar, et effundebar, et defluebar per immunditias meas, et tacebas. Eia, soror, diligenter attende omnia ista turpia et nefanda, in que me precipitauit meum arbitrium; et scito quod in hec corruisses, si te Christi misericordia non seruasset. Non hec dico quasi nichil mihi contulerit boni, dum exceptis iis que superius diximus utriusque collata, mira patientia meas sustinuerit iniquitates. Cui debeo quod terra non me absorbuit, noc fulminauit celum, nec flumina submerserunt? Quomodo enim sustineret creatura tantam iniuriam Creatoris sui, si non impetum eius cohiberet ille ipse qui condidit, qui non uult mortem peccatoris, sed magis ut conuertatur et uiuat?  Ad illud quante fuit gratie,  quod fugientem persecutus est, metuenti blandiebatur, quod erexit in spem totius desperatum, quod suis obruit beneficiis ingratum, quod gustu interioris dulcedinis, immundis assuetum delectationibus attraxit et illexit, quod indissolubilia male consuetudinis uincula dissoluit, et abstractum seculo benigne suscepit? Taceo multa, et magne misericordie sue circa me opera, ne aliquid glorie sue, que tota illius est, ad me uideatur transire. Ita etiam secundum hominum estimationem sibi coheret gratia dantis et felicitas recipientis, ut non solum laudetur, quia solus laudandus esset ille qui dedit, sed etiam ille qui recipit. Quis enim habet aliquid quod non receperit? Si autem gratis accepit, quare laudatur uelut promeruerit? Tibi igitur laus, Deus  meus, tibi gloria, tibi gratiarum actio; mihi autem confusio faciei mee , qui tot mala feci, et tot bona recipi. Quid igitur  me minus accepisti? O soror, quia felicior est ille, cuius nauem plenam mercibus et onustam diuitiis flatus uentorum integram reuexit ad portum, quam qui passus naufragium nudus euasit mortem. Tu ergo in his, quas tibi diuina gratia conseruauit, exsultas diuitiis; mihi maximus labor incumbit ut fracta redintegrem, amissa recuperem, scissa resarciam. uerumtamen et me uolo ut emuleris, ualdeque putes erubescendum, si post tot flagitia in illa uita tibi inuentus fuero equalis, cum sepe uirginitatis gloriam interuenientia quedam uitia minuant, et ueteris conseruationis opprobrium morum imitatio et succedentes uitiis uirtutes  oblitterent. Sed iam illa, in quibus tibi sola conscia es diuine bonitatis, inspice nunc munera, quam iucunda facie abrenuntianti seculo Christus occurrerit, quibus esurientem deliciis pauit, quas miserationum suarum diuitias ostendit, quos inspirauit affectus, quo te caritatis poculo ebriauit. Nam si fugitiuum seruum et rebellem sola sua miseratione reuocatum spiritualium consolationum non reliquit inexpertum; quid dulcedinis crediderim eum uirgini contulisse? Si tentabaris, ille sustentabat; si fluctuabas, ille solidabat. Quoties pre timore arescenti pius consolator astabat? Quoties estuanti pre amore, ipse se tuis uisceribus infundebat? Quoties psallentem uel legentem spiritualium sensuum lumine  illustrabat? Quoties orantem in quoddam ineffabile desiderium suum rapiebat? Quoties mentem tuam a terrenis subtractam, ad celestes delicias et paradisi amenitates transportabat? Hec omnia reuolue animo, ut in eum tuus totus reuoluatur affectus. uilescat tibi mundus, omnis amor carnalis sordeat, nescias te esse in mundo hoc; quoniam ad illos qui in celo sunt et Deo uiuunt, tuum transtulisti propositum. Ubi est thesaurus tuus, ibi sit et cor tuum . Noli cum argenteis simulacris uili marsupio tuo tuum includere animum; quia nunquam cum nummorum pondere poteris transuolare ad celum. Puta te quotidie morituram, et de crastino non cogitabis. Non te 234 futuri temporis sterilitas terreat, non future famis timor mentem  tuam deiiciat, sed ex ipso tota fiducia tua pendeat qui aues pascit, lilia uestit. Ipse sit horreum tuum, ipse apotheca, ipse marsupium tuum, ipse diuitie, ipse delicie tue; solus tibi sit omnia in omnibus. Hec interim de presentibus satis sint.



MEDITATIO XuII. Siue meditationis quinte decime pars tertia.---De futuris beneficiis Dei.

Qui autem prestat suis tanta in presenti quanta illis seruat in futuro? Principium futurorum et finis presentium, mors est. Hanc cuius natura non abhorret? cuius non expauescit affectus? Nam bestie fuga, latibulis, et aliis mille modis mortem cauent,  uitam tuentur. Iam nunc diligenter attende quid tua tibi respondeat conscientia, quid presumat fides, quid spes promittat, quid expetat affectus. Si uita tua tibi oneri est, si mundus fastidio, si caro dolori, profecto desiderio mors est tibi, que iugum huius oneris deponit, tollit fastidium, corporis dolorem assumit. Hoc unum dico omnibus huius mundi prestare deliciis, honoribus atque diuitiis, si ob conscientie serenitatem, fidei firmitatem, spei certitudinem mortem non timeas. Quod ille poterit maxime experiri qui, aliquo tempore sub hac seruitute suspirans, in liberiores conscientie auras euasit. Hec sunt future beatitudinis tue primitie salutares, ut morte superueniente naturalem horrorem fides superet, spes temperet, conscientia pura repellat; et  inde quodammodo mors est principium quietis, laborum meta, peremptoria uitiorum. Sic enim scriptum est: Beati mortui, qui in Domino moriuntur . Unde propheta reproborum mortem ab electorum morte discernens, Omnes, inquit, reges dormierunt in gloria, unusquisque in domo sua; tu autem proiectus es de sepulcro tuo, quasi stirpis inutilis, pollutus et obuolutus . Dormierunt quippe in gloria quorum mortem commendat bona conscientia, quia pretiosa est in conspectu Domini mors sanctorum eius . Dormierunt sane in gloria quorum dormitioni assistunt angeli, occurrunt sancti, conciui suo prebentes auxilium, et impartientes solatium; hostibus se opponunt, obsistentes repellunt, refellunt accusantes,  et sic usque ad sinum Abrahe sanctam animam comitantes in loco pacis collocant et quietis. Non sic impii, non sic, quos de corpore quasi de fetenti sepulcro pessimi spiritus cum instrumentis infernalibus extrahentes, pollutos libidine, obuolutos cupiditate iniiciunt ignibus exurendos, auibus lacerandos, eternis fetoribus deputant suffocandos. uere exspectatio iustorum letitia; spes autem impiorum peribit . Sane qualis sit illa requies, que pax illa, que iucunditas in sinu Abrahe, que illis quiescentibus promittitur, et exspectatur letitia, quia experientia non docuit, stylus explicare non poterit. Exspectant felices donec impleatur numerus fratrum suorum, ut in die resurrectionis  duplici stola, scilicet corporis et anime perpetua felicitate fruantur.

Iam nunc intuere illius diei terrorem, quando celorum uirtutes mouebuntur, elementa ignis calore soluentur, patebunt inferi, occulta omnia nudabuntur; ueniet desuper iratus Iudex, ardens furor eius, et ut tempestas currus eius , ut reddat in ira uindictam et uastitatem in flamma ignis. Beatus est qui paratus est occurrere illi. Quid tunc miseris animabus erit? Quam tunc miseri erunt, quos nunc luxuria fedat, auaritia dissipat, extollit superbia. Exibunt angeli, et separabunt malos de medio iustorum , illos a dextris, illos a sinistris statuentes.

Cogita te nunc ante tribunal Christi inter utramque  hanc societatem assistere, et necdum in alteram partem separatam. Deflecte oculos nunc ad sinistram Iudicis, et miseram illam multitudinem contemplare. Qualis ibi horror, quis pudor, quis fetor, quis timor, quis dolor? Stant miseri et infelices, stridentes dentibus, nudo latere palpitantes, aspectu horribiles, uultu deformes, deiecti pre pudore, pre corporis turpitudine et nuditate confusi. Latere uolunt, et non datur; fugere tentant, nec permittitur. Si oculos leuant desuper, Iudicis imminet furor; si deponunt, infernalis putei eis ingeritur horror. Non suppetit criminum excusatio, nec de iniquo iudicio erga Deum aliqua poterit esse causatio, cum quidquid decretum fuerit, iustum esse ipsam eorum conscientiam non latebit. Cerne nunc quam amandus  tibi sit, qui te ab hac damnata societate predestinando discreuit, uocando separauit, iustificando purificauit.

Retorque nunc ad dexteram oculos, et quibus te glorificando sit inserturus aduerte. Quis ibi decor, quis honor et que felicitas, et que securitas? Alii iudiciaria sede sublimes, alii corona martyrii splendentes, alii flore uirginitatis candidi, alii eleemosynarum largitione fecundi, alii doctrina et eruditione preclari, in unum caritatis fedus copulantur. Lucet eis uultus Iesu, non terribilis, sed amabilis; non amarus, sed dulcis; non terrens, sed blandiens.

Sta nunc quasi in medio, nesciens quibus te Iudicis sententia deputabit. O dura exspectatio! Timor et  tremor uenerunt super me, et contexerunt me tenebre . Si me sinistris sociauerit, non causabor iniustum; si dextris ascripserit, gratie eius hoc non meis meritis est imputandum. uere, Domine, uita in uoluntate tua. uides ergo quantum in eius amore tuus extendi debeat animus, qui, cum iniustis posset in te prolatam retorquere sententiam, iustis te maluit ad saluandum inserere. Iam te puta sancte illi societati coniunctam uocis illius audire decretum: uenite, benedicti Patris mei, percipite regnum quod uobis paratum est ab origine mundi . Inde miseris audientibus uerbum Domini plenum ire et furoris: Discedite a me, maledicti, in ignem eternum . Tunc ibunt ii  inquit, in supplicium eternum; iusti autem in uitam eternam . O dura separatio! o miserabilis conditio! Sublatis enim impiis ne uideant gloriam Dei; de iustis uero singulis secundum gradum suum et meritum angelicis ordinibus insertis, fiet illa gloriosa processio, Christo precedente capite nostro, omnibusque suis membris sequentibus, et tradetur regnum Deo Patri, ut ipse regnet in eis, et ipsi in eo, regnum illud percipientes, quod paratum est illis ab origine mundi, cuius regni status ne cogitari quidem a nobis potest, multo minus dici uel scribi. Hoc scio quod nichil omnino aberit quod uelis adesse.

Nullus igitur ibi luctus, nullus fletus, nullus dolor, nullus timor. Non tristitia, non discordia, non inuidia,  non tribulatio, non tentatio, non eris mutatio uel corruptio, non suspicio, non ambitio, non adulatio, non detractio, non egritudo, non senectus, non mors, non paupertas, non nox, non tenebre, non edendi uel bibendi uel dormiendi ulla necessitas, fatigatio nulla. Quid ergo ibi boni est? Ubi neque luctus, 235 neque fletus, neque dolor, nec tristitia, quid potest esse nisi perfecta letitia? Ubi nulla tentatio, uel tribulatio, nulla temporum mutatio, uel corruptio eris, estus uehementior, nec hiems asperior, quid potest esse nisi summa quedam rerum temperies, et mentis et carnis uera et summa tranquillitas? Ubi nichil est quod timeas, quid potest esse nisi summa securitas? Ubi nulla discordia, nulla inuidia, quid potest esse nisi summa et uera dilectio? Ubi nulla  deformitas, quid potest esse nisi summa et uera pulchritudo? Ubi nulla paupertas, quid potest esse nisi omnis plenitudo? Ubi nullus labor uel defectio, quid erit nisi summa requies et fortitudo? Ubi nichil est quod grauet uel oneret, quid erit nisi summa felicitas? Ubi nec senectus exspectatur, nec morbus timetur, quid potest esse nisi uera sanitas? Ubi nec nox, nec tenebre, quid est nisi lux perfecta? Ubi mors et mortalitas omnis absorpta, quid est nisi uita eterna?

Quid est ultra quod queramus? Certe, quod iis omnibus excellentius est, scilicet uisio, cognitio et dilectio Creatoris. uidebitur in se, uidebitur in omnibus creaturis suis, regens omnia sine sollicitudine,  sustentans omnia sine labore, impertiens quodammodo se singulis pro sua capacitate, sine diminutione uel diuisione. uidebitur ille uultus amabilis et desiderabilis, in quem angeli desiderant prospicere: de cuius plenitudine, de cuius lumine, de cuius suauitate quis dicet? uidebitur Pater in Filio, et Filius in Patre, Spiritus sanctus in utroque. uidebitur enim sicuti est, impleta eius promissione qua dicit: Qui diligit me, diligitur a Patre meo, et ego diligam eum, et manifestabo ei meipsum . Ex hac uisione illa procedit cognitio, de qua ipse ait: Hec est uita eterna, ut cognoscant te solum uerum Deum . Ex his tanta nascetur dilectio, tantus ardor pii amoris, tanta dulcedo caritatis, tanta fruendi copia, tanta desiderii uehementia,  ut nec satietas desiderium, nec desiderium satietatem impediat. Quid est hoc? Certe quod oculus non uidit, nec auris audiuit, nec in cor hominis ascendit que preparauit Deus diligentibus se .

Hec tibi, soror, de preteritorum beneficiorum Christi memoria, de presentium experientia, de exspectatione futurorum, quedam meditationum spiritualium semina proseminare curaui, ex quibus diuini amoris fructibus uberior oriatur et crescat: ut meditatio affectum excitet, affectus desiderium pariat, lacrymas desiderium extorqueat: ut tibi sint lacryme tue panes die ac nocte , donec appareas in conspectu eius, et suscipiaris ab amplexibus eius, dicasque illud quod in Canticis scriptum est: Dilectus meus mihi, et ego illi; inter ubera  mea commorabitur . Quod ipse tibi prestare dignetur, qui uiuit et regnat Deus in secula seculorum. Amen.



MEDITATIO XuIII. Gratiarum actiones pro beneficiis diuine misericordie et petitio diuini adiutorii.


Spes mea, Christe Deus, hominum tu dulcis amator,
Lux mea, uita, salus, pax et decus omne tuorum,
Omnia pro quorum uoluisti ferre salute,
Carnem, uincla, crucem, uulnus, mortemque sepulcrum.
Post tres inde dies deuicta morte resurgens
Discipulis uisus, nutantia corda reformans,
Inde quaterdena celorum summa petisti,
uiuis in eternum, nunc et per secula regnas.


Tu es Deus meus uiuus, Christus meus sanctus, Dominus meus pius, rex meus magnus, pastor meus bonus, magister meus uerax, adiutor meus opportunus, dilectus meus pulcherrimus, panis meus uiuus, sacerdos meus in eternum, dux meus ad patriam, lux mea uerax, dulcedo mea sancta, uita mea recta, sapientia mea preclara, simplicitas mea pura, concordia mea pacifica, custodia mea tuta, portio mea bona, salus mea sempiterna, misericordia mea magna, patientia mea robustissima, uictima mea immaculata, redemptio mea sancta, spes mea firma, caritas mea perfecta, resurrectio mea sancta, uita mea eterna, exsultatio et uita mea beatissima sine fine mansura. Te deprecor, supplico et oro ut perficias in me opus ceptum misericordie tue: ego  enim, ultimus seruorum tuorum, non immemor beneficiorum miserationis tue, que mihi peccatori collata sunt, gratias tibi ago, quia me indignum pro tua sola clementia ex Christianis parentibus nasci fecisti, et per aquam sancti baptismatis et renouationem sancti Spiritus ab originalibus uinculis expedisti, et in tuos adoptionis filios aggregasti; quoniam mihi rectam fidem donasti, eamque in corde meo semper augere et confirmare dignatus es per illuminationem gratie tue, et per documenta sancte matris Ecclesie; obsecroque te, Domine, et suppliciter rogo, adauge semper in me hanc fidem, fidem ueram et fidem sanctam, catholicam et orthodoxam, fidem prudentissimam et inuictissimam, bonis omnibus  cunctisque uirtutibus adornatam, que per dilectionem operetur in me quod tibi placet; que nequeat uinci inter uerba altercationis in tempore persecutionis, uel in die necessitatis et mortis. Cunctarum fons et origo, largitor et conseruator uirtutum, Deus, auge, queso, in me fidem rectam, spem inconcussam, caritatem perfectam, humilitatem profundam, patientiam inuictissimam, corporis et anime castitatem perpetuam. Da mihi prudentiam, iustitiam, fortitudinem et temperantiam, discretionem in omnibus, et sensum peruigilem, ut possim inter bona et mala, inter dextram et sinistram prudenter discernere. Fac me ergo diuitem sacrarum uirtutum, ex quibus tibi seruiam, per quas tibi in ueritate placeam: amator enim factus sum pulchritudinis  earum per gratiam tuam. Da mihi eas propter honorem et gloriam nominis tui; coniunge illas fidei mee, ut sint ei indiuidue comites per omne tempus uite mee; unde, rogo, fac me per gratiam tuam semper et in fide stabilem, et in omni opere efficacem, ut fidem tuam, quam lingua mea loquitur et manu mea scripta testantur, probabilis uita bonis moribus fateatur.

Gratias tibi ago, Domine, quia me uas uacuum, et inutilem idiotam replesti scientia, intelligentia; et dedisti semper hamilem scientiam, que edificet. Da mihi et mitissimam et sapientem eloquentiam, que nesciat inflari, et de tuis bonis super fratres extolli. Pone, queso, in ore meo uerbum consolationis et edificationis et exhortationis per Spiritum sanctum  tuum, ut et bonos ualeam ad meliora exhortari, et eos, qui aduerse gradiuntur, ad tue rectitudinis lineam reuocare uerbo et exemplo. Sint uerba, que dederis seruo tuo tanquam acutissima iacula, et ardentes sagitte, que penetrent et incendant mentes audientium ad timorem et amorem tuum. Tu pastor et rector omnium, Christe Deus, qui nullis meis meritis, sed sola dignatione misericordie tue, uocasti paruitatem 236 meam ad hoc pastorale officium; propter te et nomen tuum fac me idoneum ad hoc ministerium, et sapienter domum tuam regam, et in omnibus secundum uoluntatem tuam gregem tuum pascere ualeam. Tribue pro pietate et bonitate tua, ut efficiar in domo tua lucerna ardens et lucens; concede propter honorem et gloriam nominis  tui, ut cum multo bono fructu fraterne societatis, merear peruenire ad gloriam tuam: non est tibi enim quidquam difficile, non aliquid impossibile. uelle tuum, facere; uoluntas tua, opus est. Et ideo corde credo, et ore confiteor  quod tu potes et uis opus illud magnifice adimplere per me tantillum: scio, et certus sum quod tu uales fructus bonos et magnos facere de grege tuo per me exiguum et infirmum. Paruulus quippe sum, et nullius uirtutis homuncio, nichil habens in me quod expediat, uel quod dignum sit tanti officii, idcirco desperans omnimodis de paruitate, non respiro nisi in sola misericordia tua.

Sed licet sis magnus in magnis, gloriosius tamen  operaris magna in minimis. Erit certe tua laus dulcior, et copiosior in ore hominum, cum per me tantillum operari dignus fueris magna de grege tuo. Mitte ergo in auxilium meum sanctum angelum tuum de celis , qui me adiuuans in omnibus, prosperari istud opus faciat in manu mea; ita ut glorificetur nomen tuum benedictum in me misero peccatore. Diues in misericordia, largus in muneribus, qui omnibus omnia tribuis et nichil perdis, da mihi celestia et terrena subsidia ad omnem sufficientiam, ut habeam unde gregem tuum possim pascere et sustentare tam spiritualiter quam corporaliter, atque uenientes in tuo nomine suscipere absque ulla hesitatione, simulque loca commissa ordinare et preparare ad quietem et salutem fratrum, sicut decet et  oportet. Omnia a te hec postulo, Domine Deus noster, quia cuncta bona nostra, dona tua sunt. Non enim aliunde possumus tibi seruire neque placere, nisi de tuo munere.

At si non forte est in consilio eterne uoluntatis tue, ut facias per me de ouibus tuis fructum bonum et magnum, obsecro et suppliciter rogo, dissolue me a nexu tanti officii, modis quibus tibi uidetur, or dine quo tibi placet. Scis enim omnia, et potes omnia. Quid hic facio? Quid moror in his tumultibus, si facturus non sum per gratiam tuam aliquid boni de fratrum salute? Duo a te peto: unum horum pro tua clementia ne deneges mihi. Rogo te per omnes miserationes tuas, da mihi consolationem tuam celestem in multis tribulationibus meis. Pondus enim  istud grauissimum, quod impositum est super ceruices meas, ferre non ualeo, deponere timeo: angustie mihi sunt undique, et quid eligam ignoro. Adiutor omnium in te sperantium Deus, ne me deserat pietas tua, ne me derelinquat gratia tua. In te sperantem Deus, et in tua misericordia solummodo confidentem adiuua me; quia sine te tibi placere non ualeo. Quis unquam sperauit in te, et derelictus est?  Non est auditum a seculo . Deus tu es optimus infinite pietatis et immense bonitatis, qui in te sperantes nunquam consueuisti relinquere. Ostende, queso, misericordiam tuam in me, quia ad te confugi, ut uideant qui me oderunt, et confundantur; quoniam tu, Domine, adiuuisti me  et consolatus es me .

Gratias tibi ago, Domine, quia me et a uano huius mundi consortio separasti, et ad tuum sanctum officium perduxisti, nullis meis meritis, sed sola dignatione misericordie tue. Benedico te, Domine Deus noster, qui mihi das indigno seruorum tuorum societate et caritate perfrui. Da mihi quietem, et salutem corporis et anime, simulque opportunam ad te uacationem. Libera me a uanissimis huius mundi implicationibus ad profectum anime mee, propter honorem et gloriam nominis tui; et quia scriptum est: Nemo militans Deo implicat se secularibus negotiis , et ab omnibus curarum tumultibus separas animas seruientium tibi, ut tibi soli Domino uacent die ac nocte; da fructuosum et  spiritale otium abrenuntiantibus mundo, ut ipso cordis palato gustent et sapiant quoniam dulcis  et suauis es, Domine, sicut tua Scriptura admonet, dicens: uacate et uidete, quoniam ego sum Deus . Et alibi: Sapientiam discite in tempore olii, et qui minoratur actu ipse percipiet eam . Sed et sacratissima sententia tua ore tuo pio prolata plenius informat nos, et a mundanis curis prorsus prohibet, dicens: Non potestis Deo seruire et mammone . Et rursum: Nemo mittens manum suam ad aratrum, et aspiciens retro, aptus est regno celorum . Et alibi nos euidenti exemplo retrahere dignaris, dicens: Mementote uxoris Lot .


Gratias tibi ago, misericordissime Domine, qui me miserum multumque negligentem peccatorem a principio, et a cunabulis per uniuersa pene uitia et peccata decurrentem, benigne et patienter adhuc ad penitentiam exspectas, nolens me perdere cum peccatis, uitiis, culpis et negligentiis meis. Si enim mihi, Domine, secundum peccata mea facere uoluisses, olim me terra uiuum absorbere debuisset. Sed rogo, pie Domine, ne tua in me exspectatio sit uacua, sit quod absit, infructuosa. Tu qui non uis mortem peccatoris , da mihi de preteritis malis meis indulgentiam; de presentibus concede emendationem; de futuris uero largire iugiter custodiam atque cautelam. Da locum et spatium ad dignos penitentie fructus . Aperi  oculos cordis mei per Spiritum sanctum tuum, ut uideam et plangam omnia peccata mea. Domine, tempus est acceptabile, et dies sunt salutis . Miserere mei, Domine, et ne perdas me cum peccatis meis , ne reserues mala mea punienda in illa futura uita, in illis infernalibus suppliciis, in illo tremendo examine tuo. Propter magnam clementiam tuam solue omnium peccatorum meorum uincula, priusquam ab hac uita egrediar. Da mihi cor contritum et humiliatum, da mihi gratiam lacrymarum. Da lumen in corde, da uires in corpore, ut que agenda sunt uideam, et ad ea implenda, que uidero, fortiter conualescam cunctis diebus uite mee. Miserere mei, Domine, miserere mei .  Non permittas hanc animam peccatricem, pro qua et nasci de uirgine, et mori in cruce dignatus es; non iubeas, queso, separari eam ab hoc mortali corpore priusquam me facias plene et perfecte penitere, et plangere omnia peccata mea quecunque egi post baptismum ab ipsis cunabulis meis, siue scienter et nescienter, siue superbe, uel negligenter; ita ut in die exitus mei, emundatis dilectis omnibus et bene correctis moribus, securus et gaudens uideam dulcissimam et pulcherrimam faciem tuam cum letitia et exsultatione propter tuam nimiam misericordiam et bonitatem.

Gratias tibi ago iterum iterumque, omnipotens et misericors Christe, qui immeritam exiguitatem meam propter te, et nomen sanctum tuum, de multis  angustiis, tribulationibus, calamitatibus et infirmitatibus; de multis foueis, laqueis, scandalo, et peccatis; de multis insidiis uisibilium et inuisibilium inimicorum; de multis malis, et grauissimis periculis hactenus liberare dignatus es, dirigens mirabiliter et misericorditer uitam meam inter aduersa et prospera; ita ut nec aduersa me deiicerent, nec prospera extollerent. Posuisti enim frenum tuum in maxillis meis, et non dereliquisti me penitus in manu arbitrii mei, habens curam mei paterna pietate, et non permittens amplius tentari supra id quod potero sustinere . Ubi locus fuit peccandi, quandoque non fuit uoluntas; uel quando uoluntas, non fuit locus.

Sit itaque tibi laus, sit benedictio, sit gratiarum  actio, Domine Deus meus, pro uniuersis tuis donis et datis, 237 et pro omnibus beneficiis tuis, que anime et corpori meo largiris, et semper largitus es ab ipsis cunabulis, pro pietate tua, et bonitate, nullis meis meritis exigentibus, imo peccatis meis grauissimis non obstantibus. Sed rogo, Domine, rogo ne sinas me ingratum esse tantis beneficiis, et indignum tam multis miserationibus. Non mihi, non diabolo, non mundo, non alicui rerum, non cuilibet hominum liceat in me tua dona subuertere, quia totum est fragile quidquid tibi nititur obuiare. Pone, queso, magis magisque frenum tuum in maxillis meis, et trahe me post te tanquam mansuetum animal, in nullo tuis iussionibus recalcitrantem, sed plano moderatoque incessu te Dominum meum portantem,  et uoluntati tue in omnibus obtemperantem. Excita, Domine, torporem meum tuis stimulis, et fac me toto corde totaque uirtute querere faciem tuam cunctis diebus uite mee. Attrahe me ad te, uirtus salutis nostre, Deus, freno potentis gratie tue, et non sinas me propria uoluntate in arbitrio proprio euagari. Imaginem tuam non sinas in me obscurari; que si te prestante defendatur, semper egregia, nobilis et perspicua est. Miserere, Domine, mei miserrimi et indigni serui tui, quia non sum sicut innumeri et multiplices famuli tui, qui tibi ab ipsis cunabulis deuotissime seruierunt; non sicut illi qui post publica flagitia penitendo, tibi meruerunt esse deuoti. Non sum sicut nonnulle Christiane femine  uiris coniuncte que tibi seruiunt in actibus misericordie cum summa deuotione. Non sum sicut et multi illorum qui in oculis hominum tanquam iniqui et peruersi esse uidentur, sed multo aliter se habent in conspectu tuo: Tu enim solus nosti corda filiorum hominum . Si quid tamen, Domine, boni facio, aut fecero, tua gratia largiente, quo fine hoc faciam, quaue districtione a te pensetur, ignoro. Unde, Deus terribilis in consiliis super filios hominum , tuam sanctam et immensam supplex et multum tremens deprecor clementiam, ut qui neminem uis perire, sed omnes saluos facere , non me derelinquas in manu consilii mei, neque in iudicio arbitrii mei, neque in potestate aut tentatione demonum, neque in errante  iudicio aut noxio consilio hominum, sed pro bonitate ac pietate tua, iuxta suam benignissimam, que in sui dispositione falli non potest, prouidentiam, dispone hic et ubique, nunc et semper, dies uite mee in beneplacito tuo, et dirige per Spiritum sanctum tuum cor, linguam, actusque meos secundum uoluntatem tuam in tua misericordia ut te rectore, te duce illa semper studeam cogitare, loqui et agere que tibi placent, per gratiam tuam in ueritate; et me tandem ad uitam perducant eternam, te miserante et donante, qui es largitor omnium bonorum, et qui es Deus benedictus cum Patre et Spiritu sancto in secula seculorum. Amen.



MEDITATIO XIX [764 1Kb] . De dulcedine diuine maiestatis, et de aliis multis.


I. Admiratio de ineffabili bonitate Creatoris, et de magna miseria creati hominis.---Dum considero quid sit Deus, quam dulcis natura, quam amabilis, quam bona, quam ineffabilis, quam admirabilis, quantum ab omni creatura ueneranda et adoranda, et iterum uideo et intelligo quid sit homo, quem ipse Deus fecit ad imaginem et similitudinem suam, quemque preterea [765 1Kb] talem creauit, ut sicut semper in se exprimeret imaginem Creatoris sui; sic semper in memoria haberet uoluntatem eius et dilectionem, qui eum [766 1Kb] talem creauit, miror multum et obstupesco et de inestimabili bonitate Dei creatoris, et de magna miseria creati hominis.

De ineffabili bonitate Dei miror quod, cum [767 1Kb] sit ipse omnipotentissimus et iustissimus, patitur hominem  uel ad horamuiuere, quem propterea uoluit tam honorabilem creare [768 1Kb] ut sicut ipse homo honorabilior esset ceteris [769 1Kb] creaturis, honorabilius ceteris creaturis uiueret semper secundum uoluntatem sui Creatoris: et ipse miserrimus et infelicissimus per contrarium agit, quod, cum omnes alie creature semper concordent cum uoluntate Creatoris sui, ipse semper aut fere semper [770 1Kb] resistit illius uoluntati. De immensa uero miseria hominis miror quomodo sensum sic [771 1Kb] perditum habeat, sic quasi pecus [772 1Kb] , quod sensum non habet, uiuat, ut [773 1Kb] unquam obliuiscatur Creatoris sui qui sui [774 1Kb] ipsius non potest obliuisci. Puto, nisi insanus sit, nunquam sui ipsius est immemor [775 1Kb] ; ut non intelligat se esse,  uiuere et intelligere. Hec autem omnia homo se  intelligens habere, mirandum est et multum obstupescendum quomodo unquam ipsius obliuiscatur cui complacuit sibi omnia ista dare.

II [776 1Kb] . Quantum homo ab homine diligatur; et quare Deus plus debeat diligi, quam aliquis homo.--- [777 1Kb] Homo itaque [778 1Kb] , cui ab alio homine aliquod bonum in hoc seculo datur, sepius tam feruenter [779 1Kb] illum solet diligere, qui sibi [780 1Kb] hoc bonum fecit, sicque iugiter se presentare in eius obsequium [781 1Kb] , ut si causa illius benefactoris suis exigat, mortem etiam sepius incurrere pro illo non metuat [782 1Kb] ; et tamen nullum, quod unquam homo in hoc seculo possit habere, uel quod alius [783 1Kb] alii possit dare, nullus est tam parui sensus qui non intelligat se non in perpetuum retinere, sed, uel antequam finis ei eueniat, uel si non  ante, saltem tunc cum finis ei aduenerit, dimittere [784 1Kb] .

Quod uero Deus homini in hoc seculo dat, aut tale est quod nunquam amittat, et nunquam ei aliquis auferat aut tale est, ut [785 1Kb] etiamsi homo illud perdat, per illud tamen promereri possit [786 1Kb] , finita presenti uita, ut in eternum sit cum Creatore suo in beata uita. Dat autem Deus homini sepius in hoc seculo secundum rationem uiuere et Creatorem suum, sicutipse precipit et iustum est, diligere, preceptis eius sine ulla contradictione per omnia obtemperare, et hoc bonum nullus hominum, nisi ipse sola sua uoluntate dimittat, potest auferre. Pecuniam temporalem, uelit nolit homo, necesse ei erit dimittere; sed, dum eam habet, si largitur eam sicut Deus suus precepit, merebitur sic [787 1Kb] faciendo ad  perpetuam uitam peruenire.

O immensa Creatoris nostri bonitas! o inestimabilis misericordia! Ipse in nullo [788 1Kb] unquam egens homine, hominem tamen prosola bonitate sua creauit, creando rationalitate exornauit [789 1Kb] ; ut felicitatis eius et eternitatis posset esse [790 1Kb] particeps, et sic cum eo gaudium 238 et letitiam in perpetuum possidere [791 1Kb] . Adhuc etiam cum homo in multis contrarius ei existat, multa, quanquam ei displiceant [792 1Kb] , sciens uolensque faciat; monet tamen eum ut redeat, et misericordiam Creatoris sui requirat, nec pro ullo commisso, tametsi graui desperare presumat. Est enim fons pietatis et misericordie, et omnes, quacunque macula [793 1Kb] peccati sint fedati, desiderat mundare,  mundatis perennis [794 1Kb] uite letitiam reddere.


III [795 1Kb] . Quod omnia bona Deus fecit, et quod solus ipse essentialiter bonus sit.--- [796 1Kb] Suauissime et dulcissime [797 1Kb] Iesu Christe, qui es pius amator hominum, ac [798 1Kb] benignissimus Redemptor peccatorum, te adoret [799 1Kb] anima mea, tibi seruiat omnis uita mea, te desiderent omnia interiora mea. uult, piissime Domine, uult mea misera [800 1Kb] anima cogitare de te, tua mirabilia inspicere, et quam bonus et misericors sis erga peccatores intelligere, ne propter mea peccata desperans, a bonitate tua  me uelim alienare, ut sic cogitans, et tibi, qui ueritas es, credens, iam aliquando ab iniquitatibus possim cessare, et ad recta facienda animum meum malis operibus et peccatis incuruatum reformare [801 1Kb] .

Ecce scio, Domine, quia omnia que sunt, de nichilo  fecisti; id est, non erant, et ea fecisti; sed tu ipse qui ea fecisti, semper fuisti, et nunquam fuit quando fueris; fuisti uero semper [802 1Kb] bonus, et semper omnipotens, et propterea omnia quecunque fecisti, bona fecisti. Tu ergo qui semper fuisti, et es et eris, et non qui de [803 1Kb] non esse ad esse uenisti, sicut tibi semper esse fuit, ita tibi semper bonitas et omnipotentia fuit. Et propter hoc non tibi est aliud essentia quam bonitas et omnipotentia; sed que est tibi essentia, eadem est bonitas et omnipotentia [804 1Kb] . Et ideo non potes esse, nisi bonus et omnipotens, et omnia illa que similiter de te dicuntur et creduntur.

Tu uero uere es, et non est aliud nisi tu, et non est tibi nisi unum est, quia non quod modo es, modo non es, sed quod modo es, semper es [805 1Kb] . Creature  autem, cui non semper [806 1Kb] esse fuit, sed que de non esse ad esse uenit per te et a te cui [807 1Kb] semper esse fuit, non est eadem essentia que bonitas et que potentia; sed quando bona est, et quando bona facere potest, a te bona est, et a te bona facere [808 1Kb] potest, qui essentialiter es bonus et omnipotens. Fecisti autem omnem creaturam bonam, sed tamen non omni creature, licet sit bona facta a te, dedisti rationem intelligendi te. Et quamuis omnis creatura te laudet, te Creatorem suum et gubernatorem esse reclamet [809 1Kb] ; tamen non omnis creatura te intelligit, nisi tantummodo rationalis, et quam fecisti [810 1Kb] ad  imaginem et similitudinem tuam.


Iu. Quod omnis creatura suum laudet Creatorem.--- [811 1Kb] Laudat te etiam illa creatura, cui donum intelligentie non dedisti, quando rationalis creatura eam a te creatam bonam pulchreque ordinatam conspicit; et hoc est ab illa te laudari, a rationali [812 1Kb] creatura, scilicet intelligi te eam bonam fecisse pulchreque ordinasse. Humanam uero naturam quam rationalem fecisti, et illam naturam cui intelligentie donum non dedisti, sic distinxisti ut humana natura [813 1Kb] , propter quam aliam creaturam fecisti, illam secundum tuam uoluntatem disponeret, et ex ipsa, te concedente, alimentum unde se sustentaret, acciperet.

Sed quia homo [814 1Kb] ex duabus naturis constat, ex anima scilicet et carne, alimentum, unde secundum carnem uiuit, accipit [815 1Kb] a creatura; unde uero secundum  animam uiuit, accipit a Creatore, sed tamen utrumque a Creatore. uiuit [816 1Kb] autem homo hic interim secundum carnem, dum alitur cibis humanis; uiuit uero secundum animam, dum uoluntatem et precepta Creatoris sui custodit. Et sicut moritur secundum carnem, si non sustentatur cibis humanis, sic moritur secundum animam, quando non obtemperat preceptis diuinis. Homo itaque qui constat ex anima et carne, faciendo que iubet Deus, uiuit in carne et in anima, quia in hoc agendo promeretur ut feliciter uiuat cum Creatore suo in uita eterna. Si uero ab agendo que iubet [817 1Kb] Creator suus, deuiare conatur [818 1Kb] , et magis appetit secundum carnis desideria uiuere, quod uere non est uiuere, sed sibi infeliciter uitam auferre; si quis diligenter intueretur,  uideret in illo non figuram illius hominis qui factus est ad imaginem Dei, sed figuram pecudis, cuius et mores satagit imitari, et tunc uere potest asseri quia est [819 1Kb] mortuus, mortem eternam sine dubio subiturus, si in hoc perseuerans finiatur.

u [820 1Kb] . In quo similis est homo Creatori suo.--- [821 1Kb] Fecit autem Deus Creator hominem ad imaginem [822 1Kb] et similitudinem suam, quia fecit eum rationalem [823 1Kb] . Et sicut Deus uoluntate bonus est, sic homo, ad eius similitudinem factus, uoluntate bonus [824 1Kb] est; in hoc similis Creatori, quia Creator uoluntate  bonus, homo uoluntate bonus [825 1Kb] ; sed in hoc  differens, quia Creator eternaliter a seipso est bonus et essentialiter homo: uero ideo bonus, quia imitatur eum qui eternaliter [826 1Kb] et essentialiter a se ipso est bonus. Est autem, sicut dixi, Creator uoluntate bonus, homo ad similitudinem Creatoris factus uoluntate bonus [827 1Kb] , sed in hoc differens, quod Creator non uult nec potest esse uel uelle aliud quam esse bonus; uoluntas enim, et potentia est illi essentia. Homini uero est aliud uoluntas et potentia quam essentia. Si tamen concordat cum uoluntate Dei, et idem uult quod Deus, exprimit in se imaginem Dei. Et si in hoc usque in finem perseuerat [828 1Kb] , meretur operante miseratione diuina ut post in eternum uoluntati Creatoris sui adhereat, nec iam amplius ab ea diuelli queat. Et sicut postea semper erit quod  erit, sic semper quodcunque uoluerit erit. Et sicut Creatori non est aliud essentia [829 1Kb] quam uoluntas, nec aliud uoluntas quam essentia, sic homini in ipsa felicitate iam existenti, secundum suum modum, tam immutabilis erit dono Creatoris sui uoluntas quam essentia, que tam sine dubio poterit quidquid uoluerit quam sine dubio feliciter existens felix essentia erit. Et tunc homo habebit liberum arbitrium uere ab omni malo ex toto liberatum [830 1Kb] , secundum quod hic interim, dum uiuit, operante Dei gratia, uult que Deus [831 1Kb] precepit facere, que uero prohibet [832 1Kb] dimittere.

uI [833 1Kb] . Quod homo existat in duabus naturis, quarum una erigitur ad summa, altera deprimitur ad ima.---Constat autem homo ex [834 1Kb] duabus naturis:  ex natura anime et ex natura carnis. Natura autem anime, quia anima spiritalis [835 1Kb] est, naturaliter tendit ad superiora; natura autem carnis, quia caro ex desiderio in carnales appetitus exit [836 1Kb] , quasi naturaliter ad infima tendit. Est uero inter has duas naturas, ex quibus homo constat, uoluntas, quasi media habens liberum arbitrium. Quo libero arbitrio si se iunxerit cum anima [837 1Kb] que naturaliter tendit ad superiora, tunc anima 239 et uoluntas  carnem [838 1Kb] sursum ad excelsa secum eleuant, et in eterna felicitate sine fine uicturam locant, ut iam amplius non sit inter  carnem et animam ulla repugantia, sed semper idem  amor, eademque uoluntas. Et tunc erit una uoluntas Creatoris, et creati hominis, quem creauit ad imaginem et similitudinem suam, cum Deus [839 1Kb] omnia in omnibus erit . Si uero eodem libero arbitrio se iunxerit desideriis carnis, que quasi [840 1Kb] naturaliter ad infima tendit, tunc uoluntas, male utens libero arbitrio, et caro animam superno auxilio destitutam ad inferiora trahunt, et peccata hominis totum ipsum hominem, scilicet animam et carnem, in perditionem mergunt, ut iam amplius non habeat nisi malum, uel quod [841 1Kb] patiatur nisi tormentum.

uII. [842 1Kb] . Hic orat homo Deum, ut non permittat eum male uti libero arbitrio.---O dulcissime Domine [843 1Kb] , o piissime Deus meus, Creator meus, salus  mea, uita mea, spes et consolatio mea, refugium meum, per gratiam tuam et per piissimam misericordiam tuam guberna et sustine liberum arbitrium meum, ne illo male utendo possim offendere te dulcissimum Creatorem meum, et quotiescunque malum mihi placet, antequam illud opere perficiam, destrue [844 1Kb] et confunde omne malum desiderium meum. Malo a te [845 1Kb] , dulcissime Pater [846 1Kb] , uel inuitus trahi, uel etiam catenis ligatus in aliquo angulo domus tue proiici, quam a te separari, ubi etsi non piissimum uultum tuum possim propter peccata mea respicere, saltem letitiam et gaudium illorum qui tibi famulantur ualeam audire.

Quis, dulcissime Creator [847 1Kb] hominum, potest  estimare ineffabilem bonitatem tuam, qua in tantum [848 1Kb] humanam naturam dilexisti; ut non solum eam creares [849 1Kb] , cum non esset, sed tu ipsa, Creator, eius, pro amore eius creatura fieres? Cuius cor tam durum, tam ferreum, sciens et intelligens tantam dilectionem tuam erga hominem quem creasti, non potest emolliri, et totum liquefieri in gratiam et uenerationem tue dulcedinis? uere, anima mea, uere cor meum, et omnia intima mea, mirum est si unquam tante caritatis tanteque pietatis Creatoris uestri potestis obliuisci. Ecce, miser homo, quid fecit Creator tuus, quid fecit Dominus tuus. Ipse, cui  semper esse est, et semper esse fuit [850 1Kb] , immutabilis  et inuisibilis, inestimabilis et incomprehensibilis [851 1Kb] , miro et [852 1Kb] ineffabili modo suum esse non dimittens, pro te [853 1Kb] se exinaniuit, cum pro te creatura fieri uoluit, ut te, qui de non esse ad esse uenisti, ad se qui non de non esse ad esse uenit, sed cui semper esse fuit, familiarius reconciliaret, reconciliatum et ex [854 1Kb] toto in pristinam dignitatem reformatum ad suum esse reduceret, uti felix [855 1Kb] semper et letus in eterna sua gloria secum in eternum gauderes. Ecce, Deus meus, et Creator meus, ecce uides quo cogitando [856 1Kb] perueni; et tamen, hoc cogitando, quantis adhuc uanitatibus et stultitiis infelix anima mea subiecta sit. Si aliquando gratia tua respectus incipio cogitare quomodo pertineat [857 1Kb] ad aliquam utilitatem anime mee, instabilis  mens mea, et fere ab omni bono uacua cito labitur ad inania et noxia, ueluti palea quam leuissimus flatus uenti exsufflat de area.

Cernens ergo, Creator meus, tantam inconstantiam mentis mee, tam torpentem et desidiosam ad cogitandum ea que sunt utilia, tam feruentem et studiosam ad ea que sunt noxia, non respicias ad hoc quod peccator sum. Fateor, fateor, peccator [858 1Kb] sum, indignus sum, immundus sum [859 1Kb] , et tamen non recedo a te, dulcissime Iesu [860 1Kb] Christe, uelis nolis [861 1Kb] , non dimitto te, etsi infirma manu tenebo te, nec recedes a me, donec ab omni cogitatione peccati absoluas me. uerbera me, emenda me, et corripe me, et tandiu castiga seruum tuum [862 1Kb] , donec per ineffabilem bonitatem tuam perducas me ad gloriam tue contemplationis.



MEDITATIO XX. Querimonia de absentia Dei.


Non sufficit, Domine, non sufficit peccatrici anime mee quod ex abundantia ineffabilis clementie tue sua sibi sperat relaxari peccata, nisi dolorem suum, quem patitur de absentia uultus tui, querimoniam suam saltem coram te exponendo, quoquo modo studeat relaxari. Peregrinatur enim a te, et hoc propter iniquitates suas. Ubi ergo mihi caput sermonis occurretur, dolorem meum intendo consolari, et eum intueor acquisita consolatione augmentari. Ipsa enim inquisitio consolationis menti memoriam representat doloris. Consolationem namque de  dolore non quererem, nisi me dolere meminissem, quia ex memoria doloris queritur refugium consolationis, et ex appetitu consolationis augetur memoria doloris, et quo sepius dolor menti representatur, eo maiori augmento cumulatur. Quid igitur facio? an ipsa expositio doloris qualecunque dat emolumentum consolationis? Expandam ergo, Domine, coram misericordia tua amaritudines anime mee, quibus  circumdata est ex abundantia iniquitatum suarum: propter easdem enim iniquitates amaram patitur absentiam pulcherrime faciei tue. Hinc itaque, Deus meus, hinc est summa doloris mei, quia cognosco me clementiam tuam mea iniquitate grauiter offendisse, et oculos cordis mei ob eamdem iniquitatem, ne desiderande claritatis tue lumen aspiciant, cecatos fuisse. Fecisti me, ut gauderem de te, et ego tam turpem me feci, ut erubescam apparere coram te. Iniquitates enim mee supergresse sunt caput meum, et sicut onus graue grauate sunt super me ; mens mea malitie felle inebriata est, et anima mea pondere sceletum incuruata est, animus meus uitiorum luto fedatus est, et cor meum iniustitie tabe repletum est; anima mea  peccatorum nexibus irretita est, et tota substantia mea mole criminum oppressa est. Quis ergo mihi in tanta miseriarum profunditate constituto subueniet? Quis manum porriget? An ego, quod uerum est, tanta iniquitate Deum solus exacerbaui ut nec ipse, nec aliqua creatura sua me ulterius iure debeat intueri. Heu mihi! quare uel una hora postquam natus fui in hoc mundo manere debui, ut tanta a me mala contra Deum deberent exerceri? Quare mihi uita tam diu conceditur, que tota uitiosis affectibus dissipatur? Sed dilationem uite cur deploro, quando me per eam ad penitentiam a Deo inuitari cognosco? An ignoras, ait Apostolus, quia patientia Dei ad penitentiam te adducit: tu autem secundum duritiam tuam, et cor impenitens, thesaurizas tibi iram in die ire et  reuelationis iusti iudicii Dei?  Ad hoc ergo mihi uita prestatur ut eadem emendetur. Cur igitur non fiat ista? si propter penitentiam uita differtur, quare penitentia ipsa simulatur? Si Deus anime mee parcit, ad tempus subsistendo, quare ipsa sibi non parcit, peccata dimittendo? O insensibilis duritia cordis mei! ob hoc mors differtur, 240 ut uita melioretur, et dum uita prolongatur, mors deterior acquiritur. Utrobique angustia. Cum sum in corpore, peregrinor a Domino  et ne mihi propter peccata mea extra corpus peius sit, exire de corpore pertimesco, presentia Dei priuari doleo, et absentiam corruptibilis corporis, sine qua presentie Dei sociari non possum, subire pertimesco. Quid est, Domine, quid est quod cor huius  peccatoris intuetur, et uerbis explicare non sufficit. Certe, bone Iesu, dissolui et tecum esse multo magis optimum est. Quare ergo non desideratur quod optimum esse probatur. Dissolui a mortali corpore et esse cum Christo , beatitudo est; ligari corpore, et abesse a Christo, miseria est. Ut quid igitur miseria timetur amitti, et beatitudo non desideratur haberi? Sed hec est causa  quare a nobis a corpore dissolui non appetitur, quia post dissolutionem utrum cum Christo esse contingat dubitatur. Ac per hoc commoratio in carne idcirco utilis esse iudicatur, quia dum in ea uiuitur, melioratio uite speratur. ue peccatis hominum, quorum merito agitur ut ipsa uite humane miseria utilis iudicetur! Nonne tota presens uita miseria? et tamen hec miseria nonnunquam ipsis etiam iustis utilis est, propter boni meriti augmentum; iniustis autem maxime necessaria propter penitentie medicamentum. Tunc uero hec eadem miseria precipue bonis mentibus lugenda esse uidetur, quando ab insipientibus nimis periculose amatur. Quia cum in eius amore perseueratur, peripsam eamdem miseriam ad eternam miseriam peruenitur, fitque modo  miserabili per miseriam ad miseriam transitus, dum et presens miseria expenditur in cupiditatum labore, et hinc succedens eterna miseria sustinetur in sempiterno dolore. Sed et ipsa miseria eterna eo utique erit acrior ad uindictam, quo presentis uite miseria a misericorde Christo diutius fuerit dilata propter penitentiam. O Pater, qui uere es, quoniam summe es, quia tu ipse es et anni tui non deficient , succurre mihi miseria oppresso. Si ipsa quam patior miseria, disponente misericordia tua, propter maiorem miseriam deuitandam, quod penitentie studio fieri solet, differtur, quare uel ipsa miseria amatur? Quare amo quod me necesse est citius amittere, et illud non desidero quod me presentis uite finita miseria posset beatificare? Si  beatitudinem, quam te diligentibus promittis, prout mihi expediret amare non ualeo, quare saltem supplicia, que contemptoribus tuis minaris, ex quibus, proh dolor! ego sum unus, non expauesco? Si enim ea expauescerem, aliqua ex parte me ipsum emendarem, fieretque, misericordia tua prestante, ut per timorem ac correptionem peruenirem aliquando ad amorem. Quare autem iudicia tua non timeo, nisi quia de eis negligo cogitare? Ne uero de eis frequentius ualeam cogitare, uitia mea lethiferis amenitatibus et uoluptatibus mihi blandientia me impedire non desinunt. O Domine, Domine, ecce ego seruus tuus et filius ancille tue . Quia etsi peccator, tamen filius sancte Ecclesie tue. Sed quid  dixi, qua audacia presumpsi nominare seruum tuum cum seruum me non ignorarem peccatorum? Omnis enim qui facit peccatum, seruus est peccati ; ego autem indesinenter peccare non desisto: seruus ergo sum peccati; quomodo ergo me sum ausus nominare seruum tuum? Non utique hoc dicerem, nisi quia de tua ineffabili miseratione presumpsi ut hec dicere auderem, quia etsi seruus peccati sum propter infirmitatem quam sustineo ex iniquitate, tamen seruus tuus sum per desiderium quod mihi prestitum esse gaudeo ex tua uenerabili bonitate. Seruus ergo tuus sum, Domine, et si non opere et conuersatione, certe affectu et uoluntate. Sed in hoc miserabilis sum et ualde deflendus quia, cum me seruum tuum esse cognoscam, honorem Domini, sicut mihi  expediret, tibi deferre non studeo. Si enim hoc agerem, nichil utique esset quod me a memoria tui, ac desiderio te intelligenti, a beata tui amoris dulcedine reuocaret. Domine meus, Domine meus, quare, tu cum sis Dominus meus, non uiuo sicut debet uiuere seruus tuus? Te Deum meum cognosco, et seruus tuus esse desidero. Quare uitam serui tui ueri conuersatione tenere non ualeo? Sed cur huius miserie mee causam quero, quando meam iniquitatem hanc promeruisse non ambigo? Heu mihi! ut quid uiuo? quare tandiu uiuo, qui tam male uiuo. Idcirco mihi uiuere conceditur ut mors euadatur; et uita ipsa deterior morte inuenitur. Concedis mihi, formator meus sapientissime, ut me ad contemplandam pulchritudinem tuam studeam preparare, et  ego me turpiorem non cesso quotidie exhibere. Quid, Deus meus, quid tua inenarrabili claritate pulchrius et quid mea iniquitate turpius! O totum cor meum, suspiriis delectare, quorum studio et tua pulchritudine illuminetur, et ad superne lucis claritatem contemplandam tuus interior oculus facilius erigatur! O tota anima mea, iam omnes tuas depone uagationes, soli diuino splendori intende, ex eius desiderio opulentos lacrymarum imbres effunde, quarum inundatione et tui inenumerabiles cenosi reatus diluantur, et naturalis decor, quem tibi bonus uniuersorum contulit artifex, eius presulante miseratione tibi repararetur! O, inquam, omnia intima mea, sumite uires, totum uestrum exerite conatum ad querendum illud sincerum, simplex, eternum,  et solum beatum bonum, cuius lux tenebras uestras repellat, cuius fons limpidissimus uestra contagia abluat, cuius libertas eos quibus sub uitiorum dominio constringimini uestros nexus absoluat, cuius fortitudo imbecillitatem uestram corroboret, cuius sapientia stultitiam uestram euacuet, cuius uita ab eterna uos morte eripiat, et sue immortalitati consociet! O bonum quod superat omnia bona, quia a te et in te omnia bona; tu es enim omnia bona! Confiteor quia nimia sunt mala mea, quia nimis multa et grauia sunt peccata mea, et sine mensura multiplicata uitia mea, quia eis miserabiliter intenta hactenus exstitit anima mea. O mala mea, quare super me tam crudeliter irruistis ut me ab omni bono alienum efficeretis? O peccata  mea, quomodo me tam immisericorditer nodis uestris irretitum tenetis, ut nullam iustitie libertatem me adire permittatis? O uitia mea, ut quid lethiferis illecebris, sicut gliris bastulam suam tenacitate infectam uincere solet, animum meum uobis agglutinatis, ut ullo constitutum itinere, uel rependo, me, incedere sinatis. Mens mea, angustiare; cor meum defice; anima mea, exhorresce; oculi mei, plorando deficite. Quid enim me in omni statu miserabilius inueniri potest? Omnia constitutum sibi ordinem inuiolabiliter seruant; ego quotidie uiolo. Sed qui peccantem tandiu tolerat, penitentem non suscipiet? Hoc fieri non potest, nisi ut me uiuere permittat. Adibo ergo patrem meum, tametsi indignus filius;  adibo illum post dissipatam ab illo mihi datam innocentiam, post diuturnam celestis eloquii, quam tolero, famem. Et dicam ei: Pater. iam non sum dignus uocari filius tuus ; non cum filiis de dignitate presumo certare, sed cum seruis misericordiam quero, et ideo fac me sicut unum ex mercenariis tuis . Predicabitur inde, pie Pater, clementia tua, nec minuentur diuitie tue, si mihi ad te cupienti redire occurras, si me misericordie tue brachiis amplectaris, si me fidei annulo et stola iustitie uestiri precipias, si de me angelis tuis dicere digneris: Gaudere nos oportet, quoniam hic filius meus mortuus fuerat, et reuixit; perierat, et inuentus est . Sed quis, o Pater optime et admirabilis, quis dabit mihi de uitulo illo saginato  digno fidei ac sanctitatis affectu comedere, quem pro mea redemptione in ara crucis immolari precepisti? et quis iste uitulus tam 241 mitis ad immolandum, tam salubris ad comedendum, nisi ille tuus proprius unigenitus Filius, cui non pepercisti, sed pro nobis omnibus illum tradidisti?  Iste est, Domine, iste est, cuius dulcedine refici desiderat cor meum; hic est, quem pre omnibus amare affectat mens mea. Iste est, a cuius [863 1Kb] absentia non sine magnis gemitibus separari conqueritur anima mea; sed dum Filium desidero, nunquid Patrem negligo? Absit! Hoc enim quomodo fieri potest, cum non sit aliud Pater qui genuit, quam qui genitus est Filius, sed hoc sit Pater quod Filius, licet non ipse sit Pater qui Filius?  Sed quomodo possum desiderare Patrem et Filium, remoto amore Patris et Filii, qui non est aliud quam quod est Pater et Filius, tametsi alius sit quam Pater et Filius? Nulla utique ratione. Dic ergo, anima mea, dic factori tuo Patri et Filio et Spiritui sancto, uni Deo: Quesiui uultum tuum; uultum tuum, Domine, requiram . Ecce, Domine, ecce quero, peto et pulso. Quando inueniam, quando accipiam, quando mihi aperietur? Tibi, Domine, patent secreta cordis mei; tu uides quia sola presentia uultus est spes consolationis mee. Heu mihi! quam longe sum proiectus ab illo ineffabili gaudio presentie illius: quomodo ergo consolabor? Nunquid, nisi illa, Domine, pulchritudo uultus tui appareat, in qua spes uniuerse consolationis  mee suspenditur? Deficiant ergo, Deus meus, deficiant oculi mei in eloquium tuum, dicentes: Quando consolaberis me . Attende ergo, Deus meus, ad singulare desiderium anime mee; attende gemitum cordis mei, et pone lacrymas meas in conspectu tuo , quas fundo ex dolore quo afficitur anima mea propter absentiam uultus tui deficiens [864 1Kb] : Quoniam defecit in dolore uita mea, et anni mei in gemitibus  Miserere mei, Domine, miserere mei; opportune importune clamabo ad te, nec derelinquam te, donec de presentia uultus tui letificaueris me; omnem mihi negabo consolationem, solo de absentia uultus tui luctu me uindicabo. O uultus splendide! o facies Dei luminosa! quandiu non uidebo [865 1Kb] te, manebit anima mea tenebrosa. O dura, o amara absentia uultus Dei, quandiu me cruciabis? O molesta uita huius seculi uani, quandiu infelicem tua inhabitatione animam meam in tuis uanitatibus, tanquam carcere inclusam tenebis? O anima mea, quid te in hac uita mortali delectat? Cur non festinas ad felicitatem diuine uisionis peruenire, a qua culpe merito separaris? Quare non horres peregrinari a facie Dei, et uite huius luculentis  uinculis irretiri? Quare non tanto affectu concupiscis illius beate uite gaudiis interesse et huius obscene uite spurcitiis abesse? Cur non istam fugis, et in illam curris? Si tibi ista uita ad inducias prestatur, quare tardas. Quare Deo talem cito penitentiam [866 1Kb] , ut peccatis tuis indulgeat et te misericorditer ad se assumat? Sed ad te conuersio mea, ut me respiciat misericordia tua, et mentem meam in desiderio uultus tui confirmet, et perseuerantem reddat clementia tua [867 1Kb] , credo enim quia a beatitudine non ero alienatus, si desiderando te non fuero fatigatus. Desideret gloriam uultus tui iugiter anima mea, amet eam mens mea, intendat in illam cogitatio mea, suspiret ad illam totus affectus cordis mei, loquatur de ea lingua mea,  occupetur in amore illius tota substantia mea, tantummodo iubeat me pietas tua, dum hoc mortale corpus gero, et peregrinationis mee nexus sustineo, in timore esse tuo fundatum, in amore tuo magnanimum, in lege tua eruditum, in preceptis tuis deuotum, in promissis tuis desiderandi feruentissimum, uitiorum calcatorem et uirtutum cultorem, quibus ornatus et tibi semper placere, et ad te quantocius feliciter peruenire ualeam, ubi est tibi gloria sine fine, laus sine termino, honor in secula. Amen.



MEDITATIO XXI  Excitans animam ad querendum et inueniendum Deum.

Fiat nunc, homuncio, fuge paululum occupationes terrenas, absconde te modicum a tumultuosis  cogitationibus tuis, abiice nunc onerosas curas tuas [868 1Kb] , et postpone laboriosas distensiones [869 1Kb] tuas. uaca aliquantulum Deo, et requiesce aliquantulum in eo. Intra in cubiculum mentis tue, exclude omnia preter Deum, et que te iuuant ad querendum eum, et clauso ostio quere eum; et dic nunc, totum cor meum, dic nunc Deo [870 1Kb] : Quero uultum tuum; uultum tuum, Domine, requiram.

Eia nunc ergo, Domine Deus meus, doce cor meum  ubi et quomodo te querat [871 1Kb] , ubi et quomodo te inueniat. Domine, si [872 1Kb] hic non es, ubi te queram absentem! Si autem ubique es, cur non te uideo presentem? Sed certe habitas lucem [873 1Kb] inaccessibilem. Et ubi est lux [874 1Kb] inaccessibilis? aut quomodo accedam ad lucem [875 1Kb] inaccessibilem? aut quis me ducet in illam, ut uideam [876 1Kb] te in illa? Denique quibus signis, qua facie te queram? Nunquam te uidi, Domine Deus meus, non noui faciem tuam. Quid faciet, altissime Domine, quid faciet iste tuus longinquus exsul? Quid faciet seruus tuus anxius amore tui, et longe proiectus a facie tua? Anhelat uidere te, et nimis abest illi facies tua. Accedere ad te desiderat, et inaccessibilis est habitatio tua. Inuenire te cupit, et nescit locum tuum. Querere  [877 1Kb] te affectat, et ignorat uultum tuum.

Domine, Deus meus es, et Dominus meus es, et nunquam te uidi. Tu me fecisti et refecisti, et omnia bona que habeo tu mihi contulisti; [878 1Kb] et nondum noui te. Denique ad uidendum te factus sum; et nondum feci propter quod factus sum [879 1Kb] . O misera sors hominis, cum hoc perdidit homo ad quod factus est! O durus, o dirus casus ille! Heu quid perdidit et quid inuenit? Quid abscessit et quid remansit? Perdidit beatitudinem ad quam factus est, et inuenit miseriam propter quam factus non est. Abscessit sine quo nichil felix est, et remansit quod per se non nisi miserum est. Manducabat [880 1Kb] tunc homo panem dolorum, quem [881 1Kb] tunc nesciebat.

Heu publicus luctus hominum [882 1Kb] , uniuersalis  planctus filiorum Ade! Ille eructabat [883 1Kb] saturitatem, nos suspiramus esuriem [884 1Kb] . Ille abundabat [885 1Kb] , nos mendicamus. Ille feliciter tenebat et misere deseruit, nos infeliciter egemus et miserabiliter desideramus; et heu uacui remanemus! Cur non nobis custodiuit, cum facile posset, quo tam grauiter caremus? Quare sic nobis obserauit lucem, et obduxit nos tenebris? Ut quid nobis abstulit uitam, et induxit [886 1Kb] 242 mortem? Aerumnosi, unde sumus expulsi, quo sumus impulsi? Unde precipitati, quo sumus obruti? A patria, in exsilium; a uisione Dei, in cecitatem nostram; a iucunditate immortalitatis, in amaritudinem et honorem mortis. Misera mutatio! De quanto bono in quantum malum!

Graue damnum [887 1Kb] , grauis dolor, graue totum.  Sed heu me miserum, unum de aliis filiis Eue, miseris elongatis a Deo! Quid incepi? quid feci? quo tendebam? quo deueni? ad quid aspirabam, et in quibus suspiro? Quesiui bona, et ecce turbatio . Tendebam in Deum, et offendi in me ipsum. Requiem querebam in secreto meo, et tribulationem,  et dolorem inueni  in intimis mei. uolebam redire a gaudio mentis mee, et cogor rugire a gemitu cordis mei . Sperabatur letitia, et ecce condensantur [888 1Kb] suspiria. Et, o tu Domine, usquequo? Usquequo, Domine, obliuisceris me, usquequo auertis faciem tuam a me? . Quando respicies et exaudies me? Quando illuminabis oculos meos, et ostendes mihi faciem tuam? Quando restitues mihi?

Respice, Domine, et exaudi me, et illumina me: ostende mihi te ipsum. Restitue mihi te, ut bene sit mihi, sine quo tam male est mihi. Dirige, Domine, labores meos, et conatus meos ad te, quia nichil ualeo sine te. Inuitas me, adiuua me, obsecro, Domine, ne desperem suspirando [889 1Kb] ; sed respirem  sperando [890 1Kb] . Obsecro te, Domine, amaricatum est cor meum sua desolatione, indulca illud tua consolatione. Obsecro te, Domine, esuriens incepi querere te, ne desistam [891 1Kb] ieiunus de te; famelicus accessi, ne recedam impastus. Pauper ueni ad diuitem [892 1Kb] , miser ad misericordem, ne [893 1Kb] recedam uacuus et contemptus. Et si antequam comedam suspiro, da mihi post suspiria quod comedam.

Domine, incuruatus sum, non nisi deorsum aspicere ualeo. Erige me, ut possim sursum intendere. Iniquitates mee supergresse sunt caput meum , et obuoluunt me, et sicut onus graue grauant me , euolue me, exonera me, ne urgeat puteus earum super me os suum . Liceat mihi de longe aspicere lucem tuam, uel de  profundo. Doce me querere te, Domine, et ostende te querenti, quia nec querere te possum, nisi tu doceas me, nec inuenire, nisi [894 1Kb] ostendas te mihi. Queram te desiderando, desiderem querendo, inueniam amando, amem [895 1Kb] inueniendo. Fateor, Domine, et gratias ago tibi, quia tu creasti me hanc [896 1Kb] imaginem tuam, ut tui memor te cogitem, te amem. Sed sic abolita est attritione uitiorum, sic offuscata fumo peccatorum ut non possit facere ad quod facta est, nisi tu renoues et reformes [897 1Kb] eam. Non tento, Domine, penetrare altitudinem tuam, quia nullatenus comparo illi intellectum meum, sed desidero aliquatenus intelligere ueritatem tuam, quam credit et amat cor meum; neque enim quero intelligere, ut credam, sed credo [898 1Kb] , ut intelligam.


uere, Domine, hec lux est inaccessibilis in qua habitas. uere enim non est aliquid [899 1Kb] , quod hanc penetret, ut ibi te [900 1Kb] uideat. uere hanc non uideo, quia nimia est [901 1Kb] , et tamen quidquid uideo, per hanc uideo, sicut infirmus oculus, qui quidquid uidet per lucem solis uidet, quam in ipso sole [902 1Kb]  nequit aspicere. Non potest intellectus meus ad illam accedere; nimis enim fulget, ideo non capit illam, nec sufficit oculus anime mee diu intendere in illam. Reuerberatur fulgore, uincitur amplitudine, obruitur immensitate, confunditur capacitate. O summa et inaccessibilis lux, o sancta [903 1Kb] et beata ueritas [904 1Kb] , que longe es a me, qui tam prope sum tibi! Quam remota es a conspectu meo, qui sic presens sum conspectui tuo! Ubique es tota presens, et non uideo te. In te moueor, et in te sum, et [905 1Kb] ad te non possum accedere. Intra me et circa me es, et non sentio te.

Adhuc lates, Domine, animam meam in luce et beatitudine tua, et idcirco uersatur illa adhuc in tenebris et miseria sua; conspicit enim, et non uidet  pulchritudinem tuam. Auscultat, et non audit harmoniam tuam. Olfacit, et non percipit odorem tuum; palpat, et non sentit lenitatem tuam; gustat, et non agnoscit saporem tuum. Habes enim hec in te, Domine Deus meus, tuo ineffabili modo, quia ea dedit rebus creatis suo sensibili modo, [906 1Kb] sed obriguerunt et obstupuerunt, et obtusi sunt sensus anime mee uetusto languore peccati. Quid es, Domine, quid es, quid te intelligit os meum? Certe uita es, ueritas es, bonitas es, beatitudo es, eternitas es, et omne bonum es.

Excitare nunc, anima mea, et erige totum intellectum tuum, et cogita quantum, quale et quod sit illud bonum. Si enim singula bona delectabilia sunt, cogita intente quam delectabile sit illud bonum,  quod continet omnia bona et [907 1Kb] iucunditatem omnium bonorum; non qualem experti sumus in rebus creatis, sed tanto differentem, quantum differt Creator a creatura. Si enim bona est uita creata, quam bona est uita creatrix [908 1Kb] . Si iucunda [909 1Kb] est salus facta, quam iucunda est salus, que fecit omnem salutem. Si amabilis est sapientia in cognitione rerum conditarum, quam amabilis est sapientia, que omnia condidit ex nichilo. Denique si multe et magne delectationes in rebus delectabilibus sunt, qualis et quanta est delectatio in eo qui fecit delectabilia? O qui hoc bono fruetur, quid illi erit, et quid illi non erit? Certe quidquid uolet, erit, et quidquid nolet, non erit; ibi quippe erunt bona corporis et anime, qualia nec auris audiuit,  nec oculus uidit, nec cor hominis cogitauit.

Cur ergo per multa uagaris, homuncio, querendo bona anime tue et corporis tui? ama unum bonum, in quo sunt omnia bona, et sufficit. Desidera simplex bonum, quod est omne bonum, et satis est. Quid enim amas, caro mea? quid desideras, anima mea? ibi est quidquid amatis, quidquid desideratis. Si pulchritudo delectat, fulgebunt iusti sicut sol . Si uelocitas, aut fortitudo, aut libertas corporis, cui nichil obsistere possit, erunt similes angelis Dei , quia seminatur  corpus animale, surget corpus spiritale , potestate utique, non natura. Si longa et salubris uita, ibi est sana eternitas, et eterna sanitas, quia iusti in perpetuum uiuent ; et salus iustorum a Domino . Si satietas, satiabuntur cum apparuerit gloria Dei . Si melodia, ibi angeli concinunt sine fine Deo. Si ebrietas, inebriabuntur ab ubertate domus tue . Si quelibet non immunda, sed munda uoluptas: De torrente uoluptatis tue potabis eos, Domine . Si sapientia, ipsa Dei sapientia ostendet eis semetipsam. Si amicitia, diligent Deum plusquam seipsos, et Deus illos plusquam illi seipsos, quia illi illum et se inuicem per illum, et ille se et illos per seipsum. Si concordia, omnibus illis  erit una uoluntas, quia nulla erit illis, nisi sola Dei uoluntas. Si potentia, omnipotentes erunt uoluntatis sue, ut Deus sue. Nam sicut Deus poterit quod uolet per se ipsum, ita illi per illum. Quia sicut non aliud uolent quam ille, ita ille uolet quidquid uolent illi, et quod ille uolet non poterit non esse [910 1Kb] . Si honor et diuitie, Deus seruos suos bonos et fideles super multa constituet. Imo Filii Dei, et dii uocabuntur, et ubi erit Filius, tunc etiam illi, heredes quidem Dei, coheredes autem Christi . Si uera securitas, certe certi erunt se sua sponte illud non amissuros; nec dilectorem Dominum dilectoribus suis illud ablaturum, nec aliquid Deo potentius inuitos Deum et illos separaturum. Gaudium uero quale ac quantum est, 243 ubi tale  ac tantum bonum est? Cor humanum, cor indigens, cor expertum erumnas, imo obrutum [911 1Kb] erumnis, quantum gauderes, si iis omnibus abundares! Interroga omnia intima tua, si capere possunt gaudium suum de tanta beatitudine sua. Sed certe, si quis alius, quem omnino sicut teipsum diligeres, eamdem beatitudinem haberet, duplicaretur gaudium tuum; quia non minus gauderes pro eo [912 1Kb] quam pro te ipso. Si uero duo, uel tres, uel multo plures id ipsum haberent, tantumdem pro singulis, quantum pro te ipso gauderes, si singulos sicut temetipsum amares. Ergo in illa perfecta caritate innumerabilium beatorum angelorum et hominum, ubi nullus alium diligit minus quam se ipsum, non aliter gaudebit unusquisque pro singulis aliis quam  pro se ipso.

Si ergo cor hominis de tanto suo bono uix capiet gaudium suum, quomodo capax erit tot et tantorum gaudiorum? Et utique quantum quisque diligit aliquem [913 1Kb] , tantum gaudebit de suo bono. Sic et in illa perfecta felicitate, unusquisque plus amabit Deum sine comparatione, quam se et omnes alios secum. Itaque plus gaudebit absque estimatione de felicitate Dei quam de sua et omnium aliorum secum. Sed si Deum sic diligent toto corde, tota mente, tota anima, ut totum cor, tota mens, tota  anima non sufficiant dignitati dilectionis, profecto sic gaudebunt iusti in illa superna felicitate toto corde, tota mente, tota anima, ut totum cor, tota mens, tota anima non sufficiant plenitudini gaudii.

Deus meus, et Dominus, spes mea et gaudium cordis mei, dic anime mee si hoc est gaudium de quo nobis dicis per Filium tuum: Petite, et accipietis, ut gaudium uestrum sit plenum . Inueni namque gaudium quoddam plenum, et plusquam plenum. Pleno quippe corde, plena uita, plena anima, pleno toto homine gaudio illo, adhuc supererit supra modum gaudium. Non enim totum illud gaudium intrabit in gaudentes, sed toti gaudentes intrabunt in illud gaudium.

Dic, Domine, dic seruo tuo, intus in corde suo, si hoc est gaudium in quod intrabunt serui tui, qui  intrabunt in gaudium Dei sui. Sed gaudium illud certe quo gaudebunt electi tui, nec oculus uidit, nec auris audiuit, nec in cor hominis ascendit in hac uita . Nondum ergo dixi [914 1Kb] , Domine, aut cogitaui quantum gaudebunt illi beati tui. Utique tantum gaudebunt quantum amabunt [915 1Kb] , tantum  amabunt quantum cognoscent. Quantum te cognoscent tunc, Domine, et quantum te amabunt. Certe nec oculus uidit, nec auris audiuit, nec in cor hominis ascendit in hac uita quantum te cognoscent, et amabunt in illa uita sancti tui. Oro te, Deus meus, ut cognoscam te, amem te, gaudeamque de te; et si non possum in hac uita ad plenum, uel proficiam in dies, quousque ueniat illud [916 1Kb] ad plenum. Proficiat hic in me notitia tua, et ibi fiat plena. Crescat hic amor tuus, et ibi fiat plenus; ut hic gaudium sit in spe magnum, et ibi sit in te plenum.

Domine, per Filium tuum iubes, imo consulis petere et promittis accipere, ut gaudium nostrum sit [917 1Kb] plenum. Peto, Domine, quod consulis per admirabilem consiliarium tuum, ut accipiam quod promittis per ueritatem tuam, ut gaudium meum plenum sit.  Meditetur interim in te mens mea, loquatur inde lingua mea, amet illud cor meum, sermocinetur de ipso os meum, esuriat illud anima mea, sitiat caro mea, desideret tota substantia mea, donec intrem in gaudium Domini mei, qui est trinus et unus Deus, benedictus in secula seculorum. Amen.



[MEDITATIO SUPER MISERERE.]





MONITUM IN OPUSCULUM SUBSEQUENS.


Inter Leonis Allatii uulgatas lucubrationes ponunt bibliographi mantissam quamdam ad sanctum Anselmum Cantuariensem. Nec immerito; etenim Theophilus Raynaudus in sua Anselmi editione, Lugduni 1630, fatetur p. 248 cum grato animo se accepisse a Leone Allatio, insignis eruditionis ac probitatis sacerdote , exscripta ex uaticanis codicibus nonnulla sancti Anselmi incrementa. Gerberonius autem, postremus Anselmi editor, in censuris operum interdum adnotat quenam nominatim huius Meditationes ex uaticana bibliotheca accepte a Raynaudo fuerint. Mihi uero nunc in uallicellianis Allatii schedis ingens, libelli instar, Meditatio eiusdem Anselmi obseruata est, quam ne in Gerberonii quidem, nedum Raynaudi, editione impressam uidebam. Necessario itaque sequitur ut Allatius hanc inuenerit post transmissas alias ad Raynaudum Meditationes, et post Lugdunensem profligatam editionem; quo factum est ut hec insignis et ceteris omnibus longe prolixior in quinquagesimum psalmum Meditatio, tunc Rome retenta, deinde in centesimum usque ac septuagesimum annum, id est, usque ad traditum benigne nobis a cl. Theinero uallicelliano bibliothecario apographum, pressa fuerit; atque eam prorsus ignorauerint precipui quoque bibliographi Trithemius, Posseuinus, Bellarminus, Lab beus, Fabricius Oudinus, Caueus. Cellerius, Mazzuchellius. Nunc nos hoc Anselmi prenobile scriptum exhibemus.





SANCTI ANSELMI CANTUARIENSIS EPISCOPI MEDITATIO SUPER MISERERE. *


1. Fortissime Deus spirituum uniuerse carnis, qui uinci non potes, quia es omnipotens et rex potens; falli non potes, quia sapiens es, scrutans corda et renes Deus; corrumpi non potes, quia iustus Dominus, et semper iustitias dilexisti; qui non parces in die uindicte, nec acquiesces cuiusquam precibus, nec recipies pro redemptione dona plurima: ego reus et miser peccator in conspectu diuine maiestatis tue, in qua qui uere confitetur, absoluitur, recognosco quia peccaui super numerum arene maris, et multiplicate sunt iniquitates mee. Incuruatus sum multo curriculo mee ferree uoluntatis, et non est mihi respiratio: et quia ex indiscreto processu negotii uite mee sentio, quia tua iustitia in extremo tuo iudicio manifeste debet me grauare; ab ipsa  tamen merito mihi suspecta, ad tuam misericordiam confugio et appello. Et ne appellatione ista pendente intres in iudicium cum seruo tuo, sed potius tua misericordia me preueniat, et sequatur me, et sensus, et actus, cogitationes, affectiones, et opera mea, protectioni eius supponens, ipsamque misericordiam postulans, et iudicium non requirens, corde compunctus humiliter tibi dico:

2.  Miserere, quia tempus est miserendi, non iudicandi; quia dixisti in Euangelio tuo sancto quod non uenisti ut iudices mundum, sed ut saluifices mundum. Et in tua pietate confido, quod appellationi mee deferre debeas, quam ego  tanquam ab inferiori ad superiorem sedem tue misericordie  interpono, sciens quod misericordia superexaltat iudicium, et quod misericordia tua est super omnia tua opera constituta. Ideoque appellationi mee est a te non immerito deferendum. Nec indignetur contra  me clementia tua, Deus, si uidens anime mee periculum imminere a te irato, ad te placatum ausus sum totaliter appellare, cum equo animo tuleris quod apostolus tuus Paulus, timens ne a Festo preside corporaliter grauaretur, ad Cesarem appellauit. Adeo igitur cum fiducia gratie tue thronum, ut misericordiam consequar, et gratiam inueniam in auxilio opportuno: et quia miser sum, et miserabilis, ideo gemens spiritu iterum tibi dico: Miserere. Est enim tua misericordia, miserorum chorda, qua de lacu fecis et miserie extrahuntur. Quia igitur soluendo non sunt passiones condigne ad futuram gloriam quam exspecto; et tua misericordia non meritum, sed solam miseriam intuetur, de profundis fluctibus interioris et exterioris miserie, quibus  imago Dei asseritur , in me ipso ad misericordiam tuam clamo lacrymabiliter tibi dicens: Miserere mei

3. Subticeo nomen meum: nam si illud tibi dixero, per id me forsitan non agnosces: et quod post recuperatam alias sicut spero innocentiam baptismalem, ab illa dulci familiaritate tua me elongaui nimis imprudens, in qua quando in montem orationis ad te olim aliquando ascendebam, tecum quasi amicus cum amico familiariter locuturus, me pluries dulciter recipere uoluisti: et tunc meipsum cum Moyse ex nomine cognoscebas, et gaudebam in te cum aliis seruis tuis, quorum scripta nomina sunt in celis, et erat coram te honorabile nomen meum. Nunc autem quoniam peccata nomen meum  de libro uiuentium deleuerunt, et cum iustis non est scriptum, ideo illud non audeo nominare, uel ad tuam memoriam reuocare: sicut ille uir beatus, quem inuenisti uirum secundum cor tuum, qui et  nomen suum, et suam mansuetudinem tue beate memorie fiducialiter commendabat dicens: Memento, Domine, Dauid et omnis mansuetudinis eius. Hec enim tibi blandiens, siue mihi, audeo dicere, sicut ille: Da imperium puero tuo, siue seruo tuo, uel filio ancille tue; quia hec familiaritatis nomina, me reum rogantem amplius accusarent: sed appellationem meam prosequens, tactus dolore cordis intrinsecus, eo quod iracundiam contra me excitaui, suspirans iterum et iterum tibi dico: Miserere mei, Deus.

4. Non audeo dicere meus: solummodo te Deum cognosco, sed meum dicere non possum. Nam cum esset puer mihi natus, et paruulus Dei Filius mihi datus: datus, inquam, a Patre, qui sic dilexit mundum  ut te unigenitum suum daret: datus a matre; que quasi altera mulier Samaritana, ut aleret nos, in igne passionis te Filium suum coxit , et in sacramento altaris ad comedendum nobis dedit: datus insuper a teipso, qui dedisti teipsum pro nobis, ut nos ab omni iniquitate redimeres et mundares: cum, inquam, sic esses ab omnibus, quorum intererat, mihi datus, et ideo proprie proprius Deus meus, ego infelix propter peccata mea te perdidi: nam te meum esse ueraciter recognosco, qui conquerendo de me et aliis peccatoribus, dicis: Me exspectauerunt peccatores ut perderent me. Et si te perdidi, omnia perdidi, et memetipsum. Sed tu, Deus, qui a me imprudenter factus es tanquam uas perditum; et qui a dolente matre tua, que te in  templo perdiderat, inueniri per tuam magnam misericordiam misericorditer permisisti, ita ut amplius te non perderet, sed sollicite custodiret;

5. Sic et tu miserere mei, Deus, secundum magnam misericordiam tuam. Non dico secundum meam miseriam, sed secundum tuam magnam misericordiam, que longe maior est quam mea miseria magna nimis. Non peto secundum meritum meum, uel secundum iustitiam tuam uel meam, siue secundum opera mea, quibus ego miser deuiaui a te; sed secundum magnam misericordiam tuam. Magnam quero misericordiam, quia non decet tuam magnam magnificentiam parua dare. Imo exaudiri dignus non essem, si a magno parua peterem. Ego enim te, non  illum magnum sed infinite maiorem estimo Alexandrum, qui non attendis quid me oporteat accipere, sed quid deceat te dare: nec magna petens, de meritis meis presumo, sed confido de tua misericordia magna, que quasi soror tua ab infantia tecum creuit, et de utero matris tue egressa est tecum. Magnam igitur misericordiam tuam peto. Qui tribularer plurimum, si nescirem misericordias tuas, Domine; sed per experientiam sentio in meipso tres misericordias te habere. Prima est, qua me et alios peccatores ad quamlibet offensam, qua oculos tue maiestatis offendimus, non continuo consumpsisti; sicut et nos conseruos nostros, quando nos offendunt, confundere statim uolumus et punire: sed tandiu suspendisti gladium ultionis, quod uere dicere  possumus cum propheta: Misericordia Domini, quia consumpti non sumus. Et hec quidem tua prima misericordia, parua esset; nec si sola esset, mihi sufficeret ad salutem, sed potius iudicium damnatio accumulans, diuinarum bonitatis tue et patientie et longanimitatis me faceret contemptorem, et secundum duritiem meam et cor impenitens thesaurizarem mihi iram in die ire, et reuelationis iudicii tui iusti, in quo mihi improperando omnia mala mea, inferres: hec fecisti, et tacui. Ideoque mihi tuam secundam et maiorem prima misericordiam porrexisti, qua me miserum peccatorem  ad penitentiam reuocasti. Neque enim cum essem mortuus in peccatis, mouere poteram pedem affectus mei, ut  me ad te conuerterem penitendo, nisi me tua misericordia adiuuisset. Sed si dicebam: Motus est pemeus; misericordia tua, Domine, adiuuabat me.

6. Nec istis duabus misericordiis sum contentus. Nam licet in se magne sint, tamen parue sunt comparatione illius tue magne misericordie quam requiro. Abuti quidem possem patientia misericordie tue prime, et pes meus, qui per secundam mouetur ut ad te conuertatur, iterum labi posset, et esset nouissimus error meus peior priore. Et ideo scio, o summa sapientia, te docente, scio quid peto, quoniam peto misericordiam tuam magnam, qua cordis et corporis mihi terram a stabilitate uirtutum in diuersas concupiscentias liquefactam, Spiritu tue fortitudinis ita corrobores et confirmes, ut tuam  clementiam de cetero non offendam; de cetero te non perdam, sed semper teneam, nec dimittam, donec intromittas me in domum illius superne Hierusalem matris mee, et tunc glorificabo nomen tuum in eternum, et dicam: Quia misericordia tua magna est super me, et eruisti animam meam ex inferno inferiori. Et hec est illa misericordia tua magna quam peto, qua non solum exspectas ad penitentiam peccateres, nec solum das eis gratiam penitendi, sed qua penitentes uirtute ex alto induis et confirmas, ut non labatur de cetero pes eorum. Res plane difficilis et homini impossibilis , susceptum uidelicet semel peccati iugum sic a ceruice sua excutere; quod non potest facere, nisi adiutus misericordia tua magna, que  hoc modo in celis angelos confirmauit, et homines in resurrectione, in qua facies pares illis. Ideoque confitebor tibi in populis, Domine, et psalmum dicam tibi in gentibus: Quoniam magnificata est usque ad celos, imo super celos misericordia tua: et sic indignum saluabis me secundum magnam misericordiam tuam.

7. Et secundum multitudinem miserationum tuarum, quas in exhibitione bonorum antiquis patribus ostendisti, qui nunquam peccanti homini in tuis miserationibus defuisti. Sed cum ille populus contumax et rebellis, quem de seruitute egyptiaca in signis et portentis terribiliter eduxisti, quem per medium maris Rubri sicco uestigio deduxisti, cui locuturus  [ms. locutus] de celo in montem descendisti; cui panem de celo habentem omne delectamentum sine labore mirabiliter prestitisti; cui sitienti aquam de petra largissime produxisti; quem in terra lacte et melle manantem, sicut promiseras, induxisti; cum, inquam, populus ille durus post tantorum magnalium, tot mirabilium, tot terribilium saluationis sue beneficia et salutis, que ei misericorditer impenderas, oblitus esset te, et contra te superbe agens ceruicem suam durissimam indurasset; et ne te, qui eum de terra Aegypti eduxeras, ingratus populus adoraret, cum minis et terroribus ab Aaron resistente, deos petens alienos, uitulo conflatili mane surgens hostias obtulisset; et a te recedens, post terga sua legem et cerimonias, quas ei dederas,  proiecisset; prophetas tuos, qui contestabantur eum ut redirent ad te, inhumaniter occidisset; tibi grandes blasphemias irrogasset, ut te ad iracundiam prouocaret; et propter hec eum in manibus suorum hostium tradidisses; post hec tamen, cum ad te in tempore sue tribulationis et angustie clamauerunt; tu Deus misericors et multe misericordie et uerax, de celo exaudisti eos secundum miserationes tuas multas. Cumque rursus peruersos eos in manus inimicorum suorum iterum reliquisses, et ipsi ad te iterum atque iterum clamauerunt; tu de celo liberasti eos in miserationibus tuis multis, et in misericordiis tuis plurimis non fecisti eos in consumptionem, quoniam Deus miserationum et clemens tu es. Quia igitur minor sum cunctis miserationibus tuis;  memento mei, Deus, et parce mihi secundum multitudinem miserationum tuarum, que superant quamlibet multitudinem peccatorum. Non enim in iustificationibus meis prosterno preces ante faciem tuam, sed in miserationibus tuis multis. Reminiscere ergo miserationum tuarum, Domine, a te antiquis peccatoribus, paribus operibus misericordie efficaciter impensarum, et misericordiarum tuarum tibi naturaliter insitarum, que a seculo sunt.

8. Et ne in misero peccatore fallat, quod ab initio seculi incepisti, secundum multitudinem miserationum tuarum, dele iniquitatem meam, quia ipsa me, heu! de libro uite deleuit. Sic tu, Deus, qui nomen impiorum deleuisti ut lutum platearum, dele eam, sicut solent aboleri tabule et deleri; ut ea abolita  et deleta, nomen meum cum iustis in libro uiuentium, de quo illud deleuerat, rescribatur. Dele, obsecro, omnipotentissime, illud quod aduersum me est chirographum decreti tui. Decreueras enim, Pater, ut si uellem mortem euadere, non peccarem. Et quia ego infelix contra tuum decretum indiscrete corpore et corde peregi ad insipientiam magnam, mihi tu, qui scientiarum es Dominus, inde chirographum memorie in tua scientia et mea conscientia conscripsisti, ut cum sederet tremendum iudicium tuum magnum, aperirentur isti scientie tue et conscientie mee libri, et alius ille liber quem habet contra me humani generis accusator inimicus; et ex his,  que inuenirentur in istis codicibus, iudicarer. Sed ne tunc inueniatur in me iniquitas, amator hominum Deus, dele iniquitatem meam, qui semper iniquos odio habuisti, quoniam non Deus uolens iniquitatem tu es. Sed, Domine, qui non despicis gemitus contritorum, tu nosti, quod sicut super deletas litteras, quedam ex ipsa litura remanet turpitudo, per quam perpendi possunt ipsarum deletarum uestigia et significatio litterarum, nisi ipse littere et litura penitus eradantur, ita et per penitentiam a te deleta iniquitas, in anima mea quamdam deformitatem reliquit, per quam a te, qui solus es inspector cordium et conscius secretorum, et ab illo qui est animarum improbus accusator, potest adhuc perpendi mea iniquitas quanta fuit, nisi post deletionem  a te amplius abluatur.

9.  Et ideo peto humiliter: Amplius laua me ab iniquitate mea, o mundissima lotrix nostra et nitidissima, que ad hoc aquam gratie deitatis misisti in peluim mundissime carnis tue, ut nos a peccatis nostris in sanguine tuo lauares. Laua me ab iniquitate mea; et ita perfecte laua, qui imperfectionis opera non nouisti, ut in me peccati uestigium non relinquas. O humilis sublimitas, o sublimis humilitas, que ad designandam illam lotionem interiorem anime quam requiro, usque ad lauacrum pedum discipulorum tuorum tuam altitudinem inclinasti, laua me, ut in eternum habeam partem tecum: laua non solum pedes affectuum, sed etiam et manus operum, et caput sensuum. Et quoniam anima  mea uilis facta est, iteransque pessimas uias suas, laua a malitia cor ipsius, ut in eo cogitationes noxie non morentur: laua lacrymarum lixiuio calido et amaro per singulas noctes conscientie mee stratum: laua pedes meos et interioris hominis butyro deuotionis, laua et renoua sacramentis. Et quia aliqua aliquando sic lauantur, quod post ablutionem adhuc impura remanent et immunda, ideo sic laua me ut emundes; et a peccato meo munda me. Quis potest facere mundum de immundo conceptum semine, nisi tu qui solus es? o benignissime medice Iesu Christe et bone, qui solo uerbo restauras uniuersa, scio, et uere scio, et hoc ipsum tue bonitati confiteor, quoniam sic potes me mundare. Ergo, bone Deus, bone homo, bone Domine, per misericordiam tuam  magnam dic anime mee multorum peccatorum lepra infecte, dic: uolo; mundare. Et ut hic sanari ualeam et mundari, hic ure, hic seca, hic fiat expiatio mea, hic emundatio mea; ut cum in tuo districto examine aream tuam uentilare ueneris et mundare, animam meam penitentie uere scopis mundatam inuenias et ornatam. Interim autem non parcam ori meo, sed ibo, et sacerdotibus me ostendam, quatenus fiat et mihi, ut dum uixero, fiam mundatus; quia anime mee lepram non possum uere ostendere sacerdoti, nisi prius tibi eam ostendero, et tu mihi  .

10.  Ideo tibi summo et eterno Sacerdoti  ueraciter me ostendo, dicens: Quoniam iniquitatem meam ego cognosco. Cognosco, Domine, iniquitatem meam, sed ex parte cognosco, et non sicut tu cognoscis eam, neque sicut ego cognitus sum a te, cuius oculi sunt multo plus lucidiores super solem, conspicientes uias hominum et profundum abyssi, et hominum corda intuentes. Cor autem meum, Deus, prauum est et inscrutabile: nec ego ipse cognosco illud, sed tu, Domine, qui cognouisti figmentum nostrum, et intueris abyssos, intueris et cognoscis illud, et iniquitatem meam, que in eo est, et sicuti est: quam si ita nude et aperte cognouissem, sicuti et tu, ante cuius oculos omnia nuda sunt et aperta, certe erumperent lacryme de uenis intimis cordis mei, et continere non possem, quasi super  meipsum flerem, ne tu Deus patientie et solatii iterum super me fleres. Qui enim olim in diebus carnis tue, sub figura illius materialis Hierusalem uidens ciuitatem anime mee, et cognoscens iniquitatem meam, compatiendo fleuisti super eam; et interrumpentibus lacrymis et singultibus uerba tua, uerbum semiplenum protulisti, dicens: Quia si cognouisses et tu; qui, ut arbitror, mihi dicere uoluisti, nisi gemitus tui multi, et profunda suspiria compassionis, uerba tua huiusmodi precidissent: Et tu iniquitatem tuam fleres, si eam sicuti ego ueraciter cognouisses. Adiiciens, quandiu super me flere deberem, cum mihi subsequenter dixisti: Et quidem in hac die presentis uite, in qua facis pro uoluntate tua, non mea, et queris que ad pacem sunt tibi, et non  mihi. O sermo, qui ueritas es, quam in ueritate rimaris intima cordis mei! Et uere si cognouissem, sicut et tu, peterem a te  ut aperirentur cataracte capitis mei, et diluuium lacrymarum mearum faceres abundare, ita quod anima mea tota esset lacrymis liquefacta, et iniquitas mea  in hoc diluuio deleretur. Nunc autem abscondita sunt mala ab oculis meis, et non potui ut uiderem: quia uenerunt dies in me, quos tu, qui aperuisti ora omnium prophetarum, prophetice predixisti. Nam circumdederunt me inimici mei spirituales, uallo occupationum mundanarum lacerantium mentem meam, ita quod non permittunt me exterius egredi ad utilem actionem, nec interius ad  contemplationem. Circumdederunt me, inquam, et coangustauerunt me undique tot angustiis et pressuris, quod angustatum est et attractum adeo conscientie mee stratum, ut necesse sit ut alter decidat, uidelicet, uel tu Deus qui es legitimus anime sponsus, uel adulter mundus quem ego iuxta te eodem cubiculo introduxi, quamuis scirem te Deum zelotem, ut cum ipso in oculis tuis  o nimium audax peccator et imprudens fornicator! Et ad terram prostrauerunt me per amorem terrenorum, et filios meos cogitationum et affectionum, que in me sunt, ita quod possim merito deplorare illud carmen lamentabile Ieremie: Effusum est in terra iecur meum. Et cum deberem esse quasi lapis  in aceruo testimonii positus iuxta uiam, ut eam per exemplum uiatoribus demonstrarem, non remansit in me lapis boni exempli super lapidem fortitudinis uel uirtutis. Et hec omnia mala in me pariter confluxerunt, eo quod non cognoui  tempus uisitationis mee, quando tu oriens ex alto me  utiliter et mentem illuminando delectabiliter uisitasti, et uisitatio tua custodiuit spiritum meum. Et ex illo tantillo Spiritu, quem in me tua uisitatio reseruauit, cognosco iniquitatem meam, ut tu, Deus, qui solus peccata remittis, eam mihi ignoscas.

11. Et peccatum meum contra me est semper. O possessor celi, et terre! tu scis quid ego in mea didici iuuentute, quod meum et tuum sunt nomina  possessiua; unde si meum est peccatum meum, possideo peccatum meum: sed heu quam misera possessio peccati mei, que suum facit miserum possessorem! O peccatum meum! quomodo te possedi? imo quomodo te sustinui? quomodo silui? quomodo dissimulaui, ut tu me potius possideres? Non enim sic meum est peccatum meum, sicut mea est cappa mea; neque ita possideo, quomodo possideo cappam meam, cuius possessionem et proprietatem omnino possum a me excutere una uice: te autem non sic, sed ita a me infeliciter possideris, ut derelictum a me, animam meam non uelis desinere possidere. Sed nichilominus si consentiatur, tibi eam queris, eam sequeris, eam persequeris etiam per angustissimam portam mortis, ut ipsam tradas flammis et  cruciatibus sempiternis. Quomodo ergo meum es, peccatum meum, nisi quia te feci? Et ideo meum es, sicut factura factoris, uel potius ut defectus, quem in Deum, Dei factura commisi. Heu ergo horribile et abominabile factum meum! peccatum meum, quare te feci? quare per te meam animam interfeci? quare eam tam mortifero ueneno infeci? que insania me ducebat? que furia me cogebat? sciebam enim quod stipendia peccati mors: Sciebamque quod peccatum cum consummatum fuerit, generat mortem, et non solum momentaneam corporis huius mortem, que per peccatum intrauit in mundum; sed etiam mortem anime per subtractionem uite gratie in presenti, priuationem glorie et obligationem pene perpetue in futuro. Et hoc ipsum didiceram,  te docente, quia anima, que peccauerit, morietur. O uita eterna! statue contra faciem anime mee mortem illam eternam, qua moritur immortalis anima per peccatum, ut ipsa anima mea uideat coram te semper, et fugiat quasi a facie colubri mortem illam. Audiui enim a quodam familiari amico tuo, cui tu, Deus meus, qui reuelas condensa, diuturnitatem et acerbitatem reuelaueras huius mortis, quod hec est mors sine morte, finis sine fine, defectus sine defectu: quia mors illa semper uiuit, et finis semper incipit, et defectus deficere nequit. Hec est mors peccatorum pessima. De hac morte, misericordissime, tu dixisti: Nolo mortem peccatoris. Sed heu! ego et alii miseri peccatores contra  uoluntatem tuam uolumus propriam mortem nostram. Tu autem, Deus meus, qui mortem anime non fecisti, uidisti et siluisti, quandiu post tergum meum omnia peccata mea proieci, ne uiderem illa, et me peniteret de illis.

12. Nunc autem, omnipotentissime, peccatum meum est sequela peccati mei, que est mors eterna, contra me et semper, et super hoc tibi gratiarum optimo largitori refero grates multas, quia non posuisti me amplius contrarium tibi de peccato meo, quod quandiu mecum fuit, contra me non fuit. Nunc autem quia non est mecum, contra me est semper, et ego uolo esse in perpetuum contra illud, quia quando illud feci . tibi soli peccaui, quia tu solus es sine peccato: et uniuersis uno post  alium existentibus, Deus meus, tu solus Dominus meus, sine peccato in medio remanebis, et solus me potes de peccato meo soluere, et damnare, quia tibi soli peccaui, et malum coram te feci. Heu, heu mihi, Domine, heu mihi, quia quando malum feci, coram te, me quem tu, qui solus bonus es, bonum in baptismo feceras, malum feci! Nunc autem timor et tremor uenerunt super me, quia audiui tuam ueritatem in Ecclesia exclamantem, quod malos male perdes, inter quos nec mihi parces, nisi placabilis fueris super malitia mea, Deus. Exaudi ergo, Domine, placare, Domine, attende, et fac mecum misericordiam tuam magnam, quia et quando coram te malum feci, nimium audax fui, quia feci coram te quod coram hominibus non fecissem. Illi autem, Domine,  qui coram te iusti inuenientur, letabuntur coram te, sicut qui letantur in messe. Sed ego iniustus, qui coram hominibus iniustitiam meam, et malum coram te feci, nunc de malis meis coram te erubesco. Parce ergo mihi, Deus meus, parce mihi amarissimos gemitus penitentie et profunda suspiria ab imo pectoris proferenti. Ut tu qui dixisti per Spiritum sanctum tuum: In quacunque hora ingemuerit peccator, omnium iniquitatum eius, quas operatus est, non recordabor, iustificeris; et iustus et uerax, sicut es, inueniaris in sermonibus tuis; quia sermo tuus ueritas est, et eos mendaces ostendes, qui dicunt quod mihi ingemiscenti non parces. Et eos uincas, cum ab ipsis tu, cui proprium  est misereri semper et parcere, immisericors iudicaris. Considera, misericors Deus, substantiam infirmitatis et paupertatis mee; et ostende super me magnitudinem pietatis tue, et in immensum misericordie tue pelagus me attolle, et tua benigna clementia omnia peccata mea remitte; que mihi ex originali peccato adheserunt, aut ex prauitatibus meis postea superuenerunt; et ab his, Domine, me clementer emunda, et omnibus parentibus meis concede gaudia sempiterna.

13.  Ecce enim in iniquitatibus originalibus et actualibus conceptus sum  . Nec intelligas, Deus  meus, qui gallo intelligentiam contulisti , quod ego intelligam in parentum meorum originalibus et actualibus me conceptum; cum credam, quod et eorum originalia deleueris in baptismo, et ipsorum actualium fuero imitator; quoniam tu dixisti, quod iniquitatem patris filius non portaret. Sed potius hec est intentio mea. Deus, cum dico, in iniquitatibus originalibus et actualibus me conceptum, hoc est in illa lege mee originis uitiosa, in qua omnes concipimur, et nascimur in utero, et ex utero, filii ire tue; atque per traducem libidinosa carnis concupiscentia, etiam antequam peccemus actualiter, constituimur peccatores, et ad actualia proniores. Sed cum non sit nisi unum et solum originale peccatum, quod a parentibus trahitur, pro  quo non baptizati paruuli damnabuntur; non me uelis, Domine, arguere in furore, si plurali numero usus sum in hac parte dicendo, quod in iniquitatibus originalibus et actualibus sum conceptus: cum dixerim hec pro eo quod illud unum originale peccatum plures habeat effectus, et quia in ille uno originali peccato intelligi plura possunt, si, quasi per membra singula diuidantur: et maxime quia in hoc plurali numero intelligo, sicut et tu ipse, Deus, intelligis, singularem; ut cum angelus tuus in somnis apparuit Ioseph dicens: Tolle puerum et matrem eius, et uade in terram Isrel; defuncti sunt, qui querebant animam pueri; defuncti, pluraliter dixisti per angelum, non defunctus, quamuis intelligeres singulariter de Herode, qui tunc solus querebat  eum puerum ad perdendum. Sed et Moyses dum staret in confractione in conspectu tuo, ut auerteres iram tuam, designauit in plurali numero singularem, cum dixit: Peccauit populus iste peccatum maximum, fecerunt sibi deos aureos; licet unum solum uitulum conflauissent. De quo etiam uitulo singulari, pluraliter addiderunt.

14. In iniquitatibus originalibus et actualibus me conceptum, intelligo dicere me conceptum in illo uno et singulari originali peccato, in quo omnes in Adam peccauerunt, ut in materiali massa. Nam in eo seminaliter omnes erant, quando ipse naturam corrupit humanam; et ab illo uno homine, qui omnium nostrum fuit materia et origo, omnes concupiscentialiter descenderunt, et per propagationis  successionem et carnis concupiscentiam, occulte illa corruptio in posteros demigrauit. Nec tamen hoc fecit propagatio, sed libido: non nature humane fecunditas, sed libidinis feditas, quam homines habent ex illius primi iustissima tua, Deus, condemnatione peccati. Non enim quia ab Adam per carnis propagationem descendimus, ideo originali peccato tenemur, cum et tu ipse, Domine Iesu Christe, qui omni peccato originali et actuali penitus caruisti, in medicamentum nostri uulneris, sine opere concupiscentiali, in sola materia corporali, et per diuinam  conceptionem, formatorisque rationem descenderis ab eodem. Sed quia concepti sumus illa uitiosa lege concipiendi, nobis ex peccato primi hominis occulte et miserabiliter accedenti, ideo originalis peccati ex tua iustissima, Deus, sententia rei sumus. Nam quemadmodum tu, Deus omnipotens, cognitor occultorum, occultissimam gratiam Spiritus sancti tui latenter infundis tuis fidelibus, et etiam paruulis in baptismo; sic et homo ille, per quem hoc peccatum originale intrauit in mundum, in se omnes de stirpe sua uenturos occulta labe et feditate sue libidinose concupiscentie adeo labificauit, quod anima a te, Deus, creando infusa corpori taliter labefacta, maculata polluitur et fedatur: sicut in uase non sincero uinum infusum, licet optimum,  inficitur et acescit; et in illa infusione ipsa anima damnationis sententiam in sese iustam excipiens culpam contrahit et reatum, et pene perpetue obligatur.

15. Sed, o Domine, quid dicam, quid respondebo, cum mea sensualitas a mea interrogetur ratione quomodo hoc potest esse, ut cum originali peccato nascatur paruulus, genitus a parentibus baptizatis, cum non possint in illum transfundere quod non habent? Ecce, Domine, qui docuisti me a iuuentute mea stare super uias meas, et interrogare de semitis antiquis, per easdem antiquas semitas simpliciter ambulando, existimo quod eodem modo, quo paruulus olim cum preputio nascebatur, quem tum parentes generauerunt circumcisi; et quomodo quotidie  granum nudum, a palea humano opere cum diligentia separatum, et sic seminatum, cum palea tamen nascitur et exsurgit; sic et ego cum originali peccato me fateor esse natum, licet tu, Deus omnipotens, parentes meos ab illo mundaueris in baptismo: quoniam ipsi me ex hoc carnaliter genuerunt, quod ex peccatore uetere homine contraxerunt, et non secundum illam generationem, qua denuo nati erant, sed potius. quia et ipsi fuerant carnaliter generati. Et hoc recordatus sum, et effudi in me coram te animam meam, Deus, ut intelligam miserabiliter in me factum, quod ille primus homo, cum in honore esset, in se non intellexit a te iustissime faciendum. Tu autem, Deus, qui diues es in misericordia,  dimittens originalia et actualia, non propter meritum nostrum, sed propter nimiam caritatem, qua dilexisti nos, cum essem in dictis iniquitatibus sic conceptus, et mortuus etiam antequam natus essem, conuiuificasti me per tuam gratiam in baptismo, animam a uetustate culpe mundando, reatum eius soluendo, ac ipsam a pena perpetua liberando. Et propterea tibi, Domine, semper in psalmis confitebor.

16. uerumtamen adhuc in carne mea, Domine, sentio incessanter etiam post baptismum concupiscentiam illam carnis, que est fomes peccati, langor  nature, tyrannus carnis, stimulus mortis, lex membrorum repugnans legi mentis mee, et captiuans me in lege peccati, super me  tam uiolentum dominium exercentem, quod ingemiscens sub onere isto graui necesse habeo exclamare: Infelix ego homo, qui per me de crudeli dominio isto carnis liberari non possum, quis me liberabit de corpore mortis huius? Certe non lex Moysis, non prophete, non proprie uires mee, sed gratia tua, Deus, per Iesum Christum Dominum nostrum; quem tua, Pater, misericordia mihi dedit, ut per eum remissionem accipiam peccatorum. In hoc autem considero, et suspiro, iustissimam condemnationis sententiam tuam, Deus, quam in Adam et in eius posteros ratione illius inobedientie protulisti: quod uidelicet non est aliquis, qui etiam post baptismum uixerit in hac carne, qui non ab huius hostili concupiscentia affligatur, nisi forte ineffabili miraculo  ab omnipotentia tua, Deus, lex peccati, que est in membris eius, in eo penitus exstinguatur, quod ualde magnum priuilegium est paucorum. Inde tamen gratias tibi ago gratiarum optimo largitori, quia etsi iste domesticus hostis meus, hic stimulus, hic tyrannus, in me maneat post baptismum, non tamen adeo dominatur et regnat, ut ante; sed post baptismi gratiam debilitatur; inimicus mitigatur, ut in me non ualeat dominari, nisi ego in uacuum suscipiens gratiam tuam, Deus, et post concupiscentias meas uadens, restituam uires hosti, eidem me per consensum illicitum supponendo.

17. Sed heu mihi misero peccatori, mi Domine metuende! Cum scirem quod tu me gaudeas  spectare luctantem, iuuare deficientem, subleuare  cadentem, coronare uincentem; ecce, Domine, tu uidisti, quoniam in me insiliit subito hostis iste impulsus ab illo cuius halitus prunas ardere facit, et quietem cordis mei et corporis perturbauit. Quoties obscenis et immundis et uanis cogitationibus me turpiter blasphemauit! quoties ad phalanges cordis mei mane et uespere exclamauit, ut ad singulare certamen descenderem contra ipsum, et affectionum mearum agminibus exprobauit! uidisti etiam, Domine, ex aduerso quomodo contra ipsum uelut pusillanimis non certaui, uelut infidelis illegitime decertaui, uel omnino solui militie mee uinculum indecenter, antequam ei cederet aduersitas preliorum. uidisti insuper  quomodo cum humiliatus non mea sed tua uirtute sileret, et relinqueret me in pace; ego illum ipse aduersum me ad prelium excitaui, et uires reatus mei, quas in baptismo et in pristina penitentia mea perdiderat, ei reddidi, et sic coronam ! perdidi, quam nonnisi legitime certantibus preparasti At si, recuperatis per te uiribus, aliquando predicti hostis desideriis uitiosis uiriliter restiti uel restitero in futurum, eumque superaui uel superauero, te iuuante, licet hostem ipsum tyrannum domesticum de carne mea in hac misera uita non possim omnino expellere, uelut alterum Iebuseum, prouidisti tamen mihi, si non consentienti, quod quantum ad actum tantum, et non quantum ad reatum, in me remanet  post baptismum. Nam de tua pietate confido, quod ea que inuitus et renitens patior ab hoc hoste, mihi imputare non debeas ad peccatum. Et etiam in hoc, Deus meus, parcendo maxime et miserando tuam omnipotentiam manifestas, quod sicut alia mala pretereunt in nobis actu, et remanent reatu, ut homicidium, adulterium, et similia; ita e conuerso operatur in nobis mirabiliter omnipotentia tua, Deus, ut carnalis concupiscentia, cuius non consentitur desideriis uitiosis, in baptismo pretereat reatu, et in penam peccati nobis remaneat semper actu.

18. Et hoc est iugum graue, quod creatum est super filios Adam a die exitus de uentre matris eorum, usque ad diem sepulture in matrem omnium. Sub hoc iugo grauissimo ingemiscunt omnes qui  eius sentiunt grauitatem, sub quo Tobias ingemuit, ingemuit et Susanna: sed et omnis creatura sub hoc iugo ingemiscit et parturit usque adhuc. Ingemisco et ego sentiens in meipso, quia circumdederunt me gemitus mortis, et torrentes iniquitatis aliene et mee conturbauerunt me. Propter que possum lacrymabiliter dicere cum propheta: Multi sunt gemitus mei, et cor meum factum est in me merens. Porro cum oppressus hoc iugo aliquando recogito, Deus meus, quod peccatum illud originale, in quo conceptus sum, in baptismo  deleuisti: et gemendo ac suspirando in me ipso requiro cur penalitates istas, quas occasione dicti originalis peccati patior, in eodem baptismo pariter non tulisti: certe inter ipsas penalitates et  pressuras fateor, quod ex dispensatione maxima eas in me uoluit tua admiranda prouidentia remanere, ut uidelicet sagitte tue, Domine, in me essent, que me docerent quod humiliatio mei in medio esset mei. Item, ut terrores tui contra me quotidie militarent, qui timorem tuum mihi incuterent, et amorem. Item, ut uexatio mihi daret intellectum cognoscendi quod a nobis, non a te, mali sumus. Item, ut Adam exemplum meum ab adolescentia mea esset, et peccatum inobedientie mee euitarem. Item ut sic traheres me ad te, Deus, in funiculis Ade, et in uinculis caritatis, ut cognoscerem quod tu, Pater, me quem diligis, filium sic arguis et castigas. Item, ut semper haberem contra spirituales nequitias consuetudinem preliandi, et me sacris uirtutibus exercerem:  et maxime ne, si liberatus fuissem ab istis penalitatibus in baptismo, ego et alii homines hoc esse baptismi pretium uel premium putaremus, et non gloriam regni tui. Ideoque soluto reatu ab anima, prouidentia tua, Deus, temporalem penam tamen in me manere uoluit in hac uita, ut a me alia uita studiosius quereretur, que erit a penis omnibus aliena.

19. Exsurge ergo, Domine, adiuua me: indue me thorace iustitie, et accinge fortitudine lumbos meos, ut inter tot insultus hostium in acie stem securus, et per patentes campos humilitatis, in uirtute patientie et longanimitatis accinctus [cod. accensus]  impugnantes me constanter ualeam expugnare; et procacis militie turbinem sapienti moderatione discutiens, innocentia uite et deuote orationis suffragio mihi continuare ualeam gratiam tuam, Deus Et inde Iosue clypeum non dimittam, quousque obediente te Deo uoci hominis, diem uite mee protrahas ad triumphum: nec recedam ab acie, donec pariat mihi congressio cepta uictoriam pariter et coronam. Alioquin quidquid ago sine te, mihi uertitur in ruinam. Nam adhuc et macula originalis peccati teneor; et ideo, ut predixi, existo ad actualia magis pronus. Nec hoc dico, Deus meus, ad excusandas excusationes, quibus a te de peccatis meis possum merito accusari, uel ut in parentes meos uelim refundere culpam meam, cum nunquam crediderim  culpam et peccatum esse, si coniuges causa sobolis procreande carnaliter misceantur; sed ut tu, Deus, qui ea que sunt in homine cognouisti, ad miserandum mei facilius inclineris, si ab ipsa radice mea, me coram te confiteor peccatorem. In omnibus enim trahitur iniquitas ex Adam, et uinculum peccati, et propagatio mortis, te solo excepto, Domine Iesu Christe, qui, natura mirante, de sancto Spiritu es conceptus. Et in peccatis concepit me mater mea; hoc est concupiscentia libidinis, que peccatum est, nisi per bona coniugii excusetur. Et licet in utroque parente meo, qui te, Domine, timuerunt, et me non in adulterio, sed in casto coniugio genuerunt, culpam non habuerit opus illud, tamen origo peccati in prole secum debitam penam traxit. Ne  reminiscaris ergo Domine peccata mea, uel parentum meorum: ne sumas ultionem de peccatis meis, si de me peccatore tibi, qui omnia scis, totam quam scio profiteor ueritatem.

20.  Ecce enim ueritatem dilexisti. ueritas es, et non fallens, uia non errans, uita non deficiens. O uera caritas, et non chara ueritas, qui in hoc natus es et ad hoc uenisti in mundum ut perhibeas testimonium ueritati, in ueritate tua exaudi me, Domine, in tua iustitia! Et quia scio quod tu iudicabis populos in ueritate, et perdes omnes qui loquuntur mendacium, ideo prius hic in ueritate coram te memetipsum diiudico, ut cum tu, Deus meus, tempus acceperis, et ipsas iustitias iudicabis, non intres in iudicium cum me seruo tuo, cui iam   manifestaui ueritatem, ueritatem beate incarnationis tue, que adhuc per sapientiam tuam infidelibus incerta est et occulta; et ueritatem remissionis peccatorum meorum, de qua similiter incertum est et occultum, cui misereri uelis, et quem uolueris iudicare. Et tamen hec duo: Incerta et occulta sapientie tue manifestasti mihi. Primum per fidem, tanquam per alios Isaiam et Gabrielem testes mirabiliter concordantes et dicentes mihi: Ecce uirgo concipiet, et pariet filium, et uocabitur nomen eius Emmanuel. Secundum per spem, quasi per alium Nathan prophetam, dicentem mihi ut Dauidi ueraciter penitenti:  Transtulit a te Dominus peccatum tuum, et non morieris. Et si dixi corde contrito et humili: Confiteor; tu propitius remisisti. Et quia in sermone tuo manere uolo, et uere discipulus esse tuus, ideo te manifestante cognoui hanc duplicem, et in sapientia tua a seculis absconditam ueritatem. Tu autem, Deus, qui superbis resistis, et humilibus das gratiam in presenti, et cuius gloria humilem spem suscipiet in futuro, ex quo confidenter mihi tua predicta occulta et abscondita reuelasti, confido quod hoc donum tuum semiplenum non relinques.

21.  Sed asperges me, Domine, hyssopo. Sancti tui, Domine, per quos nobis tuas figuras et parabolas ediscere uoluisti, dicunt nobis quod hyssopus est herba humilis et medicinalis, cuius radix  petre dicitur adherere, et pulmones inflatos reprimere et purgare. Et ideo quando hic locutus es Domine, de hyssopo, de humilitate intelligeris nobis loqui, que in consideratione sui est modica illa uirtus, que in conspectu tuo et totius celestis curie maxima reputatur. Cui tu, Deus, summus medicus, magnam contulisti contra tumorem superbie medicinam: quando tu, Deus, qui de excelso glorie tue throno humilia respicis, et ponis humiles in sublimi, cum esses immensus et excelsus, inclinasti celos, et descendisti in terram, formam serui accipiens, ut humilitatis exemplum humano generi exhiberes, et esset medicina tumoris in homine humilitas tua, Christe. Ubi enim, Domine, tua se exinaniuit maiestas, indignum est ut uento superbie infletur uermiculus  ac tumescat. Quid enim magis mirandum est, quid amplius detestandum, quid grauius puniendum, quam quod uidens Dei Filium summum in regno celorum, nouissimum factum in regno hominum, apponat adhuc magnificare se homo super terram? O magister et Domine , tunc nobis humilitatis tue librum et magisterium ostendisti, cum lectionem illam nobis memorie commendandam legisti dicens: Discite a me quia mitis sum, et humilis corde. O humilis celsitudo! Quam uere si uoluisses, dicere potuisses: Discite a me fabricare lunam, et solem, uel totam fabricam huius mundi! uel discite a me triduanos mortuos suscitare! Sed quia potentior est solidissima humilitas quam uentosissima celsitudo, idcirco tu humilitatis  doctor egregius potius dicere uoluisti: Discite a me nascente, moriente, predicante, miracula faciente, quia mitis sum et humilis corde. O si cordis mei intima aspergeres hyssopo, hoc certe tibi, qui es firmissima petra, Christe, toto corde radicitus adhererem, ita quod unus spiritus essem tecum, et pre gaudio exclamarem, quod tibi Domino meo bonum est adherere. Et quia hec hyssopus est inflatis omnibus nobis opus, idcirco te, cui humilium et mansuetorum semper placuit deprecatio, deprecor humiliter et deuote, ut me interius et exterius digneris aspergere hac hyssopo, et mundabor, ac penitus emundabor a delicto maximo, quod est superbia, que inter magna non solum maius, sed  primum et maximum est delictum. Et per hanc emundationem lauabis me per gratiam tuam sanctam, in baptismo sanguinis anime mee per penitentiam renouando, quem in baptismo fluminis et flaminis  iam lauisti. Et super niuem dealbator. Ex hoc audeo dicere confidenter; quia, Domine, tu dixisti: Si fuerint peccata uestra, ut coccinum sanguinea, quasi nix dealbabuntur in penitentia: et si fuerint rubra quasi uermiculus, sicut lana alba erunt, et sic opera sanguinis, in uestem tuam, Domine, misericorditer mutabuntur: ita quod de me cum aliis sanctis tuis, quibus quasi preclara ueste in gloria uestieris, facies uestem tuam; quam dealbatam mirabiliter designasti, cum in transfiguratione uestimenta tua facta sunt  alba, qualia non posset fullo facere super terram.

22. Et si me, cum illis qui uiderunt te nudum et uestierunt, unquam permiseris illam letabundam uocem tuam audire: uenite, benedicti Patris mei, percipite regnum quod paratum uobis est ab origine mundi ; auditui meo dabis gaudium et letitiam. O uox exsultationis et salutis, que audientibus te dabis in Christo letitiam sempiternam, sona in auribus meis! Tu enim es uox ualde dulcis, et facies sonantis decora! Sona, ut sic auditu auris audiam te, ut oculus meus uideat te, quem uidere, idem est quod habere. Interim autem pro reuerentia tua, Deus, audiam tacens, quid in me loquatur Spiritus tuus sanctus, quoniam in me iam non loquitur nisi pacem. Quantumcunque inquietet et perstrepat  foris mundus, et audiendo, quedam in cor meum ueritas indicibilis eliquatur; que, si tu non es, nescio quid sit. O secretissime anime mee sponse, fac me audire interius in silentio uocem istam, ut quasi amicus sponsi item non cadam per multiloquium, et gaudio gaudeam propter uocem sponsi; ita quod anima mea, que adhuc est quasi nix in monte superbie congelata, ad calorem tui eloquii, quod uehementer ignitum est, liquefacta in uallem humilitatis celeriter et hilariter condescendat. Et exsultabunt ossa humiliata. Ossa anime mee, Domine, sunt uirtutes, quibus ipsa interius, sicut corpus exterius ossibus supportatur, ut stare possit ante te supra pedes affectuum, ne labatur.  Tu autem, Deus, qui omnia nosti, scis  quod hec anime mee ossa pluries dissipasti, que placere hominibus quesierunt adeo, quod medella  deuotionis, a qua totum concipiunt robur suum, arida est et sicca, ita ut possim dicere cum propheta: Ossa mea sicut cremium aruerunt. Sed quia tu es Deus uirtutum, cuius os uel uirtus in cruce non fuit, confractis aliorum duorum ossibus, comminutum, idcirco supplico tue ineffabili pietati, ut de excelso ignem amoris tui in ossibus meis mittas, quia tibi soli desidero bene placitis actibus de cetero complacere, ut holocausta tibi offeram medullata: et sic predicta anime mee ossa humiliata per aspersionem hyssopi, et gaudium uocis tue  auditui mandatum, in te, Domine, exsultabunt gaudio magno ualde.

23  Et ne hec exsultatio de cetero in tristitiam conuertatur, auerte faciem tuam a peccatis meis. Hactenus mentionem tibi feci, domine Deus meus, de una iniquitate, et de uno peccato, quod est superbia et arrogantia magna, de qua timeo mihi ualde, attendens quod nec superbientibus angelis pepercisti, sed illum Cherub, qui erat signaculum similitudinis, plenus sapientia, et perfectus decore, propter superbiam de deliciis paradisi ad inferos detraxisti. Et idcirco a te, Domine, petii tam instanter, ut hanc iniquitatem et peccatum meum deleres, lauares, mundares, quia maculam ualde herentem in anima mea fecerit. Nunc autem  quia intelligo quod ex hoc peccato meo tanquam a quadam uirulenta radice, multa in me peccata et iniquitates alie pullularunt, cum omnis superbia fundamentum et initium sit peccati, et angelum et hominem apostatare a te fecerit nimium imprudenter; ideo imploro humiliter tuam, Deus, ineffabilem pietatem, ne letitia et exsultatio, quas auditui meo et humiliatis ossibus meis infudisti, in lamentum uel uocem flentium conuertatur. Auerte faciem tuam non solum ab illo peccato meo superbie, sed etiam ab omnibus peccatis meis: ita tamen quod a me tuam faciem non auertas, qui in hac uita uolo querere tuam faciem, hoc est iucundam presentiam tuam semper. Scio enim, Domine, quia tua facies in iubilo contemplatur, et si eam ostenderis, saluus ero:  auertente autem te faciem tuam a me, inconsolabiliter conturbabor. Ne auertas igitur, Deus meus, faciem tuam a me; sed a peccatis meis auertas, ne animaduertendo in me, punias me pro illis: a quibus auersus, et que ego habeo, et habebo de cetero, te iuuante, ad te faciem meam [conuertam], ut fugiam ea semper. Et omnes iniquitates meas dele de notitia tua, Deus, et radicem et progeniem et germen, sicut omnino delesti memoriam Amalech de sub celo.

24.  Et deletis meis iniquitatibus et peccatis, cor mundum crea in me, Deus. O Deus cordis mei, qui intellectum das paruulis, da mihi intelligere hoc: intus legem peto, ut cor mundum crees in me, Deus: ne si petiero quod ignoro, dicas mihi  quod dixisti matri filiorum et filiis Zebedei: Nescitis quid petatis. Ecce enim celi non sunt mundi in conspectu tuo, et in angelis reperis prauitatem, quanto minus homo putredo et filius eius uermis poterit dicere: Mundum est cor meum! Et non oportet me habere cor, et illud mundum antequam uideam te, quem soli uiri cordati uidebunt, qui fuerunt mundo corde. Nunc autem, lux intelligibilis , intelligo, te magistro intimo in schola mei pectoris intime me docente, quod sicut corpus meum, uitam, saporem, gaudium, et dolorem habet a carneo cordis modo, quo separato ab ipso corpore, priuatur iis omnibus ipsum corpus; sic, imo ueracius  atque uiuacius, tu es cor et uita anime mee, Deus; qui quandiu ipsam habitas, uita gratie tue uiuit, gustat spiritualiter dulcia et amara: nam ei dulcescunt celestia et uirtutes, et terrena ac uitia sunt amara. Et etiam quasi unum mystici corporis tui membrum, si prosperitate membrorum aliud gloriatur, congaudet; et si aduersitatem patitur, quodam compassionis participio molestatur et dolet: Et sic animam meam sentio cor habere. Cum autem propter iniquitates meas ab anima mea fueris separatus, tunc nec uitam, nec saporem, nec gaudium, nec dolorem sentit uel habet super aliquo de promissis, sed uelut mortua sine corde in loculo corporis sui iacet, et tunc uere potest dicere cum propheta: Cor meum derelinquit me; et quod facta est  quasi columba seducta non habens cor. Et uere miserabiliter seductus est omnis homo, qui propter tanti et talis cordis inopiam animam suam perdit. Nam hoc est pro nichilo, hoc est pro peccato, quod uere nichil est, pro quo nichilo perit cor impii peccatoris.

25. Et heu mihi, domine Deus meus, sine te, per quem omnia facta sunt, a me factum est istud nichil, et pro isto nichilo perii, et ad nichilum redactus sum et nesciui. Sed tu, creator omnium Deus, qui de nichilo cuncta creasti, cor mundum crea in anima mea, Deus, ad ipsam in misericordiis reuertendo suspirantem et clamantem ad te: uelociter exaudi me, Domine: defecit Spiritus meus; ne auertas ergo aurem tuam a singultu meo, sed propter temetipsum,  Deus, et propter nomen sanctum tuum reuertere ad animam meam, ut uiuat: tu es enim proprie proprium cor ipsius et uita. Ergo misericordissime, secretissime, intime, qui custodis pactum et misericordiam seruis tuis; qui promisisti quod dares nobis cor nouum, et spiritum nouum poneres in medio nostri, si rediremus ad cor; et plantares [cod. plorantes] nos in corde tuo, et in anima tua tota. Da te solum mihi, et te in anima mea planta, et plenus sum. Ego autem preuaricator, ad uocationem tuam redire uolo ad cor, hoc est ad te, qui es cor, quo uiuit, sapit, gaudet, dolet, scit, intelligit anima mea, Deus. Et hoc est cor mundum, quod ut crees in me, Deus, requiro a te. uerumtamen attende, Domine, quod intendo: non est enim intentionis  mee, Deus meus, petere a te, qui semper es creans omnia, non creatus, ut te crees in me; cum in tuam eternam essentiam creatio nulla cadat; sed tuum sanctum Spiritum emittendo in me, qui si caritatem non habuero, nichil sum, me de hoc nichilo crees in te, qui uere es cor anime mee uerum et uiuum et mundum; et mundum istum ab omnibus inquinamentis suis abluis et emundas: et propter reuerentiam tui uitalis et mundi anime cordis, concede mihi per tuam ineffabilem bonitatem, ut cor mundum sincerum et purum ab immundis et uanis et noxiis cogitationibus sic ualeam custodire, ut propter munditiam cordis mei te regem glorie habeam amicum.


26. Et quoniam dum anima mea fuit absque te, corde suo, miser factus sum, et curuatus sum, et inclinata est ad terrena mei spiritus rectitudo; ideo et Spiritum rectum innoua in me. Tu es enim rectus Dominus Deus noster, qui ad hoc rectum hominem facere uoluisti, ut spectantibus terram pronis animantibus uniuersis, ista exterioris figmenti corporum rectitudo, hominem illum interiorem ad imaginem tuam factum, spiritualis sue rectitudinis admoneret; et rectitudo corporis curuitatem argueret animi, si uideret animum in corpore recto curuum. Et quia innocentes et recti adheserunt tibi, eo quod diligunt te, et bonus es his qui recto sunt corde, idcirco imploro humiliter rectitudinem tuam, Deus, ut spiritum rectum uelis in meo pectore innouare,  ut sicut incensum in conspectu tuo, mea oratio et intentio dirigatur. Et non solum in spiritu me innoua, sed etiam in uisceribus meis, unde exiit peccatum immunditie carnis mee. In uisceribus enim renum sedes est uoluptatis, illis solis exceptis beatis uisceribus que te Deum et Dominum in uirginali aula, quam elegeras, portauerunt. Et quia diaboli fortitudo est in lumbis eius et in umbilico uentris illius, idcirco lumbos meos nisus est pluries illusionibus adimplere, ut in sua fortitudine infirmam alligaret carnem meam. Ego autem propter cordis inopiam et effeminatam mestitiam mentis mee, consensi infeliciter: et ipse diabolus, quem uir sagittarius non fugabat, sagittis suis ardentibus et ignitis ab ipso et angelis suis malis sagittatis in renum  meorum uisceribus et infixis, me miserum peccatorem de excelso throno uirginitatis et pudicitie deponeret et fugaret. Propter quod ueh, ueh mihi! perdidi honorem illum, et decentiam illam, sertum illud diadema, coronam illam auream, imo aureolam, quam sole anime in uasis fictilibus corporum constituende acquirunt, motus illicitos penitus comprimendo, ac incentiua carnis similiter restringendo. Sed heu miser, quando uirginitatem meam perdidi, quare non cogitaui quod omnis fedatio non est digna anime continentis? Quare infelix nesciui pretium eius? Quare cum forti muliere non accinxi fortitudine lumbos meos? et tu, domine Iesu Christe, procul et ultimis celorum finibus [ad] uirginitatis mee predium [cod. pretium] adueniens, eam  de teipso, qui est flos campi, et lilium conuallium, in premium coronares. O bone Iesu, corona uirginum, si soli et sole uirgines, quocunque ieris, te sequuntur, et ante te canunt [cod. sunt] nouum canticum, quod nemo potest alius decantare; ego qui uirginitatem meam perdidi, proh dolor! quo ibo a spiritu tuo, et quo a facie tua fugiam? Si enim te secutus non fuero, in tenebris ambulabo; et quid cantabo nisi lamentationes, carmine letitie perdito et relicto?

27. Proinde, anima mea seducta, anima mea misera, anima erumnosa, sume hymnum confessionis: meretrix obliuioni tradita, excute torporem tuum, discute peccatum tuum, et concute mentem tuam,  reduc ad cor enorme delictam, et perduc te ad cordis immanem rugitum: intende, infelix, intende sceleris tui errorem, et proinde horrificum terrorem, et terrificum dolorem. Tu, inquam, o anima mea, quondam candidata celesti lauacro, desponsata fide, dotata Spiritu, redempta Christi sanguine, Dei imagine insignita, et in Christiana religione imbuta, uirgo fuisti Christo Domino desponsata. O unde memini! O quod nominaui! Utique non tam benignum sponsum uirginitatis mee, quam terribilem iudicem immunditie mee. Heu memoria perdite iucunditatis! Cur sic superaggrauas pressuram possidentis infelicitatis? Quam misera conditio mea, cui et bonum et malum sunt pariter in tormentis! Torquet enim me mala conscientia et cruciatus eius, in quibus timeo  me arsurum. Torquet me bone conscientie, et premiorum eius memoria, quam scio me perdidisse, nec amplius recuperaturum. ue, ue miserum perdere dolendum, perdere id, perdere irrecuperabiliter, quod a me seruari debuit interminabiliter. O uirginitas iam non dilecta mea, sed perdita mea; non iucundata mea, sed desperata mea, quo deuenisti? in quam fetido, in quam amaro ceno me dereliquisti? O fornicatio sordidatrix mentis mee, perditrix anime mee, unde misera surrexisti? de quam niueo, de quam iucundo statu me precipitasti? Tu namque, anima mea, perfida Deo, periura Dei, adultera Christi, de sublimitate uirginitatis miserabiliter es demersa in barathrum fornicationis, abiecta a Deo, proiecta diabolo, imo abiiciens Deum,  amplectens diabolum: te impendens fornicationi, tu prior creatori et amantissimo Deo libellum repudii obtulisti, et ad insidiatorem tuum demonem te sponte contulisti. O misera et plus quam misera commutatio! ue, quia benignum contempsisti, et maligno adhesisti! Quid fecisti, o mentis amentia, amens spurcitia, spuria nequitia, quid fecisti? In celo reliquisti castum amatorem, et infernum secuta es odiosum corruptorem. Consolatio, securitas, letitia, nolo uos, renuo uos: si peccati uenia ad me reduxerit uos, procul estote: procul estote ante mortem, si forte indulgentia reuocet uos, uel post mortem. Sed sit continuo penitentia amara comes etatis mee, sit continuus dolor, insatiabilis tristitia uite mee, sint meror et acerbus luctus infatigabiles  tribulatores iuuentutis et senectutis mee. Utinam, utinam ita sit, opto, oro, desidero, ut ita sit! Si enim non sum dignus oculos ad celum orando leuare, etenim non sum indignus eos uel plorando cecare.

28. Cogita igitur, cogita et recogita quid fecisti, et quid meruisti, et descendat mens tua ad terram tenebrosam, et opertam mortis caligine; et consideret que ibi exspectant scelerosam animam meam, intendat et contempletur, uideat et turbetur anima mea. Expauesce, anima mea, defice, cor meum scindere. O bone Iesu nostra redemptio, si huc usque permisisti ut plangerem paululum dolorem meum, de cetero, bone Deus, permitte ut inuocem auxilium  tuum; si enim feci ut essem reus, nunquam possum facere, ut non essem citatus tuus. Si mihi uirginitatem ademi, nunquam misericordiam tuam peremi, Domine, Domine. Si ego admisi unde me damnare potes, tune amisisti unde saluare soles? Noli Domine, noli sic attendere malum meum, ut obliuiscaris bonum tuum. Ubi est, o uerax Deus, ubi est, Nolo mortem peccatoris? Si tu sepelis in infernum peccatorem ad te clamantem, an hoc est Nolo mortem peccatoris? an non potius hoc est, Nolo ut conuertatur, et uiuat? Peccator sum, Domine, peccator sum ego. Si ergo tu non uis mortem peccatoris, quis te cogit, quod non uis, cum sis omnipotens Deus? Absit, Domine, absit, Deus, ut preualeat nequitia peccatoris confitentis, et delentis sententiam omnipotentis.  Memor esto, iuste Deus, qui misericors es, et creator et recreator meus; et ne memineris, bone Domine, aduersus peccatorem tuum iustitie tue solius; ne memineris ire tue aduersus reum, sed miserationis erga miserum. uerum est et fateor, misericordissime, quod conscientia mea meretur damnationem et quod penitentia mea non sufficit ad satisfactionem: sed certum est quod misericordia tua superat omnem offensionem, et idcirco abyssus mee miserie abyssum inuocat tue misericordie. Parce ergo tu, Domine, qui es salus; parce peccatrici anime mee, que fugit attrita a terrente iustitia tua ad confortantem misericordiam tuam. Et quoniam premium uirginitatis est perditum, o dolor irreparabilis! saltem supplicium non sit ineuitabile,  quod est non impossibile omnipotentie tue, nec indecens tue iustitie, nec insolitum tue misericordie, quoniam bonus es tu, et quoniam in eternum misericordia tua manet. Denique quia ego peccaui in anima pariter et in carne, nec aliquid tale committere ultra uolo, ideo a te, clementissime Domine Deus, qui quem sanas in anima, et corpore simul sanas, de utroque ardenter desidero expiari. Porro si peccaui, imo procul dubio quia peccaui, et propter hoc oculus meus in amaritudine penitentie commoratur, de uenia tamen spero, sciens quod maior est tua bonitas, quam mea iniquitas, que est magna nimis.

29. uerumtamen si malum coram te feci, et faciem tuam non erubui, ut deberem , ne proiicias  me a facie tua. Sicut Cain pro perpetrato fratricidio a facie tua et terre facie proiecisti , non sic, Domine, non sic proiicias me a facie tua, neque sicut puluerem quem proiicit uentus a facie terre; sed per tuam superfluentem et ineffabilem bonitatem facias me de illis simplicibus quos non proiicis; sed proiice post tergum tuum omnia peccata mea, et omnes iniquitates meas proiice in profundum maris; me autem hominem ne proiicias a facie tua, sed ad illam me facias beatitudinem peruenire, in qua non sicut in hac uita per speculum in enigmate,  sed facie ad faciem, uidebimus te finem desideriorum nostrorum, quem sine fine uidebimus, sine fastidio amabimus, sine fatigatione laudabimus. Hoc munus, hic effectus, hic actus profecto sine fide erit omnibus, qui ibi reuelata facie te uidebunt. Et Spiritum sanctum tuum, quo peccatum meum cognosco, confiteor, et penitet, ne auferas a me; quem, ex quo mihi irascor, confiteor mea preterita mala, et plango, et iterum non committere propono, iam me quasi pignus glorie habere confido; sciens quod hec non possum habere pariter ex meipso. Ergo Deus, cuius ire resistere nemo potest, ne irascaris mihi in eternum, et non solum a me non auferas Spiritum tuum; sed etiam  redde mihi letitiam, quam prius habui, sed per peccatum amisi,  letitiam dico non mundi, qui letatur cum male fecerit, sed letitiam salutaris tui Christi Saluatoris mei, qui est gaudium meum, qui est futurus premium, qui est spes mea, lux mea, laus mea, domus mea, patria mea, uita mea, salus mea, salutare meum. Hoc salutare spectauere futurum illi, qui fuerunt ante nos patres nostri, et in hac fidei spoctatione sunt saluati; et in illo salutari est et erit eis letitia sempiterna; et quia per eamdem fidem  saluari exspecto ab eodem Saluatore, qui omnes homines uult saluos fieri, et neminem uulperire. Idcirco Pater et domine uite mee, etiam sempiternam letitiam, quam per peccata mea perdidi, redde mihi.


30. Et spiritu principali confirma me. O Deus qui es maximus Spiritus, maxima regio spirituum beatorum, in qua sanctorum anime requiescunt, te primo superius inuoco spiritum rectum, spiritum sanctum, et hic tertio spiritum principalem, intendens totam, que in te est, Trinitatem in meum auxilium inuocare, ad hoc ut  rectus Dominus Deus noster, et non est iniquitas in eo. Spiritum sanctum tuum nomine suo intelligo. Et te Patrem hic accipio per spiritum principalem, quia tibi est potestas principaliter attributa bonum gratie quod in me operatus es confirmandi. Confirma ergo illud, Pater: et si me confirmaueris, sicut opto, et sicut me scit tua supereminens scientia indigere, confirmatus non ero inaniter, sed docebo. In quo tu,  Deus meus, docens me utilia, mirabilis atque laudabilis apparebis, eo quod repente me doctorem feceris de plorante; de lupo, agnum; de altero Saulo, Paulum: et alii peccatores uidentes quod mihi peperceris, proficient per exemplum, et sic uerbo et exemplo  docebo iniquos, qui in fide manentes, peccatis suis tanquam apostate mortificant fidem suam: illos, inquam, apostatantes, qui recesserunt a te, et quos tu, ipse, Domine, uocare ad penitentiam uenisti, et non iustos. Docebo uias tuas, non meas, sed tuas: uias tuas, que sunt misericordia et ueritas, per quas ad nos uenis, et nos ad te possumus peruenire. Et ipsi impii peccatores ad te conuertentur, et per te, Domine, qui conuertis petram,  scilicet cordis duritiam, in stagna aquarum, hoc est in flumina lacrymarum. Lex enim tua, Domine, est immaculata, conuertens animas. Ego autem cor, linguam, et labia paratus sum ad exsequendum, tuum ministerium exhibere; deuotissime supplicando, ut tu  sic cor meum aperias, linguam erudias, labia circumdes, ut impii ab errore uite tue per te, sic ad te meo exemplo et ministerio reuertantur, quod anima mea saluetur in morte, et tu meorum operias multitudinem peccatorum, ita quod nec a te nec a diabolo de cetero cognoscantur.


31. Quod ut mihi efficacius concedatur,  libera me de sanguinibus, Deus, Deus salutis mee. Spiritus sancte Deus, qui ad hoc in linguis igneis dispertitis uoluisti tuis discipulis apparere, ut nobis dares intelligere quod omnia linguarum genera cognoscebas, audi efficaciter, et exaudi nouam et antiquam grammaticam lingue mee, in qua quasi meorum peccatorum doloribus peto a te de sanguinibus liberari. Ecce enim tu scis, qui scientiarum es Deus, quod in Latino nostro apud grammaticos, sanguines pluraliter non dicuntur, sed sanguis; et tamen ad confitendum nomini tuo, Altissime, quod ex carne per peccatum originale corrupta, non solum unum, sed plura contraxi peccata, magis proprie et expresse intendo a te petere, Deus meus, non  de sanguine sed de sanguinibus liberari; hoc est, omnibus peccatis carnalibus, que sunt multa, et specialiter de parentibus carnalibus, de amore eorum sic iunctus tenear et ligatus, quod ne illud incurram, in quod incidunt, qui edificant Sion in sanguinibus, uel qui in sanguinibus edificant ciuitatem; quibus si per gratiam tuam fuero liberatus, non congregabo conuenticula eorum, scilicet malorum collegiorum, de sanguinibus; ne motu carnalitatis erga nos inordinate mollitus, disrumpere non possim colligationes impietatis, uel soluere fasciculos deprimentis. Scio enim quod caro et sanguis non possidebunt gloriam regni tui; et quod nil iniquius, quam quod excogitauit caro et sanguis. Non enim  caro et sanguis beato Simoni Baronie reuelauit Christum esse Filium Dei uiui, sed potius eum ad uocem ancille unius adeo excecauit, ut eius habere notitiam denegaret. Sed tu ei, Domine, reuelasti, qui es firmamentum meum, et refugium meum, et liberator meus: qui Danihelem de lacu leonum, Susannam de falso crimine liberasti. Et idcirco a te liberatore meo peto suppliciter et requiro, ut liberes me de sanguinibus ante dictis, et ab omni corruptione pene et culpe: sed da mihi incorruptionem, quam dabis tuis fidelibus in futuro, Deus, dator salutis mee, quam tu Saluator operatus es in medio terre que salus erit in illa incorruptione, cum corruptibile hoc induet incorruptionem et mortale hoc immortalitatem. Tunc ueraciter mihi  dices: Salus tua ego sum, quando plenam et certam, securam et sempiternam felicitatem mihi concesseris et salutem.

32. O quando ad illam incorruptionem ueniam, et sic saluus ero! uere tunc satiabor, cum manifestabitur salus et felicitas illa mihi, ad quam peruenire non possum, nisi prius a te fuero de dictis sanguinibus liberatus, a quibus si liberatus fuero, et nullo alio liberante, et exultabit, hoc est cum exultatione et gaudio, nuntiabit lingua mea iustitiam tuam: non illam, Domine, a qua superius appellaui, eo quod dominam meam misericordiam, in qua spero, non permittet secum in tuo finali iudicio consedere: nam illam iustitiarum iustitiam non possem cum exultatione ad memoriam reuocare, quia  ualde contremiscit cor meum illam timens: sed illam potius tuam iustitiam lingua mea cum exultatione, et letitia nunciabit, qua in presenti uita ex uirtute ipsius tue presentis iustitie me teneris recipere confitentem; eo quod sacre leges tue iustitie in hac uita non dedignantur sacros canones tue misericordie imitari, quantumcunque in peccatores impenitentes seuire debeant in futuro. Sin autem, Deus meus et liberator meus, me  non liberaueris de sanguinibus, sicut opto, qua temeritate presumet lingua mea tuam iustitiam, remordente me conscientia, exultare, uel cum exultatione animi nunciare? Certe potius formidaret, ne tu, Deus, mihi diceres peccatori: Quare tu enarras iustitias meas, et assumis testamentum meum por  os tuum? Sed quia iste due res, misericordia et iustitia, semper in tuo iudicio sunt coniuncte, ex quo de sanguinibus confiteor, et penitentiam bene placitam tibi ago de liberatione mea indubia.

33.  Quare, o Domine, labia mea, propter peccata mea hactenus clausa, aperies, qui aperuisti os Zacarie prophete, quod nemo claudere potuit quin te benediceret Dominum suum; qui e conuerso ora leonum in lacu adeo conclusisti, quod nemo potuit illa aperire, ut lederent Danihelem. Tu, inquam, qui sic aperis et nemo claudit, claudis et nemo aperit, aperi labia mea, Deus; ut non solum labia corporis ad confitendum tibi, sed et dentes et labia cordis mei, que sunt eius desideria et  uoluntas. Nam sicut in os corporis mei non potest cibus aliquis introire, et cedere in ipsius corporis nutrimentum, nisi prius apertis labiis ruminetur dentibus et teratur; sic intrare non potest magna multitudo dulcedinis tue in cor meum, nisi prius tibi omnino ipsius uoluntas, quasi labia et quasi dentes, uirtutes et desideria, reserentur ut per aperta tibi labia uoluntatis, in cor et in animam meam intres; et ut tu anime cibus, ei spirituale tribuas nutrimentum inter dentes uirtutum et desideriorum feruentium. Qui propter scelera nostra attritus es, uiriliter attrahis, ut reuoluendo frequenter tua beneficia meminerim: ita quod anima mea huiusmodi labiis et dentibus, degustata suauitate tue indicibilis bonitatis, de te quasi de altero illud canticum  canticorum ualeat decantare: Guttur eius suauissimum, dignum dilecto ad potandum, labiisque et dentibus ad ruminandum. Et si sic labia mea aperueris, qui aperuisti discipulis tuis sensum ut intelligerent Scripturas, os meum cordis et corporis annuntiabit laudem tuam, quia iam te non poterit non laudare de bonis et beneficiis, que a tam bono domino Deo suo se confitetur et percipit recepisse; uidelicet quod me creasti, quod me peccantem non reliquisti, quod cum peccato non ignouisti, quod confiteri monuisti, quod conuersum iustificasti, quod a meis iniquitatibus me mundasti, quod me per tuam gratiam uisitasti, quod perseuerantem corona iustitie coronabis quam perseuerantibus preparasti. He sunt laudes quas os meum interius, et exterius  nunciabit de te, qui in sancto habitas, laus Israhel, qui maior es omni laude. Et ut laus tua, Deus, semper sit in ore meo, repleatur, queso, os meum laude: nam si os meum laude tua non repleueris, desiderium non ardebit, nec erit speciosa laus in ore peccatoris. Sed quoniam iucunda est decoraque laudatio tue ineffabilis bonitatis, ego quantum in me est, te iuuante, dilatabo os meum, ut tu adimpleas illud, de cuius plenitudine accepimus omnes. Laudationem tuam loquetur os meum, ut laudem te in uita mea presenti pariter et futura. Et quia tu dixisti quod sacrificium laudis honorificet te, ideo nunc scio quod nunc, uidelicet in plenitudine temporis gratie, sacrificia pecudum non requiris.

. Quoniam si uoluisses sacrificium legale,  quod secundum legem Moysis, antiqui tibi pro expiatione suorum peccatorum fiducialiter offerebant; et nunc est in laudis sacrificium commutatum; dedissem utique, et ad immolandum tibi tauros et arietes totam meam substantiam hilariter expendissem. Sed quia audiui te, Domine, in Ecclesia exclamantem: Holocausta arietum et adipum pinguium, et sanguinem uitulorum et agnorum et hircorum nolui, et quod non acciperes de domo mea uitulos, neque de gregibus meis hircos, ut me in huiusmodi sacrificiis non oblatis non argueres, cum carnes non manducares taurorum, et hircorum sanguinem non potares; idcirco sacrificium hoc non dedi, sciens quod huiusmodi holocaustis non delectaberis. Spernis, Domine, taurorum et hircorum et  aliarum pecudum holocausta, que tempus habuerunt dum futurum aliquid promiserunt; at postquam uenit plenitudo temporis, et misisti Filium tuum in mundum, qui per Spiritum sanctum tibi Deo uiuenti immaculatam hostiam obtulit semetipsum, et nostram conscientiam ab operibus mortuis emundauit; ex tunc holocausta et sacrificia animalium respuisti, cum pretio immolationis Christi nulla possit oblatio compensari. Sed querenti mihi a te, quid a me tibi sit offerendum, te audio de te quasi de alio respondentem:  Sacrificium peccatorum, quod placet Deo, spiritus contribulatus, hoc est spiritus cum patientia tribulatus; spiritus, quem etsi fornax tribulationis exterius tribulat et exurit, patientia  tamen interius mitigat, et delinit. Nam sicut uir iracundus suscitat rixas, ita pacis patiens mitigat suscitatas; ut tibi, Domine, qui es spirituum moderator, spiritus cum patientia tribulatus, in sacrificium offeratur.

35. Et hoc est illud sacrificium, quod inter alia holocausta tibi oblata a peccatoribus, pre ceteris est beneplacitum tibi semper. Nam cum alie oblationes et sacrificia de extrinseco offerantur, illud tamen offertur de proprii cordis intimis et medullis. Cum enim spiritus tribulationibus quatitur, contumeliis agitatur, et nichilominus totus caritatis igne succensus, et uirtute patientie intus in peccatore integer reseruatus, non cogitans de uindicta, tibi Domine, qui es Deus patientie et solatii, inter illatas  iniurias tenetur, restringitur, et mactatur; tunc in furore tuo ponitur thymiama, tunc holocausta medullata tibi cum incenso innocentum arietum offeruntur. Tunc in homine, ferali ferocitate destructa, boues totius ceruicositatis cum hircis petulantie offeruntur et immolantur. Et idcirco, ut puto, per quemdam sapientem docere uoluisti, quod melior est uir patiens, uiro forti; et qui dominatur animo, expugnatore urbium. Innumerabiles enim uiri in potestate urbes et populos habuerunt, paucissimi uero et uerissime semetipsos. Et cum quis contra populos uel urbes decertat, totus simul interior et exterior homo pugnat: et si expugnat, non magnam uidetur coronam de tali uictoria meruisse, eo quod ea sunt extra se, que uincuntur. Qui autem  contra proprium animum uirtute sapientie in se certat, non totus, sed minor quam dimidius dimicat. Et si per patientiam suam uincit, et repugnanti sibi animo dominatur, hostem iracundie, qui iam intrauerat castrum suum, et ascenderat secum in arcem, sine armis et manibus prosternendo; uir ille uere melior est quam urbium expugnator, et est longe gloriosior hic triumphus. Et sic patet, quod maxima uirtutum patientia uincat inermis, armatosque solet uincere semper uiros. Quocirca tu, Deus, electus ex millibus, hoc sacrificium contribulati spiritus pre ceteris elegisti. Elegi et ego peccator tuus, hoc idem tibi de meis intimis leto animo immolare, si dares mihi unde tibi sacrificium hoc  offerrem.

36. Sed ecce qui tribulant me inimici mei spirituales et corporales exultabunt, si motus fuero per impatientiam et per iram. Et certe confido in te, qui es patientia mea, quod quando tribularer patientiam mihi dares, si tunc ad me ipsum reuersus, cum fratribus Iosephi humiliter cogitarem: Merito hec patior, quia peccaui aliquando in fratrem meum. Et si dicerem cum Michea: Iram Dei portabo, quia peccaui ei; et tunc illatam contumeliam leuiter deportarem, cum in secreto mentis ad mala recurrerem perpetrata. Nam sicut patiens tanto patientius medici ferrum portat, quanto putridius esse conspicit hoc quod secat, ego quanto plus pondus cognoscerem culpe mee, tanto tribulationis penam leuius  sustinerem, et tibi domino Deo meo sacrificium tribulati spiritus feruentius immolarem. Sed o Deus fortis et patiens, qui uita es iis qui tribulato sunt corde, ut in te, si uelint, accipiant patientie documenta, quoties in fornace tribulationis, in qua examinas iura tua, per iracundiam crepui et defeci? Quoties, oblitus quod in tribulationibus meis esses, per impatientiam in fratres incandui? Quoties cor meum perdidi in furore, et de tribulationibus excecatus non potui ostium inuenire, per quod reuerterer ad me ipsum, ut tribulatum spiritum interius continerem, ne uel per uerba, uel uerbera, exterius mugiret tonitrua, fulgura coruscaret? Et si aliquando licet raro inter aduersa uel probra meo tribulato spiritui patientiam tribuisti, uisum fuit mihi, domine  Deus meus, quod angelus ille tuus, qui descendit cum Azaria et eius sociis in fornacem, et excussit flammam ignis de fornace, et fecit medium fornacis quasi uentum roris flantem, descenderet in cor meum et in tribulatione meum contribulatum spiritum, in illo interiori sacrificio, sic tua gratia interius impinguaret, sicut asinus exterius tribulis impinguatur; et tunc omnino me ignis iracundie non tetigit, neque contristauit, nec quidquam mihi molesti intulit, sed probaui per experientiam in me ipso, quod etsi persecutores pugnant, postea tamen non sibi mellificant, sed patienti. Propter quod Dauid exemplum de se ponens, ut me ad patientiam inuitaret, de persecutoribus suis dicit: Circumdederunt me sicut apes. Apes enim etsi inferant punctionis  dolorem, amantur tamen, quia mellis dulcedinem administrant. Sic et persecutores meos, Domine, amare uolo, et punctiones quas amaris conatibus inferunt, tribulato spiritu tolerare, ut mellita iucunditas subsequatur. Nam per quemdam sapientem audiui, Domine, te dicentem, quod usque ad tempus sustinebit patiens, et postea redditio iucunditatis.

37. Ergo, bone Domine, bone Deus, qui contribulasti capita draconum in aquis, et rogationem contribulati non adiicis, contribula uenenate superbie mee caput in diluuio lacrymarum, ut tibi sacrificem meum spiritum cum patientia tribulatum, nam et cor contritum, hoc est cum gratia tua tritum uel strictum. Multi enim sine gratia tua, Deus, diuersis  doloribus et sollicitudinibus teruntur in cordibus et stringuntur, et tamen corda eorum despicis et contemnis, quia contritio et infelicitas in uiis eorum, et ideo pre contribulatione spiritus ululabunt. Cor autem contritum penitentia de peccatis, quod Iudas confitendo arat, et Iacob subsequitur sulcorum duritiam conterendo, cuius magna est contritio uelut mare; et humiliatum, non elatum peccata excusando, Deus, non despicies, qui non despicis loquelam gemitus, sed humilia respicis in celo et in terra. Ad quem ergo respicies, domine, Deus meus, nisi ad humilem et contritum, et trementem sermones tuos? Sed et anima mea, que tristis est super magnitudinem mali sui, incedit  curua, et infamis desiderat gloriam dare tibi. Et ut ista duo sacrificia spiritus et cordis contriti tibi domino Deo meo digne ualeam et iugiter immolare, tu benigne Deus, cuius benignitas ad penitentiam nos perducit , benigne fac, Domine, Sion; hoc est illi superiori anime mee parti, que per arcem Sion olim sitam in eminenti loco illius materialis Hierusalem designatur, in cuius fastigio quasi speculator excubans uisis hostibus exclamabat. Sic pars illa superior rationis, quasi in eminenti anime mee solio constituatur. Spirituales nequitias, meam interiorem Hierusalem impugnantes, prouidens uenientes, contra eas super muros exclamat, ne ista Sion in me, Domine, dormiat, uel dormitet, cum tecum meam custodire debeat ciuitatem.


38. Fac ei benigne Domine, bone Deus, in bona uoluntate tua, non in mortua uoluntate mea, que mihi adiacet, hoc est paralytica iacet iuxta latus anime mee, fac, inquam, benigne, Domine, dicte Sion, que ex iis, que sperat, iam aliquid speculatur, et in bona uoluntate tua fac ei, ut ego semper tuam habeam bonam et faciam uoluntatem, et probem que sit uoluntas tua bona, beneplacens et perfecta: bona in te, placens in affectibus, beneplacens fruentibus, et perfecta perfectis et nichil amplius querentibus. Et uere benigne, Domine, si mecum egeris sic benigne, maiora te dedisse mihi beneficia reputabo quam si omnes prebendas et dignitates totius militantis ecclesie mihi dares. Nam ipsa bona uoluntas tua, si tu Deus meus, ut opto, dederis eam  mihi, dictam meam Sion non permitteret ex tedio dormitare; sed eam sic faciet iugiter super custodiam suam stare: quod ipse speculans spirituales hostes contra meam interiorem Hierusalem irruentes, et uidens urbem illam, quam seruat absque murorum uirtutum ambitu patentem undique et apertam, tacere non poterit propter pericula imminentia, que uidebit, quin mecum clamet in excelsis, et dicat: Benigne Domine, fac benigne in bona uoluntate tua Sion, ut edificentur muri Hierusalem, illius scilicet interioris Hierusalem, que est anima mea. Hec est enim illa Hierusalem, que edificatur ut ciuitas, pro qua supplico tibi animarum benignissimo amatori. Scio enim quod benignus es, Domine, et placabilis  super malitia, et quod benigna est misericordia tua, Domine: et ideo fac benigne, et in bona uoluntate tua, quam tua benignitas gratis, et absque meis meritis, mihi dabit; ut edificentur anime mee muri, qui stabiliuntur principaliter, et consurgunt de fide uiua, spe certa, caritate non ficta. Fac etiam ut et muri huius mundane Hiericho in me funditus diruantur, et nunquam de cetero reparentur. Quoniam tu, Domine, per Iosue maledictionis sententiam protulisti in eos, qui muros huius Hiericho suscitarent: edificat enim diabolus muros istos de luto uoluptatis, palea uanitatis et latere cupiditatis.

39. Per te ergo, Domine, muri istius Hiericho destruantur in me, et edificentur muri Hierusalem  supradicti, quos nisi tu ipse edificaueris, in uanum laborant qui eos edificare putant. Tu enim, Domine, solus es qui fidem quasi fundamentum murorum istorum infundis: spem ueluti parietem erigis: caritatem tanquam inexpugnabilia propugnacula, que nunquam excidunt, construis et largiris. Et hic est inexpugnabilis ille murus, quem per te, qui es edificator et custos Hierusalem ciuitatis superne, edificari desiderant desideria cordis mei, et clamant: Muro tuo inexpugnabili circumcinge nos, Domine, et armis tue potentie protege nos semper. Et hoc est, domine Deus meus, pernecessarium mihi, ut in me edifices dictos muros. Nam antequam edificati fuerint, gratum non accipies, uel acceptum de manibus meis quidquam; sed edificatis  firmiter in mea interiori Hierusalem dictis muris , tunc acceptabis; quia ante acceptabile non habebis sacrificium iustitie, in quo me ipsum punies. Tibi per penitentiam uictimabo: quid enim iustius, quam ut meis irascar iniquitatibus et peccatis, et opera iusta faciam per penitentiam et lamentum? Et uere iustum est, ut de ueteri uita mea in nouam transeam uitam, ut exstincto ueteri homine per penitentiam, in me ipso sacrificium iustitie secundum regenerationem noui hominis tibi sacrificem domino Deo meo. Acceptabis etiam oblationes eleemosynarum tibi, Domine, a me per manus pauperum oblatarum, qui reputas tibi specialiter esse factum, quod uni ex minimis, quorum angeli semper faciem Patris uident, a me collatum fuerit uel  oblatum. Non fiat hec oblatio de iniquo, hoc est de male acquisito uel male retento. Quia tu, Deus, ad Cain, et eius munera respicere noluisti, eo quod tibi praua munera offerebat. Non respicis in oblationibus iniquorum; sed illas oblationes dignas tibi reputas et acceptas, que fiunt de substantia illa bona, cuius non est peccatum in conscientia: et has a me oblationes per Sapientem requiris, dicens: Fili, si habes, bene fac tecum, et Deo dignas offer gratias et oblationes.

40.  Tunc etiam acceptabis holocausta, mea scilicet, hoc est non solum de meo, sed de me toto facta; ideo quod spiritus dolore, et corpus labore afficiatur, et omnia mea interiora et exteriora  igne caritatis inflammentur pariter et crementur. Nam hec illa esse intelligo holocausta, de quibus tu, Domine, mihi dicis: Holocausta autem tua in conspectu meo sunt semper beneplacita et accepta. Postquam enim in me edificati fuerint dicti muri, tunc cum auxilio angelorum, et consilio prelatorum, quos una cum perfecta Sion super dictos muros constitui uigiles et custodes, anime mee uires imponent super altare tuum et meum, quod tu, qui es summus pontifex futurorum bonorum, tibi uis singulariter dedicari, et in quo quidquid boni, deuotionis, et intime dulcedinis habeo, a te accipio, et tibi offero, et tu mihi. De quo altari sapientia tua dicit: Oblatio iusti impinguat altare. Hoc est altare quod Ne tibi edificauit spiritualiter in seipso, tollensque  de cunctis suis pecoribus scilicet corporalibus, et de uolucribus spiritualibus purificatis et mundis, super altare illud tibi obtulit holocaustum. Hec est ara templi sancti tui, quod sum ego; iuxta quam stat angelus ad custodiam deputatus, habens thuribulum aureum in manu sua, ut cum incenso multo orationes coram te, Domine, fusas cum lacrymis representet. Hoc est altare concauum et inane, a cunctis scilicet terrenis affectibus uacuatum, quod tibi fieri mundauisti ad imponendum cineres memorie nostre mentis. De hoc altari, amabilis amice, cuius dicere est facere, tu dixisti, ut ignis amoris tui semper in hoc altari ardeat, quem nutricet sacerdos subiiciens per singulos dies ligna desiderata cordis mei. Qui ignem istum in terram mittere, ut  ardeat, uenisti, ueni, et in hoc altari cordis mei tui amoris ignem accende.

41. O summe sacerdos in eternum, et pontifex futurorum bonorum, ueni et ad nutriendum ignem istum, ne deficiat in Sion. Donec fiat caminus in illa, que sursum est Hierusalem matre nostra, subiice ligna incentiua et nutrientia ignem istum. Primum uidelicet temetipsum, qui es iis qui te apprehendunt, lignum uite; lignum, inquam, uite positum in medio paradisi, ut, ex omni parte currentes ad te, possint te apprehendere uitam suam et uitarum uitam. Lignum etiam uite proferens per singulos menses, nostrorum affectuum fructus suos excitatos per desiderium, dulcissimos, pacatissimos et suaues, quibus sanctorum anime reficiuntur sine fastidio, et  fruuntur. Secundum lignum subiice uiuifice tue crucis, quod est istud dulce lignum, per quod aque amare in dulcedinem sunt conuerse; lignum benedictum, per quod facta est iustitia de maligno; lignum exiguum, cui fideles homines suas animas commiserunt, commisi et ego meam; quod fidele inuentum est, eo quod salue facte sunt omnes saluate anime per hoc lignum. Hec uero sunt duo ligna, in altari cordis mei nutrientia tui amoris ignem saluificum. Tu ergo solus sine peccati macula sacerdos in altari cordis mei per singulos dies subiice ligna ista, ut et ego cum muliere sareptana hec colligam duo ligna, et ingrediar ad altare Dei, et exinde faciam mihi et filio, hoc est affectui meo,  panem uite et intellectus, ut comedamus et moriamur: et ne moriamur, ut uideamus et cognoscamus te solum Deum uiuum et uerum, et quem misisti Iesum Christum. Super hoc altare imposuerunt omnes anime mee uires uitulos orationum et laudum, gratiarum actionum et benedictionum, caritatis et honoris, fortitudinis et uirtutis: et sic reddam tibi quamdiu fuero meorum uitulos labiorum, a iugo peccati liberatos tua gratia, et solutos. Et quia tu es Dominus uirtutum, rex meus et Deus meus, quia alia altaria adhuc habes, suppliciter omnipotentiam tuam rogo, ut iubeas hec omnia antedicta  super altare cordis mei imposita perferri per manum sancti angeli tui in  sublime altare tuum in conspectu diuine maiestatis tue; ubi est iugis laus, ubi beati qui habitant in domo tua, Domine, in secula seculorum laudabunt te, ad quorum consortium nos faciat peruenire Christus iehsu Filius tuus Dominus noster, qui est super omnia Deus benedictus in secula.

42. Denique quia te, Domine, faciente, qui omnia bene facis, inuenit seruus tuus ut oraret te oratione hac, inde sit gloria Patri ingenito, Patri futuri seculi, Patri pauperum, Patri orphanorum, Patri misericordiarum. Patri spirituum, Patri luminum, Patri iusto, Patri sancto, qui proprio Filio non pepercit, sed pro nobis omnibus tradidit illum. Hic uere et solus est Pater noster: a seculo nomen suum. Attende ergo, Pater et domine, attende de celo et  habitaculo sancto tuo, et de solio glorie tue, et uide, et uisita uineam anime mee, qui in baptismo plasmasti. Ubi est, Domine, zelus tuus, et fortitudo mea, qui me non retrahunt uiolenter et penitus a peccato? Heu mihi, Domine, multitudo uiscerum tuorum continuerunt super me. Quare me errare fecisti de uiis tuis, indurasti cor meum ne timeret te? Et nunc, Domine, Pater noster es; omnes nos lutum: factor noster es, et opera manuum tuarum, Deus, omnes nos. Ne irascaris, Domine, satis, et ne ultra memineris iniquitatum mearum. Ecce enim omnia desiderabilia mea uersa sunt in ruinas. Numquid super iis continebis te, Domine, tacebis, et affliges me uehementer? Pater, peccaui in celum et coram te, iam non sum dignus uocari filius tuus:  sed propter tuam ineffabilem pietatem, fac me sicut unum de mercenariis tuis. Cuius rei gratia flecto genua mea ad te Patrem Domini nostri Iesu Christi, a quo in celo et in terra omnis paternitas nominatur, ut des mihi secundum diuitias glorie tue constantiam, et uirtutem corroborari per Spiritum sanctum tuum in interiore homine, et Christum habitare in corde meo per fidem, que per dilectionem tibi beneplacita operetur. Tibi autem Patri, qui potens es omnia nobis facere abundanter plus quam petimus, et quod plus intelligamus, quam petamus, intelligimus, sit gloria in Christo, et in Ecclesia, et in omnes generationes seculi seculorum. Et Filio tuo unigenito, cuius gloriam uidimus, gloriam quasi  Unigeniti a Patre. Et cum Deum uiderit nemo unquam, ipse tamen uidit eum unigenitus Filius, qui est in sinu Patris. In quem ego ex toto corde meo firmiter credo: et simpliciter confiteor, quod qui non credit in eum, iam iudicatus est, quia non credit in nomine unigeniti Filii Dei. In hoc enim apparuit caritas Patris in nobis, quoniam Filium suum unigenitum misit Deus in mundum, ut uiuamus per eum qui fuit obediens ei usque ad mortem.

43. Tu ergo, Fili Dei uiui unigenite, Redemptor mundi Deus, miserere mei. Tibi enim dedit potestatem iudicium facere. Sed supplico tibi ut prius mihi peccatori peccata dimittas, quam ad iudicandum me uenias: et tunc sic iudica me, Deus, ut discernas et separes anime mee causam de gente  non sancta. Tu es enim quem Deus Pater ante luciferum in celis genuit Unigenitum, et beata Maria uirgo felix Mater tua in terris peperit primogenitum, post quem nullum. In cuius natiuitate facta est multitudo celestis exercitus laudantium et dicentium: Deo gloria in excelsis. Et Spiritui sancto, non facto, non creato, non genito, sed a Patre et Filio procedenti, qui ferebatur in principio super aquas: qui est Deus spirituum omnis creature: qui locutus est per prophetas: qui est spiritus sapientie, intelligentie et salutis, qui repleuit orbem terrarum: qui nos facit gemitibus inenarrabilibus postulare: qui discipulos Dei et Domini nostri Iesu Christi se ipso repleuit, et in linguis igneis apparuit super eos. O Spiritus sancte Deus, qui es ignis non  consumens sed lucens, non comburens sed urens, ure renes meos et cor meum, ut tibi casto corpore seruiam, et placeam mundo corde. O ignis diuine, qui amor es afficiens, et ardor indeficiens, caritas Deus meus, accende me. Quis mihi det ut uenias in cor meum, et inebries illud, et obliuiscaris omnia mala mea, et amplectar unum et summum bonum meum, quod tu es? Mihi, Domine, miserere, ut loquar cum sim puluis et cinis. Quis tibi sum ego, ut amari a me te iubeas; et nisi faciam, irascaris mihi et mineris ingentes miserias? Paruane est miseria mea, si non amem te? O amor Spiritus sancte Deus, promittis mihi multa bona, si amem te: da te solum, qui amor es, et sufficit mihi: da quod iubes, et iube quod uis, amore amoris tui. Hec peto a te, qui es  Spiritus super mel dulcis. Tibi ergo Patri et Filio et Spiritui sancto, trino et uno Deo, magno, uniuerso, eterno, omnipotentissimo et excelso, sit de tota oratione hac gloria et iubilatio, laus et gratiarum actio, honor et imperium sempiternum: sicut erat in principio, imo ante principium, quia prius quam montes fierent, aut formarentur terra et orbis, a seculo et in seculum tu es Deus superlaudabilis, et supergloriosus in omnibus seculis: et nunc etiam in presenti clarificatus es in nobis, qui semper in te clarus es claritate, quam habuisti ante quam mundus fieret apud te. Et ex illa claritate, que in me per fidem, tibi sit inde gloria: et in hoc presenti nunc cupio sequi te in toto corde et timore, et querere faciem  tuam. Ne confundas me ab exspectatione mea, sed fac mecum secundum mansuetudinem tuam, et secundum multitudinem misericordie tue, et erue me de fornace peccati in mirabilibus tuis, et da nunc gloriam nomini tuo, quia tu es Dominus Deus solus gloriosus super orbem terrarum et semper. Quia omnis sapientia a te domino Deo est, et fuit semper, et est ante euum. Sempiterna est quoque uirtus tua, atque diuinitas: que cum me possit dare in opprobrium sempiternum, imploro tuam omnipotentiam sempiternam, ut mihi concedas potius gaudia sempiterna. Tu enim es Deus sempiternus, qui creasti terminos terre, qui nec incipis, nec desinis, sed est tibi gloria et nunc et semper, et in secula seculorum.


44. O rex seculorum immortalis, inuisibilis, quot etates lapse sunt, quot secula transierunt, et quot futura sunt, mutabis ea et mutabuntur. Tu autem qui dixisti, Ego sum qui sum, idem ipse es in eternum immutabilis et omnipotens, apud quem non est transmutatio nec uicissitudinis obumbratio. Licet enim omnia sint ex te, et per te, et in te, non tamen sunt quod tu es, qui es mutans, non mutatus, faciens, mouens, sed manens. Et cum beatus apostolus tuus dicat, quod nos sumus, in quos fines seculorum deuenerunt; eternitati tue supplico, Deus meus, ut in me sic digneris implere apostolicum istud uerbum, ut seculum uel secularitas, qui me canonicum uel monachum adeo facit secularem, quod hoc adiectiuum totum suum in me absorbet et  destruit, substantiuum in me taliter finiatur, quod de cetero negotia secularia me non trahant, et turbent. Exceptum a iurisdictione seculi huius nequam, ad illa infinita secula me facias cogitare, et postea cum uiuis et confessionem dantibus peruenire, qui sunt partes seculi sancti, et secula seculorum. Didici enim, Domine, quod illud secula seculorum a latino interprete ponitur pro eterno; et quod repetitio dicentis secula seculorum, ad eterna mittit animum cogitantis: et hec sunt illa eterna, immortalia, infinita testamenta, secula seculorum, que iusti post ista secula presentia et mutabilia immutabiliter consequentur. In quibus seculorum tibi auctori solum sit gloria sempiterna.

45. Amen. O Deus Hebreorum, scire me uoluisti,  quod amen nec grecum, nec latinum est, sed est hebreum, et propter sui excellentiam translatum non fuit ab interpretibus uel mutatum, ut nomen tuum quod est mirabile et immutabile designaret.  Unde tres significationes hoc uocabulum habere uoluisti; primo enim, amen accipitur nominaliter, et est nomen, et significat sanctum et terribile nomen tuum, ut cum in Apocalypsi legitur : Hec dicit: Amen, testis fidelis et uerus, qui est principium creature Dei. A te ergo domino Deo meo, qui solus hoc nomine designaris, totius cordis mei affectibus postulo, requiro, ut propter reuerentiam huius nominis sancti tui, nomen meum in libro uite rescribas: et cum illis, qui custodierunt sabbata tua, et elegerunt quod uoluisti, et retinuerunt fedus tuum, des mihi in domo tua, et in muris tuis locum, et nomen melius quam a filiis et filiabus, et nomen sempiternum quod de cetero non peribit. Secundo accipitur amen aduerbialiter. Et cum tu Deus meus  quando in terris uisus es, et cum hominibus conuersatus, ueritatem aliquam asserere uoluisti, pluries adiunxisti: Amen dico uobis, hoc est, uere uel ueraciter, seu infallibiliter dico uobis, quod ita est sicut dico. Et nonnunquam amen amen ingeminasti, ut ipsa ingeminatio, maior esset expressio ueritatis. Unde te, qui es uera ueritas, et chara caritas, que non fallit, exoro suppliciter ut ueritas tua semper in corde meo refulgeat, et omnis mundana et diabolica falsitas destruatur. Tertio autem amen accipitur uerbaliter, et est uerbum, ut cum in omnibus optatiuis, amen, hoc est fiat, ab optantibus et desiderantibus quod petitur, respondetur; quod et psalmista in fine quorumdam psalmorum ingeminasse legitur, ubi dicitur: Fiat, fiat. Et in hoc sensu in  fine presentis orationis, mea uota et desideria continentis, dico: Amen; hoc est, ita fiat. Ut uidelicet tibi Patri, et Filio, et Spiritui sancto, trino et uni Deo, sit gloria in secula seculorum. Amen. 





SANCTI ANSELMI ORATIONES *



ORATIO PRIMA. AD SANCTAM TRINITATEM.

Adesto, sancta Trinitas, Deus unus omnipotens, Pater et Filius et Spiritus sanctus, qui non mortem, sed penitentiam desideras peccatorum, me miserum et peccatorem fragilem et indignum a tua non repellas pietate. Non aspicias ad scelera mea et immunditias, turpesque cogitationes, quibus flebiliter a tua disiungor uoluntate, sed effunde super me largam benignitatis tue clementiam. Nec sinas de interitu meo inimicos meos gratulari in inferno, ubi nemo confitebitur tibi, sed miserere pondere facinorum oppressum, cunctarumque nequitiarum labe pollutum. Concede mihi, queso, misero gratiam tuam, et libera me ab omnibus malis, preteritis,  presentibus et futuris, a subitanea et perpetua morte, ab omni pestilentia et clade, ab omni scandalo et periculo, a desiderio maligno, ab opere peruerso, et ab omni peccato. Dele omnia crimina mea, iniquitates, offensiones et negligentias meas. Propitiare mihi in omnibus angustiis et tribulationibus, in necessitatibus et tentationibus, in omnibus periculis et infirmitatibus meis.

Sancta et indiuidua Trinitas, indeficiens bonitas, adesto supplicationibus meis, ut sicut me tuis sacramentis fecisti participem, nullis meis meritis, sed tua sola benignitate gratuita, ita usque in horam illam, qua hinc exiturus sum, in fide, spe et caritate me perseuerare facias, ab omni malo protegas et defendas, omnia mihi profutura concedas, ab  eterno supplicio liberes, atque ad sempiterna gaudia introducas, et illam mortiferam ac diabolicam tentationem, qua pro peccatis meis super me pertimesco preualere, tua miseratione, clementissime, amodo facias cessare. Trine Deus et une, humilis seruuli tui preces nunc suscipe. Dona mihi, Domine, diligentiam que te querat, sapientiam que te inueniat, animam que te agnoscat, oculos qui te uideant, conuersationem que tibi placeat, perseuerantiam usque in finem, finem perfectum, retributionem eternam.

Exaudi me orantem, sicut exaudisti Ionam de uentre ceti; libera me, qui liberasti Suzannam de falso crimine. Exaudi me, sicut exaudisti Petrum in  mari, Paulum in uinculis. Auxiliare mihi, queso, Domine, et ab omni malo indesinenter libera me, a faucibus demonum eripe, a morte perpetua subtrahe, gratie tue abundantia reple; pectus meum tuta uirtute muni, mentem purifica, uitam sanctifica, mores emenda, cor celesti sapientia illustra, estum carnalem tempera, iram exstingue, linguam  a uaniloquio compesce, uerba ueritatis et misericordie, benignitatis et concordie procedant ex ore. In uniuersa morum honestate ad plenum me dirige, et ne arguar in furore, confirma me, clementissime, in omni bono opere. Tibi, Domine, pando cordis mei secreta, tibi confiteor omnia peccata mea, tibi denudo feditatem cordis mei, tibi detego sordes turpitudinis mee. Durius namque peccaui quam Sodoma, grauius deliqui quam Gomorrha. Tibi debitor sum non tantum decem millium talentorum criminum meorum, sed totius uite mee rationem tibi debeo; preuaricator enim legis tue factus sum pre omnibus negligens, inobediens, transgressor omnium mandatorum tuorum in omni uita mea. Unde nunc preuenio faciem tuam in confessione,  exorans nimia cordis anxietate, fletuum et lacrymarum contritione, ut in hoc tempore accepto exaudias me, et in iis diebus salutis adiuues me. Omnes actus meos in beneplacito tuo compone, ut proficiam de die in diem, et eam de uirtute in uirtutem. Tibi, Domine, supplices preces, tibi fletum cordis effundo. Tu parce confitenti, ut sic in hac mortalitate  peccata mea defleam, ut in die iudicii sententiam damnationis euadam. Tu lumen eternum, ab omni cecitate humana oculos meos adaperi, propositum et habitum religionis in me custodi. Ab omni impedimento mundi, uel seculari desiderio cor meum defende, et sicut habitum gero innocentie, sic mihi uirtutum incrementa tribue, ut ueterem  cum suis actibus hominem exuere, et nouum cum iustitia et sanctitate merear induere, ut omnibus protectionis tue munitus auxilio, in tua semper dilectione permaneam, celestem benedictionem accipiam, et presentis uite presidiis  gaudeam, et eterne. Amen.

Immensam misericordiam tuam, misericors Deus et miserator, iterum exoro, remitte mihi omnes lubrice temeritatis offensas, ut anima mea benignitatis tue dulcedine repleatur, et concessa uenia plene indulgentie, quidquid pro proprio reatu delibui, totum per ineffabilem pietatem tuam dele et absterge. Nec sit a me clementie tue longinqua miseratio, sed quidquid tue uoluntati contrarium, fallente diabolo, et propria iniquitate atque fragilitate  contraxi, tu pius et misericors ablue indulgendo. Sana uulnera, cunctaque remitte peccata, ut nullis a te iniquitatibus separatus, sed semper hic et 245 ubique defensionis tue auxilio munitus, tibi Domino semper ualeam adherere, et perpetue glorie quandoque portionem percipere, quam oculus non uidit, et auris non audiuit, et in cor hominis non  ascendit que preparasti diligentibus te . Amen.

O lux beata Trinitas, et principalis unitas, auge in nobis fidem, auge spem, auge caritatem, libera nos, salua nos, iustifica nos. O beata Trinitas, solue crimina, dimitte peccata, miserias pelle, angustias amoue, tribulationes inspice, aduersitates pelle, effectumque petitionis nostre largiens, clementer nos exaudi, ut exuti ab omnibus que patimur malis in tuis semper delectemur exsultare iudiciis. Adueni, queso, pie Domine, et in medium nostri consiste, ut te inuenire in cordibus nostris sentiamus. Oris nostri confessionem libenter suscipe, et fructum nos uiriditatis habere concede quatenus tuis imbribus irrigati mereamur tibi suauium fructuum ubertate placere, ut in tui amoris accendamur illustratione,  et uere caritatis illuminemur igne. Et sicut Moysen famulum tuum mirabili illuminasti splendore, ita corda et sensus nostros illuminare digneris, ut peccatorum labe expiati, ad te, qui eterna uita es, peruenire mereamur. Da gaudiorum premia, da gratiarum munera, dissolue litis uincula, astringe pacis federa. Illumina cor hominum, absterge sordes mentium, resolue culpe uinculum, euerte moles criminum.

Peccauimus tibi, Domine, patientiam habe in nobis, et erue nos a malis, que quotidie accrescunt super nos. Iniquitates nostre, Domine, multiplicate sunt super capita nostra , delicta nostra creuerunt usque ad celos. Parce, Domine,  et inclina super nos misericordiam tuam. Domine, imminuti sumus propter peccata nostra hodie; sed in animo contrito et spiritu humilitatis suscipiamur, et fac nobiscum secundum mansuetudinem tuam, quia non est confusio confidentibus in te , Domine. Non est alius Deus preter te, Domine, , et tibi de omnibus cura est , eo quod Dominus omnium es. Parce populo tuo , qui das precantibus largitatem, ut conuertatur malitia in bonitatem. Exaudi, Domine, deprecationem seruorum tuorum, et miserere populo tuo, ut sciant omnes gentes quia tu es Deus seculorum . Miserere ciuitati sanctificationis tue , Domine Deus noster. Miserere plebi tue, Domine, super quam inuocatum  est nomen tuum sanctum , ut sciant omnes, qui habitant terram , quia tu es Deus protector populorum tuorum. Dimitte, Domine, peccata populi tui, secundum multitudinem misericordie tue . Sicut propitius fuisti patribus nostris, propitius esto et nobis, ut impleatur gloria tua in uniuersa terra.

Exaudi, Deus, deprecationem nostram, et propitius esto populo tuo, et conuerte tribulationem nostram  in gaudium, ut uiuentes benedicamus te, Domine. Deprecamur te, Domine, in omni misericordia tua, ut auferatur furor tuus, et ira tua a ciuitate ista, et a domo sancta tua, quoniam peccauimus. Inclina, Domine, aurem tuam, et audi ; respice de celo, et uide  afflictionem populi tui. Exaudi, Domine, propitiare. Domine; intende, ne tardaueris, quia nomen sanctum tuum inuocatur super nos . Multa sunt, Domine, peccata nostra; tibi peccauimus, patientia Isrel; libera nos, Domine, in tempore angustie nostre. Peccauimus, Domine, et tu iratus es  nobis, et non est qui effugiet manum tuam ; sed supplicamus ut ueniat super nos misericordia tua . Qui Niniue  pepercisti, miserere nobis. Reminiscere miserationum tuarum, Domine , et quos huc usque toleras, ad penitentiam compunge. Propitiare, Domine, omnibus Christianis uiuis et defunctis. Auxiliare optimis, ut in bonitate semper consistant. Miserere bonis et mediocribus, ut meliores fiant. Succurre praue agentibus et delinquentibus, ut cito se corrigant. Propitiare etiam, Domine, hereticis et schismatis, Iudeis et paganis, ut reuertantur a uiis suis malis, et cognoscant te Deum uiuum et uerum, qui fecisti celum et terram, mare et omnia que in eis sunt. Miserere omnibus fidelibus defunctis, dans eis uitam beatam propter pietatem tuam.

Memento nostri, Domine, in graui isto corpore; conuertat tua benignitas quos longa sustinuit pietas.  Miserere nostri, Deus omnium, et respice nos, et ostende nobis lucem miserationum tuarum . Nos miseri, nos sumus opera tua, que dedisti Filio tuo in hereditatem sibi . Noli claudere aurem tuam ad preces nostras, sed subleua clemens afflictionem populi tui, illud reuoluens quod pollicitus es dicens: Conuertimini ad me, et ego reuertar ad uos . Memento nostri, Domine, memento nostri, ut efficiamur heredes regni tui, et uidentes gloriam tuam adoremus bonitatem tuam, et dicamus pariter, cum uiderimus inestimabilem pulchritudinem tuam: Gloria Patri qui fecit nos, gloria Filio qui saluauit nos, gloria Spiritui sancto qui renouauit nos, per infinita secula seculorum. Amen.



ORATIO II [918 1Kb] . AD DEUM PATREM PER MERITA FILII INCARNATI.

Inuoco te, Deus meus, inuoco te, quia prope es omnibus inuocantibus te, sed inuocantibus [919 1Kb] in ueritate : tu enim ueritas es. Doce me, queso, per clementiam tuam, sancta ueritas, doce me inuocare te in ueritate, quia quomodo hoc fieri oporteat [920 1Kb] nescio, sed doceri a te, beata ueritas,  humiliter imploro. Abs te enim sapere [921 1Kb] , desipere est: te uero nosse est perfecte scire [922 1Kb] . Erudi me, o diuina sapientia, et doce me legem tuam. Credo namque quia beatus erit, quem tu erudieris et de lege tua docueris eum [923 1Kb] . Desiderio inuocare te, quod queso fiat in ueritate. Quid est inuocare in ueritate ueritatem [924 1Kb] , nisi in Filio Patrem? Ergo, sancte Pater, sermo [925 1Kb] tuus ueritas est, principium uerborum tuorum ueritas. Hoc quippe est uerborum tuorum principium, quod in principio erat uerbum . In ipso principio te summum adoro principium; in ipso ueritatis uerbo te, perfecta, inuoco, ueritas: in quo ipsa eadem ueritas, dirigas me et doceas in ueritate [926 1Kb] . Quid enim dulcius quam Genitorem in nomine Unigeniti exorare [927 1Kb] , Patrem in recordatione  Filii ad pietatem flectere, Regem carissime sobolis denominatione [928 1Kb] mitigare!

Sic rei solent carceribus eripi, sic mancipati uinculis liberari, sic tristem capitis excipientes sententiam, non solum absolui, sed [929 1Kb] insuper nancisci insolitam gratiam, dummodo iratis principibus [930 1Kb] delecte prolis intimauerint caritatem. Sic delinquentes seruuli euadunt supplicia dominorum, dum pro eis interuenit dulcedo filiorum. Sic te, Pater omnipotens, per omnipotentis Filii tui caritatem postulo, educ de carcere animam meam ad confitendum nomini tuo, libera me a uinculis peccatorum, per ceternum tibi natum unicum flagito; meque, cui propria merita lethalem minantur sententiam, pretiosissime [931 1Kb] ad dexteram tuam consedentis  prolis interpellatione restaura placatus ad uitam. Quem alium enim dirigam intercessorem pro me tibi, nescio nisi hunc, qui est propitiatio pro peccatis nostris [932 1Kb] , qui sedet ad dexteram tuam interpellans pro [933 1Kb] nobis .

Ecce aduocatus meus apud te Deum et Patrem: 246 ecce Pontifex summus, qui non eget alieno expiari sanguine, quia proprio refulget perfusus [934 1Kb] cruore. Ecce hostia sancta, beneplacens et perfecta, in odorem suauitatis et oblata et accepta. Ecce Agnus sine macula, qui coram se tondentibus obmutuit,  qui alapis cesus [935 1Kb] , sputis illitus, probris affectus, os suum non aperuit . En qui peccatum non fecit, peccata nostra pertulit, et languores nostros suo liuore sanauit . Aspice, pie Pater, piissimum Filium tuum pro me tam impia [936 1Kb] passum. Respice, rex clementissime, quis patitur [937 1Kb] , et reminiscere benignus pro quo patitur. Nonne hic est ille innocens, mi Domine, quem ut seruum redimeres Filium tradidisti? Nunquid non auctor uite hic est, qui ut ouis ad occisionem ductus, tibique obediens usque ad mortem factus , atrocissime non [938 1Kb] timuit necis genus subire? Recole, totius salutis dispensator [939 1Kb] , quia hic ipse est, quem etsi ex tua [940 1Kb] uirtute genuisti, mee tamen infirmitatis participem fieri  uoluisti.

uere hec est tua deitas, que, meam induta [941 1Kb] naturam, crucis ascendit patibulum, in assumptaque [942 1Kb] carne triste tulit supplicium. Reduc, Deus meus, oculos maiestatis tue super [943 1Kb] opus ineffabilis pietatis, intuere ducem natum [944 1Kb] toto corpore extensum, cerne manus innocuas pio [945 1Kb] manantes sanguine, et remitte placatus scelera que patrauerunt manus mee. Considera inerme latus crudeli perfossum cuspide [946 1Kb] , et renoua me sacro fonte, quem [947 1Kb] inde fluisse credo. uide immaculata uestigia, que non steterunt in uia peccatorum , sed semper ambulauerunt in lege tua, diris confixa clauis, et perfice gressus meos in semitis tuis ; et fac me odio habere omnem uiam [948 1Kb] iniquitatis  ; uiam iniquitatis, misericors, amoue a me : et fac me propitius uiam ueritatis eligere . Oro te, rex seculorum [949 1Kb] , per hunc Redemptorem [950 1Kb] meum, fac me currere uiam mandatorum tuorum , ut ei ualeam spiritu uniri, qui non horruit mea carne uestiri.

Nunquid non attendis, pie Pater, adolescentis Filii carissimum caput, niuea ceruice deflexa, pretiosissimam resolutum in mortem [951 1Kb] ? Aspice, mitissime Conditor, dilecte sobolis humanitatem, et miserere  super infirmi plasmatis debilitatem. Candet nudatum pectus, rubet cruentum latus, tensa arent uiscera, decora languent lumina, regia pallent ora, procera rigent brachia, pendent crura marmorea, rigat terebratos pedes sacri sanguinis unda. Specta, gloriose Genitor, gratissime prolis lacerata membra, et memorare benignus que mea est substantia. Conspicare Dei hominis penam, et relaxa [952 1Kb] conditi hominis miseriam. uide Redemptoris supplicium, et redempti dimitte [953 1Kb] delictum. Hic est, Domine mi, quem propter peccata populi tui percussisti, licet ipse sit dilectus in quo tibi bene complacui ti. Hic est ille innocens in quo dolus non est inuentus, et tamen cum iniquis deputatus est.

Quid commisisti, dulcissime puer, ut sic iudicareris?  Quid commisisti, amantissime iuuenis, ut sic tractareris [954 1Kb] . Quod scelus tuum, que noxa tua, que causa mortis, que occasio tue damnationis? Ego enim sum tui plaga doloris, tue culpa occisionis. Ego tue liuor passionis, tui cruciatus labor. Ego tue mortis meritum, tue uindicte flagitium. O mirabilis censure conditio, et ineffabilis mysterii dispositio! peccat iniquus, et punitur iustus; deliquit reus [955 1Kb] , et uapulat innocens; offendit impius, et damnatur pius; quod meretur malus, patitur bonus; quod perpetrat seruus, exsoluit dominus; quod committit homo, sustinet Deus. Quo, Nate Dei, quo tua descendit humilitas? quo tua flagrauit [956 1Kb] caritas? quo processit pietas? quo excreuit benignitas? quo tuus attigit amor? quo peruenit compassio?  Ego enim inique egi, tu pena multaris; ego facinus admisi, tu ultione plecteris; ego crimen edidi, tu torture subiiceris; ego superbiui, tu humiliaris; ego tumui, tu attenuaris; ego inobediens exstiti, tu obediens Patri scelus [957 1Kb] inobedientie luis; ego gule parui, tu inedia afficeris; me ad illicitam rapuit concupiscentia ardorem, te perfecta caritas ducit ad [958 1Kb] crucem; ego presumpsi uetitum, tu subiisti equuleum; ego delector cibo, tu laboras in patibulo; ego fruor deliciis, tu laniaris clauis; ego pomi dulcedinem, tu fellis gustas amaritudinem; mihi reo ridens congaudet Eua; tibi pie plorans [959 1Kb] compatitur Maria.

Ecce, Rex glorie [960 1Kb] , ecce impietas mea et claret  pietas tua, in mea iniustitia, et tua liquet iustitia. Quid, Rex meus, et Deus meus, quid retribuam tibi pro omnibus que retribuisti?  Non enim inueniri potest in corde hominis quod condigne talibus referatur [961 1Kb] premiis. Nunquid potest sagacitas machinari humana, cui comparetur miseratio diuina? Nec est creature moliri officium, quo iuste Creatoris recompenset presidium. Est autem, Nate Dei, in hac tua admirabili dispensatione, est cui mea fragilitas in aliquo suppetit [962 1Kb] , si tua uisitatione compuncta mens carnem suam crucifigat cum uitiis et concupiscentiis . Et si hoc a te [963 1Kb] conceditur, quasi iam tibi incipit compati, quia et tu pro peccato [964 1Kb] meo dignatus es mori, sicque per interiorem hominis uictoriam [965 1Kb] te duce,  armabitur ad exteriorem palmam, quatenus deuicta [966 1Kb] persecutione spiritali, non uereatur pro amore tuo subiici gladio materiali. Ita exiguitas conditionis, si tue complaceat pietati, magnitudini ualebit pro uiribus respondere Creatoris. Et hec celestis medicina [967 1Kb] , bone Iesu, hoc tui antidotum amoris.

Oro te per antiquas misericordias tuas, infunde meis uisceribus [968 1Kb] quod, reiecta [969 1Kb] uipere contagionis [970 1Kb] bile [971 1Kb] reintegret me incolumitati pristine, quod, gustato [972 1Kb] nectare tue suauitatis, faciat me illecebrosa mundi prospera toto affectu despicere, et nulla eius aduersa pro te formidare, memorque perpetue nobilitatis semper fastidiam uentos huius transitorii timoris [973 1Kb] . Nihil, queso,  sine te mihi dulcescat, nichil complaceat, nichil pretiosum, nichil preter te mihi arrideat [974 1Kb] speciosum; uilescant, obsecro, absque te mihi omnia, sordeant uniuersa. Quod tibi aduersum est, sit mihi molestum [975 1Kb] ; et beneplacitum tuum, mihi indeficiens [976 1Kb] desiderium; tedeat me gaudere sine te, et delectet me tristari pro te. Sit mihi nomen tuum refocillatio, et memoria tua mea consolatio; fiant mihi lacryme mee panes die ac nocte , tuas inuestigando iustificationes, sit bonum mihi lex oris tui, super millia auri et argenti ; sit obedire tibi mihi amabile, et resistere tibi exsecrabile [977 1Kb] . Rogo te, spes mea, per omnes pietates tuas, ut propitieris omnibus impietatibus [978 1Kb] meis. Adaperi  aures meas mandatis tuis, et ne declines, flagito, per nomen sanctum tuum, in uerba malitie cor meum, ad excusandas excusationes in peccatis . Peto etiam per admirabilem humilitatem tuam, ne ueniat mihi pes superbie, et manus peccatoris non moueat me .

Ecce, omnipotens Deus, Pater Domini mei, dispone benignus quo mihi miserearis, quoniam quidquid [979 1Kb] pretiosius inueni, deuote tibi obtuli, quidquid carius reperi [980 1Kb] , suppliciter presentaui; mihi nichil reliqui quin tue exposuerim maiestati; nichil iam superest quod adiiciam, quia totam tibi delegaui spem meam. Direxi tibi aduocatum meum, tuum dilectum Filium, misi gloriosam progeniem inter me et te mediatorem. Misi, inquam, intercessorem, per  quem confido ueniam; misi uerbis uerbum quod pro meis dixi missum factis, et numeraui tibi sanctissime sobolis mortem [981 1Kb] quam pro me credo fuisse perpessam. Credo a te missam Deitatem nostram suscepisse humanitatem, in qua dignum duxit uincula, alapas, sputa, irrisionesque perferre, nec non cruces clauosque suscipere. Hanc olim infantie uagitibus demolitam, pueritie pannis constrictam, sudoribus [982 1Kb] uexatam, ieiuniis 247 maceratam, uigiliis afflictam, itineribus fessam postea affectam [983 1Kb] flagris, laceratam suppliciis, deputatam cum mortuis, dotatam uero [984 1Kb] gloria resurrectionis celorum gaudiis induxit, et in dextera [985 1Kb] tue celsitudinis collocauit.

Tu placatio [986 1Kb] mea et propitiatio mea, hic intende  pius quem genueris [987 1Kb] Filium, et quem redemeris seruum, hic aspice Factorem, et ne despicias facturam, amplectere serenus Pastorem, et recipe [988 1Kb] misericors allatam propriis humeris ouem. Hic ipse est fidelissimus Pastor ille, qui dudum errabundam ouem per abrupta montium, per precipitia uallium multis uariisque quesierat laboribus, quique iam morienti [989 1Kb] , iam per longa exsilia deficienti tandem inuente gaudens se supposuit [990 1Kb] , et miro sibi adnisu  caritatis annixam de profunda confusionis [991 1Kb] abysso leuauit, piisque astrictam complexibus ad nonaginta nouem, unam que perierat, reportauit ouem . Ecce, Domine, mi Rex, omnipotens Deus, ecce Pastor bonus refert tibi quod commisisti [992 1Kb] ei. Suscepit, te disponente, ad saluandum hominem, quem tibi restituit omni labe immunem; ecce tibi tuum carissimus Filius plasma reconciliat quod a te procul deuiauerat [993 1Kb] . En gregi tuo mitis Pastor reformat quod predo uiolentus abegerat, reddit tuis conspectibus seruum quem sua fecerat [994 1Kb] conscientia fugitiuum, ut qui per se penam meruit, per Factorem mundi mereatur [995 1Kb] ueniam, cuique pro culpis suis supererat gehenna [996 1Kb] , tanto duce iam confidat reuocari ad patriam. Potui per  me te, sancte Pater, offendere, sed non potui per me te mihi placare; factus est adiutor meus, Deus meus, tuus [997 1Kb] dilectus Filius, meam participans humanitatem, ut curaret infirmitatem, quatenus unde culpa emerserat [998 1Kb] offensionis, inde tibi immolaret sacrificium laudis, meque per hoc tue redderet pietati placabilem, quo sedens ad dexteram tuam semper mee substantie se ostenderet [999 1Kb] esse consortem. Ecce spes mea, ecce tota fiducia. Si me pro mea, ut dignum est, despicis iniquitate, respice me saltem misertus pro [1000 1Kb] dilecte sobolis caritate; attende in Filio quo propitieris seruo [1001 1Kb] . uide carnis sacramentum, et carnis remitte reatum; recole quod bonus perpessus est Filius, et obliuiscere quod malus operatus est seruus [1002 1Kb] . Quoties beate prolis  tibi patent [1003 1Kb] uulnera, delitescant, obsecro, scelera mea [1004 1Kb] ; quoties rubet pretiosus sanguis pio de latere, deleatur, supplico, labes [1005 1Kb] mee pollutionis. Et quia te caro lacessiuit ad iram, caro te inflectat, precor, ad misericordiam, ut sicut me caro seduxit ad culpam, caro [1006 1Kb] deducat ad ueniam.

Multum quippe [1007 1Kb] est quod mea mereretur impietas; longe autem maius est quod Redemptoris mei reposcit iure pietas [1008 1Kb] ; magna enim est mea  iniustitia, multo [1009 1Kb] uero maior est Redemptoris mei iustitia. Quanto enim superior est Deus homine, tanto mea [1010 1Kb] malitia est inferior bonitate eius, ut qualitate, ita etiam quantitate [1011 1Kb] . Quid enim delinquere posset homo quod non redemerit Dei Filius factus homo [1012 1Kb] ? Que tanta superbia [1013 1Kb] tumeret, quam non tanta humilitas sterneret? Quodnam esset [1014 1Kb] mortis imperium quod nati Dei non destrueret crucis supplicium? Nimirum, Deus meus, si equa lance iniquitates peccantis [1015 1Kb] hominis et redimentis gratia librentur [1016 1Kb] Auctoris, non tantum oriens distat ab occidente, seu inferior separatur infernus a summo celi cardine; quantum pietas Redemptoris superat malitiam peccatoris [1017 1Kb] .

Iam, lucis optime Creator, iam culpis ignosce  meis pro dilecti Filii tui laboribus immensis. Iam, queso, eius pietati mea impietas, eius modestie mea peruersitas, et eius mansuetudini mea donetur [1018 1Kb] ferocitas. Iam sua humilitas [1019 1Kb] meam superbiam, patientia impatientiam, benignitas duritiam, ohedientia inobedientiam, tranquillitas inquietudinem, dulcedo amaritudinem, suauitas iram, caritas lucrifaciat crudelitatem [1020 1Kb] . Qui tecum [1021 1Kb] . etc.



ORATIO III [1022 1Kb] AD DEUM. Contra tres inimicos qui peccatorem grauius multoties infestant et, nisi misericordia Dei eum tueatur, sepius ad mortem uulnerant, scilicet inanis gloria, inuidia, superbia.

Domine, Deus meus, in te speraui, saluum me fac  ex omnibus persequentibus me et libera me . In te Domine, speraui, non confundar in eternum in tua iustitia libera me et eripe me . Domine, Deus meus, creator meus, et gubernator meus, sicut dixi et semper dicam [1023 1Kb] , in te speraui, et in te spero, nec, quandiu fuerit halitus in naribus meis, a misericordia tua desperabo. A meipso uero, si diligenter omnes actiones meas inspicio, semper despero, quia semper in malis operibus conuersor; sed respiciens ad dulcissimum Creatorem meum, ad patientissimum Dominum meum, qui male me uiuere conspicit, et adhuc exspectat correctionem meam, exspectans et tolerans auscultat si in aliqua re curarem [1024 1Kb] , emendare uitam meam, respiro, et misericordiam Creatoris mei, qui tam dulciter me  tolerat, inuoco. Ex omni [1025 1Kb] parte inuadunt me inimici  mei et iam fere ex omni parte perforant et irrumpunt interiora cordis mei, et nisi ille piissimus Dominus meus, qui me creauit, mihi subueniat subueniens et terrens inimicos meos, qui [1026 1Kb] sic me tribulant repellat, illorum uinculis infeliciter ligata iam cito ducetur captiua anima mea. Ergo libera me, Domine, ex omnibus persequentibus me ; et si non propter me, saltem propter te. Propter me, fateor, dulcissime Domine Deus meus non est tibi ratio liberandi me, quia fere semper delectat me malum facere, et in malis operibus perseuerare. Sed propter te libera me, quia uerecundia tua est inimicos tuos creaturam tuam [1027 1Kb] sic deludere, sic delusam et eorum sordidissimis uitiis fedatam male tractare quam tam honestam creasti, tanto honore  rationis exornasti, quam ad imaginem et similitudinem tuam plasmasti.

Ecce, dulcissime Deus meus, ecce infelix spiritus meus malis operibus undique corrosus, de dentibus inimicorum suorum, quibus infeliciter dilaniabatur, uix erutus tuum auxilium implorat, tue gratie uisitationem suspirat, quia nisi cito subuenias, eorum insecutione grauiter fatigatus iam etiam ad te nec anhelare ualebit. Multi sunt inimici mei, sicut uides, piissime Creator meus, quorum seuitia grauiter ferior, percussus et illusus non modicos dolores sustineo; sed unus inter ceteros semper grauius me appetit, et semper sine ulla miseratione usque ad interitum prosternere contendit. Sepius enim cum alii inimici mei ab insecutione mea quasi fatigati quiescunt,  unus audacior ceteris fortius telum uibrat, scilicet inanis gloria, que non solum miserum hominem malis operibus maculat [1028 1Kb] , sed etiam de ipsis bonis operibus que agere uidetur, si se caute non custodit, iugulat. Hec pestis progenita est ab illa superbia que primum hominem prostrauit, prostratum et uulneratum 248 ab illa felicitate, quam possidebat, expulit. Et ut miserum, quem inuadit, fortius prosternat, inuidiam, per quam mors intrauit in orbem terrarum , secum ad adiuuandum se aduocat. Inuidia igitur miserum quem arripit, urit, urendo, tristem et quasi languore possessum incedere facit [1029 1Kb] . Inanis uero gloria, quasi recreando, de ipsis bonis operibus que facere fingit, extollit. Sed ut miserum quem semel inanis  gloria [1030 1Kb] intercipit [1031 1Kb] , infelicius captiuum ducat,  nec ei ullam spem euadendi relinquat, ad matrem superbiam recurrit, et eius animata mortifero consilio uirtutem diligendi Dum et proximum ei primum abscidit. Dum enim infelix, quem inanis gloria inficit, superior ceteris uideri cupit, si quem considerat in bonis [1032 1Kb] operibus meliorem se esse, rectiusque incedere negare non possit, illum, si ualet, et omnia que agit, opprimit; non ualet, quia aperte recta sunt, saltem ut non ex toto recte acta credenda sint, quocunque modo obnubilare satagit. Sicque miser animus hac captiuitate possessus, nec rectum agit, si quid rectum agere uideatur, quia nec proximum diligit, quem sicut se amare precipitur , nec Deum amat, quem hoc agendo non amare conuincitur [1033 1Kb] . Qui enim proximum suum  non amat, nec eum, in quantum ualet ut in bono proficere possit, adiuuat, nec Deus illum amat, nec ad eius opera respicit, etiamsi coram hominibus uideantur esse bona. Quid uero, quid miserius potest esse homine qui se de bono opere extollit? Qui, dum sese putat extollere, de supernis ad ima ruit; superbia enim semper naturaliter in profundum inferni iacet, humilitas uero semper in celis habitat, et in celo manet. Et quem inanis gloria de summis deiicit, superbia mater eius in brachiis eterne perditionis excipit; sicut econtrario [1034 1Kb] , cuius humilis conuersatio est in terris, Deus qui humilia respicit, et alta a longe cognoscit , eum de ima conuersatione eleuat in celos

Fateor, mitissime Deus, fateor me his tribus malis,  imo his tribus furiis infernalibus grauiter esse prostratum, et fere usque ad interitum in anima uulneratum, et, nisi indulgentissima misericordia tua cito subueniat, grauius esse damnandum. Heu miser, heu miser, semper et ubique, heu miser, quanta captiuitas est miseri hominis. Si male uiuit, est aperta damnatio; si recte quidem uiuere uidetur, sed incaute se custodiens, inde gloriatur, iterum est misero certa mors, et eterna damnatio. O Deus, nostrum refugium, o Creator noster, et uirtus nostra aduersus eos qui nos persequuntur, et si te nos uiderint propter peccata nostra dimittere, semper insidiantur, adiuua nos, misericors, tua misericordia semper indigentes, tue miserationis auxilium,  plusquam nobis expediret, tepide postulantes. Et si  nos despicis, ideo quia multis iniquitatibus inuoluimur [1035 1Kb] , saltem reduc ad nos misericordes oculos tuos, quia creatura tua sumus. Et sicut uerissimum est te nostrum semper esse Creatorem, sic semper et ubique sentiamus te nostrum esse defensorem, et aduersus inimicos nostros indeficientem protectorem, ut in presenti uita semper a te defensi et adiuti, finito temporali cursu, ad te Creatorem nostrum et Dominum perueniamus ab omnibus peccatis mundati et absoluti. Amen.



ORATIO Iu [1036 1Kb] Cum peccator de iniquitatibus suis multum est anxius, easque coram Deo, omni postposita uerecundia, expandit.

Altissime, et mitissime amator hominum Deus,  Creator et gubernator omnium creaturarum, immense bonitati tue confiteor omnia peccata mea quecunque quocunque modo feci, ex ea hora ex qua peccare potui usque ad hanc horam in qua adhuc per misericordiam tuam me uiuere pateris. Omnium uero non possum esse memor, quia multa sunt, et facile enumerari non possunt. Sed tu, piissime et misericordissime Deus, cui nota sunt omnia antequam fiant, qui uerus inspector es cogitationum [1037 1Kb] , et iustissimus scrutator cordis et renum , tu nosti omnia peccata mea, quecunque egi, uel adhuc ago, uel intus in anima mea per occultas cogitationes, uel foris per apertas operationes. Et propterea, quia ueraciter [1038 1Kb] hec omnia me fecisse contra uoluntatem tuam intelligis [1039 1Kb] , coram  maiestate tua, et coram omnibus sanctis tuis [1040 1Kb] , me reum et culpabilem esse confiteor, et nisi indulgentissima misericordia tua prius subueniat, post [1041 1Kb] mortem carnis eterna morte esse damnandum, eternisque tormentis [1042 1Kb] eternaliter esse torquendum.

Scio, dulcissime Deus, scio quia me creasti, et creatum misericorditer dilexisti, et quia ad hoc me creasti, ut et ego quoque te Creatorem meum, sicut dignum esset, diligerem, tuisque preceptis per omnia obediens essem. Et hoc totum ad bonum meum fecisti, non ut tu per me [1043 1Kb] uel melior esses, uel in aliquo ditior existeres. Tu enim nullo bono eges, quia tu essentialiter es ipsum bonum, et a te est omnis bonus, quicunque bonus est. Et ideo non potes  esse uel melior, uel [1044 1Kb] ditior; et hoc non per  falsam impotentiam, sed per ueram potentiam non potes. Qui enim malum potest et facit, malo suo hoc potest [1045 1Kb] et facit, quia per hanc potentiam non sursum ad excelsa erigitur [1046 1Kb] feliciter, sed deorsum ad ima attrahitur infeliciter. Hac potentia, uel potius impotentia miserabiliter seductus, et quasi uesica turgens inaniter inflatus, extra rationem positus, et quasi iumento insipienti similis factus , telo superbie miserrime percussus et prostratus te Creatorem meum et misericordissimum Dominum in tuis preceptis contempsi, que mihi ad bonum meum, si obseruassem, dedisti, contemnens [1047 1Kb] , et ueluti mente perditus, dum huc illucque quasi superbe feror, uera soliditate perdita uias perditionis et mortis incurro, ac uanitatem,  uaneque elationis uentum stulte [1048 1Kb] et insipienter sequor.

Fateor, clementissime Deus, fateor coram omnipotentia tua me nimis esse superbum, uanum et omni genere elationis plenum. Et puto quia, si [1049 1Kb] in hoc seculo aliquam haberem potentiam, nullus posset sufferre meam superbiam. Sed et ista superbia qua coram hominibus tam grauiter uexor, quamuis sit exsecrabilis et nimis periculosa [1050 1Kb] , est tamen alia superbia, qua, cum diligenter secretum mentis mee non [1051 1Kb] mihi blandiens [1052 1Kb] inquiro, non parum uexatur et dissipatur infelix anima [1053 1Kb] mea. Aliquando uero si contingat  infelix aliquid [1054 1Kb] me facere, quod secundum estimationem hominum uideatur aliqua similitudo  boni, non parum de hoc ipso superbio. Et si nemo inde loquitur, uel aliquo modo me laudare curat [1055 1Kb] , eum, quasi stultum et nichil scientem, despicio, uel etiamsi, quasi non curans, laudationem hominum uanam et inutilem fugio, non parum in ipsis interioribus meis, ubi solus Deus uidet, inde glorior, et mirum in modum, dum laudationem uito, eo amplius [1056 1Kb] laudationem et uanam gloriam appeto. Ecce, Deus meus, et Creator meus, ecce uides [1057 1Kb] me ita facere, ita uiuere, et totum quod uiuo perdere; ecce uides et exsecraris, et 249 pro tali uita nonnisi penas et tormenta promittis. Subueni ergo, Creator meus, subueni adiutor in opportunitatibus, subueni et adiuua animam  meam, et per ineffabilem misericordiam tuam destrue et confunde superbiam meam. Ecce, Deus meus et Dominus meus, ecce confiteor immense bonitati tue ueneno huius malitie me totum esse  infectum, corruptum et destructum, et iam fere nisi misericordia tua subueniat ad nichilum redactum. Sed coram maiestate tua culpam meam recognosco, reus et culpabilis ueniam et indulgentiam de hoc et de omnibus peccatis meis a te, misericors Creator, peto, qui non uis mortem peccatoris, nec letaris in perditione morientium . Sunt et alia multa que de radice huius pestis exoriuntur, que me habere et eorum molestiis non parum inquietari et sepissime atteri similiter confiteor. Et similiter de his omnibus ueniam et indulgentiam requiro. Sunt autem hec, uidelicet ira [1058 1Kb] , impatientia, inimica Deo et omnibus sanctis odiosa [1059 1Kb] discordia, indignatio, rancor animi, tedium mentis, uoracitas gule, murmuratio, auaritia,  rapacitas et multa his similia, quibus uexari et affici, lacerari et discerpi infeliciter animam meam conspicio.

Est et preter hec, unum malum super omnia mala malum, quo tanto grauius et miserabilius laceratum et afflictum animum meum sentio, quanto et ab ipsis cunabulis semper mecum fuit, mecum creuit, in infantia, in adolescentia, in iuuentute mihi semper adhesit [1060 1Kb] , nec adhuc iam pre senectute membris deficientibus me deserit. Est autem hoc malum, desiderium uoluptatis, delectatio carnis [1061 1Kb] , tempestas libidinis, que multis et uariis modis infelicem animam meam macerauit, dissoluit et omni uirtute destitutam inanem et debilem reddidit. Fateor, dulcissime et mitissime Deus, fateor  coram omnipotentia tua me huius nefario opere huius operis nefarii immundis [1062 1Kb] recordationibus sepe esse pollutum, incensum, ardores non modicos [1063 1Kb] et inhonestos passum, et non solum mearum delectationum malas memorias et stultas recordationes mihi nocere; sed etiam aliorum malefacta mihi narrata, et per recordationes sordidas ad memoriam reducta, cor meum non paruo neuo [1064 1Kb] iniquitatis maculare.

Ecce, Deus meus, piissime et misericordissime Dominus meus, quamuis non paruam uerecundiam passus, expandi coram te iniquitates meas, ostendi uulnera et peccata mea, ostendi animam meam malis operibus maculatam, malorum operum delectationibus  infectam, malarum delectationum recordationibus fedatam. Deus meus misericordia mea, respice ad penitentiam meam, respice ad pietatem tuam [1065 1Kb] ; suscipe confessionem meam, et  fac mecum secundum misericordiam tuam. Si iniquitates obseruaueris, Domine; Domine, quis sustinebit?  uel etiam quis iustitia sua [1066 1Kb] sine misericordia tua poterit liberari? Propitius esto mihi, Domine [1067 1Kb] , propitius esto mihi peccatori ; parce peccatis et iniquitatibus meis, ut per tuam misericordiam ab omnibus uitiis mundatus ac purgatus, et ab omnibus peccatis clementer absolutus, finita temporali [1068 1Kb] conuersatione, perduci merear ad regna celorum, ubi cum sanctis omnibus te laudare, et benedicere et glorificare ualeam in secula seculorum. Amen.



ORATIO u. AD DEUM. Ad obtinendam cordis compunctionem in oratione.


Ignosce, Domine, ignosce pie, ignosce et miserere, parce ignorantie mee et multe imperfectioni mee. Noli me tanquam temerarium reprobare, quod audeam seruus, utinam uel bonus et non etiam inutilis et malus, et ideo ualde malus quia te omnipotentem Deum nostrum terribilem et nimis metuendum sine cordis contritione et lacrymarum fonte, sine reuerentia debita et tremore laudo, benedico, atque adoro. Si enim angeli te adorantes et laudantes tremunt mira exsultatione repleti, ego peccator, dum tibi assisto, laudes dico, sacrificium offero; cur non corde paueo, uultu palleo, labiis tremo, toto corpore inhorresco, sicque obortis lacrymis coram te indesinenter lugeo? uolo, sed non ualeo, quia nequeo quod desidero. Hinc enim  mecum uehementer admiror, dum te nimis terribilem oculis fidei cerno.

Sed quis hoc sine ope gratie tue? Uniuersa enim salus nostra magna misericordia tua. Miserum me, quomodo sic insensata facta est anima mea ut non terreatur terrore nimio, dum stat ante Deum, et suas illi laudes decantat? Miserum me, quomodo sic induruit cor meum ut oculi mei indesinenter non producant flumina lacrymarum, dum conseruus sermocinatur coram Domino suo, homo cum Deo, creatura cum Creatore, qui factus est ex limo cum eo qui omnia fecit ex nichilo? Ecce. Domine, pono me ante te, et quid in secretis de me sentio, paternis auribus non taceo. Tu diues in  misericordia, et largus in premiis, da mihi de bonis tuis, ut ex eis seruiam tibi. Non enim aliunde possumus tibi seruire neque placere nisi de tuo munere.

Confige, queso, timore tuo carnes meas ; letetur cor meum, ut timeat nomen tuum . Utinam sic te timeret peccatrix anima mea, quomodo ille uir sanctus qui dixit: Semper enim quasi tumentes super me fluctus timui Deum . Dator enim omnium  bonorum Deus, da mihi inter laudes tuas fontem lacrymarum simul cum cordis puritate et mentis iubilatione; ut perfecte te diligens, et digne te laudans, ipso cordis palato sentiam, gustem, et sapiam quam dulcis et suauis es, Domine, sicut scriptum est: Gustate et uidete quoniam suauis est Dominus. Beatus uir qui sperat in eo . Beatus populus qui scit iubilationem . Beatus uir cuius est auxilium abs te, ascensiones in corde suo disposuit, in ualle lacrymarum, in loco quem posuit . Beati mundo corde, quoniam ipsi Deum uidebunt . Beati qui habitant in domo tua, Domine, in secula seculorum laudabunt te .



ORATIO uI [1069 1Kb] .  AD DEUM. Ne peccator pro ullo peccato desperare debeat, quia pius est et misericors Dominus, nec uult mortem peccatoris, sed uitam.

Miserere mei, Deus, secundum magnam misericordiam tuam; et secundum multitudinem miserationum tuarum dele iniquitatem meam . Credimus quod hanc orationem Spiritus sanctus dictauerit, cuius inspiratione 250 compunctus homo peccator, sed et fidelis et sibi postulat a Deo misereri [1070 1Kb] , suasque iniquitates secundum multitudinem miserationum eius deleri, quem et omnipotentissimum Deum et misericordissimum Dominum esse credit. Est autem hoc opus Spiritus sancti, quod peccatori sua facinora displicent, et ea agere satagit  que Creatori suo placent. Sed et hoc suis uiribus non ualet, nisi eiusdem Spiritus sancti gratia illuminatus [1071 1Kb] ; cuius cor, cum per suam gratiam uisitat, protinus ab omni labe uitiorum emundat. Dulcis est uero Dominus et pius erga creaturam suam, quam creauit ad imaginem suam et similitudinem ; et quam tanto ditauit honore, nullo modo nisi eius magna iniquitate patitur perire. Est autem, est omnino uniuersitatis Creator suauis et mitis, et multe misericordie omnibus inuocantibus se , omnibus qui inuocant eum in ueritate; et uoluntatem timentium se facit [1072 1Kb] , et deprecationem eorum exaudit, et per suam magnam misericordiam saluos ad sempiternam gloriam  ducit . Miseretur enim omnium, et nichil odit eorum que fecit, dissimulans peccata hominum propter penitentiam, et parcens illis, quia pius est Dominus . Est autem misericors Dominus peccatoribus a suis nequitiis cessantibus, et per ueram penitentiam uereque penitentie bona opera suas malitias mundantibus; et per ueram confessionem, uereque confessionis sacrificium, sese [1073 1Kb] mactantibus. Est autem uera penitentia ueraque confessio, et perpetrata mala  plangere, et plangenda amplius non amittere. Quomodo uero miseretur Pater filiorum, et multo magis quam pater carnalis filiorum, miseretur pius et misericors Dominus omnium se timentium. Ipse enim nouit figmentum nostrum; cognouit etiam unde nos fecit limum nostrum [1074 1Kb] . Recordatur enim quod puluis sumus , et cinis, sed tamen ad eius imaginem facti. Intuentes autem uereque confitentes tantam misericordiam [1075 1Kb] Creatoris nostri erga creaturam suam, non de remissione culparum desperemus. Quoniam si ex toto corde peniteamus, nostrasque iniquitates dignis fletibus insequamur, eius indulgentissimam pietatem proculdubio consequemur.

Sed fortasse aliquis mente perditus, et iam ipsis  uoraginibus eterne damnationis immersus, considerans enormitatem scelerum suorum, desperans de misericordia Dei, dicere apud se presumit: Quod consilium recuperande salutis iam amplius inuenire potero, aut quam consolationem, aliquam ueniam scelerum promittentem, sperabo? Ex quo peccare potui, nunquam a peccatis et malis operibus cessaui. Peccatis peccata semper accumulaui, et peccata, que aliquando operibus implere non potui, malis uoluntatibus ac malis desideriis perficere nunquam cessaui. Tantis ergo malis et iniquitatibus [1076 1Kb] inuolutus, tantis criminibus et peccatis circumdatus, quid iam exspectare possum nisi eternam perditionem eterneque perditionis eternam damnationem? Aliquando uero si aliquam [1077 1Kb] misericordia  Dei peccatorum confessionem feci, et peccatorum penitentiam a sacerdote accipiens, aliquam emendationem malorum promisi, statim, uel post paruam moram, eadem mala uel peiora peccata feci, et quasi canis reuersus sum ad uomitum; quod quasi per confessionem euomueram ore et corde [1078 1Kb] , sordidius resumpsi. Iuraui etiam sepius me deinceps cessare a peccatis uiam iniquitatis omnino dimittere uiamque iustitie sequi. Sed neque timor ipsius periurii me a peccatis retinere potuit, neque timor Dei cuncta ab alto conspicientis.

Ecce uides, dulcissime amator hominum Deus, ecce uides de sanctuario tuo, et respicis de excelso celorum habitaculo, miserum hominem ad te dorsum ponentem [1079 1Kb] , teque in tuis preceptis spernentem,  et propter sua magna peccata de tua magna misericordia desperantem, et quamuis nimis miserum, et peccatorem [1080 1Kb] , respicis tamen et uides a te creatum, et dum in hac uita existit, tuis beneficiis sustentatum. Immitte, bone [1081 1Kb] Deus, in animam eius timorem tuum, et aufer de corde eius  timorem noxium. Respice, et illumina cor eius obcecatum, ut uideat et intelligat quam magna sit, et quam amabilis multitudo dulcedinis tue, Domine, quam abscondisti desperantibus de te, perfecisti autem sperantibus in te . Non eum demergat, dulcissime Deus, non eum demergat tempestas aque nec absorbeat profundum, neque urgeat super eum puteus os suum , scilicet abyssus iniquitatum suarum, et desperatio miserationum tuarum. Credimus, clementissime creator hominum Deus, te esse omnipotentem, et omnia quecunque uis facientem De te enim Propheta [1082 1Kb] dicit: Omnia quecunque uoluit Dominus fecit in celo, et in terra, et in mari, et in omnibus [1083 1Kb] abyssis . Scimus autem quia non uis peccatores perdere, sed a peccatis cessare,  et uiuere. Si ergo omnipotens es, sicut uere es, quia quidquid uis, facere potes; et non uis peccatores perdere, sed a malis resipiscere, et uiuere; de multitudine miserationum tuarum non debemus desperare; sed, securi de spe uenie, misericordiam exspectare. uerum est omnino quia multa sunt et magna peccata nostra, sed certi sumus quia multa est et magna misericordia tua.

Scimus, omnipotens et misericors Deus, scimus quia tu es summus spiritus, incommutabilis et eternus, uiuens uita tua, que tu ipse es, et eternitate tua, et nos creatura tua, a te creati bonitate et miseratione tua. Nos autem cum peccamus, id est, cum ea que iubes non facimus, et que prohibes  facimus, per peccatum [1084 1Kb] nostrum morimur, licet in aliqua uita, nobis etiam mortuis tua miseratione concessa, existamus. Si uero iterum tibi obedientes existimus, et a malis operibus tua gratia adiuti nos retineamus, tibique, qui uiuus spiritus es et creator noster, per bona opera iungimur, iterum reuiuiscimus; et post [1085 1Kb] mortem in eterna gloria tecum uicturi, si deinceps quandiu uixerimus in rectis operibus perseuerantes [1086 1Kb] existamus. Eliseus propheta cum mortuus [1087 1Kb] esset et sepultus, et quidam, qui erat mortuus, eius ossibus tangeretur, resurrexit uiuus, et iterum est, meritis prophete et tactu corporis, uiuere permissus . Si ergo tactu prophete mortui resurrexit qui erat mortuus, multo magis nos reuiuiscimus, si tibi nostro  Creatori per bona opera iungimur, qui es uiuus et immortalis spiritus. Miserere ergo nostri, Creator noster, miserere nostri secundum magnam misericordiam tuam, et secundum multitudinem miserationum tuarum dele iniquitatem nostram , et resuscita nos in hac presenti uita a morte ad  uitam [1088 1Kb] , id est a morte peccati ad iustitie uitam, et in fine seculi per tuam misericordiam iustificatos, resuscita ad eternam gloriam. Quam ipse nobis prestare digneris, qui uiuis et regnas per eterna secula. Amen.



251 ORATIO uII. AD DEUM. Cum confessione peccatorum, et humili petitione gratie.

Deus piissime, Deus clemens et misericors, propitiare peccatis nostris, et presta ut peccata que uel auctore mortis instigati uel propria uoluntate commisimus, non ad iudicium tuum discutienda reserues, sed concessa gratia de sola tantum uenia gratulemur, quia si ante oculos tuos, Domine, culpas  quas fecimus et plagas quas excipimus conferamus, minus est quod patimur, maius est quod meremur. Peccati penam sentimus, et peccati pertinanaciam non uitamus. In flagellis tuis fragilitas nostra frangitur, et iniquitas nostra non mutatur. Mens egra torquetur, ceruix dura non flectitur, uita in dolore suspirat, et in opere non emendat. Si exspectas, non corrigimur; si uindicas, non duramus. Confitemur in correptione quod fecimus, obliuiscimur in uisitatione quod fleuimus. Si impresseris manum, facienda promittimus; si suspenderis gladium, promissa non facimus. Si ferias, clamamus ut parcas; si parcis, iterum prouocamus ut ferias. Si angustia ueniat, tempus petimus penitendi; si misericordia nos respexit, abutimur patientia que pepercit. Adhuc  illata plaga uix preterit, et iam non recolit mens ingrata quod pertulit. Si citius nos exaudias, ex misericordia insolescimus; si tardius, ex impatientia murmuramus. Te uolumus seruare quod promiseris, et nos non timemus non obseruare quod iusseris. Habes ergo, Domine, confitentes reos; parce quia pius es. Nouimus quia, nisi remittas, recte nos punias, sed apud te est multa miseratio et propitiatio perabundans. Presta ergo sine merito quod rogamus, qui fecisti ex nichilo qui rogarent.

Clamantium ad te, Domine, nostri miserere, moueat pietatem tuam uox fidelis atque flebilis, atque illa de qua totum speramus misericordia non reputet quod offendimus, dum respicit quod rogamus. Et cum grandis sit miseria esse nos reos, maior sit tibi  clementia esse nos miseros. Tuo supplices auxilio ante te et criminis nostri mala ponimus et dolores, et a te precando misericordiam quam peccando repulimus exspectamus. Da igitur, Pater piissime, ut ea que commisimus defleamus, ac per totius diei uel noctis spatia ab omnibus malorum incursibus liberos tue pietati seruire concedas. Prestetur nobis de  indulgentia tua quod rogaris accipere, quos agnoscis de nostra iustitia fiduciam non habere. Erige nos, Domine Deus noster, et alleua in misericordia tua, ut communione salutis et gaudio caritatis, dum ipsi saluari ex munere cupimus, etiam fide et pace cunctarum gentium gaudeamus.



ORATIO uIII. AD DEUM.

Deus inestimabilis misericordie, Deus immense pietatis, Deus conditor et reparator humani generis, qui confitentium tibi corda purgas, et accusantes ante conspectum diuine clementie tue ab omni iniquitatis uinculo absoluis, uirtutem tuam totis exoro gemitibus, ut secundum multitudinem miserationum tuarum de omnibus iniquitatibus meis, de quibus me  accusat conscientia mea, puram mihi coram te concedas agere confessionem, ueramque ex his omnibus et condignam mihi tribuas penitentiam, quecunque peccaui in cogitationibus prauis, in consensu malo, in consilio iniquo, in concupiscentia atque delectatione immunda, in uerbis otiosis, in factis malitiosis, in uisu, auditu, gustu, odoratu et tactu. Tu enim misericors ad operandum mihi anime mee salutem membra singula humanis usibus apta dedisti, sed ego miserrimus omnium et peccator te eterne salutis amatorem contempsi, et eterna mihi incendia inimico preparanti consensi, lapsus sum in peccatis, corrui in delictis, in membris singulis uero modum excessi, et impiis me laboribus obnoxium feci; non enim hec narrans tuam, Domine, in me blasphemo  creaturam, sed meam a te, piissime Deus, exposco medicinam, quia me reum intelligo supra mensuram, quia ut astra celi atque arenam maris, ita mea innumerabilia cognosco esse delicta. Insuper etiam ira, tristitia, acedia, iactantia atque desidia. Unde principalibus uitiis obnoxium me esse profiteor; sed tu, qui non uis mortem peccatoris, respice in me et miserere miseri huius.



ORATIO IX [1089 1Kb] . AD DEUM.

Omnipotens Deus, et misericors Pater, et bone Domine, miserere mihi peccatori. Da mihi ueniam peccatorum meorum, cauere et uincere omnes insidias, et tentationes et delectationes noxias, perfecte [1090 1Kb] mente et actu uitare [1091 1Kb] que prohibes,  facere et seruare que iubes, credere, sperare, amare, uelle quod [1092 1Kb] et quantum et tu scis et uis, compunctionem humilitatis et pietatis, discretam abstinentiam et carnis mortificationem, ad te amandum, orandum, laudandum, meditandum, ad omnem secundum te actum et cogitatum, puram, sobriam, deuotam mentem, ueracem et efficacem mandatorum  tuorum notitiam, dilectionem, facilitatem et effectum [1093 1Kb] , semper, Domine, ad meliora cum humilitate proficere et nunquam deficere. Ne committas me, Domine, uoluntati mee [1094 1Kb] , nec humane ignorantie, aut infirmitati, neque meis meritis, nec ulli alii [1095 1Kb] quam tue pie dispositioni. Sed tu ipse clementer dispone me et omnes cogitatus et actus meos [1096 1Kb] in beneplacito tuo, ut fiat a me, et in me et de me, tua semper sola [1097 1Kb] uoluntas. Libera me ab omni malo, et perduc [1098 1Kb] me in uitam eternam. Amen.



252 ORATIO X [1099 1Kb] . AD DEUM. Pro uitiis resecandis, et uirtutibus obtinendis.

Domine Deus meus, da cordi meo te desiderare  [1100 1Kb] , desiderando querere, querendo inuenire, inueniendo amare, amando mala mea redimere, redempta non iterare; da, Domine Deus meus, cordi [1101 1Kb] meo penitentiam [1102 1Kb] , spiritui contritionem, oculis lacrymarum fontem, manibus eleemosyne largitatem. Rex meus, exstingue in me desideria carnis, et accende ignem tui [1103 1Kb] amoris. Redemptor meus, expelle a me spiritum superbie, et concede mihi propitius spiritum humilitatis [1104 1Kb] tue. Saluator meus, amoue a me furorem ire, et indulge mihi benignus scutum patientie [1105 1Kb] . Creator meus, euelle a me animi rancorem [1106 1Kb] , et largire mitis mentis [1107 1Kb] dulcedinem. Da mihi, clementissime Pater, solidam fidem [1108 1Kb] , spem congruam, caritatem continuam [1109 1Kb] .


Rector meus, auerte a me animi uanitatem [1110 1Kb] , mentis inconstantiam, cordis uagationem, oris scurrilitatem, oculorum elationem, uentris ingluuiem, opprobria proximorum, scelera detractionum, curiositatis pruriginem, diuitiarum cupiditatem [1111 1Kb] , potentatuum rapinam, inanis glorie appetitum,  hypocrisis malum, adulationis uenenum, contemptum inopum, oppressionem debilium, auaritie ardorem, inuidie, rubiginem, blasphemie mortem. Reseca in me, Factor meus, temeritatem, iniquam [1112 1Kb] pertinaciam, inquietam otiositatem [1113 1Kb] , somnolentam pigritiam [1114 1Kb] , mentis hebetudinem, cordis cecitatem, sensus obstinationem, morum truculentiam, boni inobedientiam, consilii repugnantiam [1115 1Kb] , lingue effrenationem, pauperum predam, impotentum uiolentiam, innocentum calumniam, subditorum negligentiam, circa domesticos crudelitatem, aduersus familiares impietatem, erga proximos [1116 1Kb] duritiam.

Deus meus, misericordia mea, oro te per dilectum Filium tuum, da mihi opera misericordie, pietatis  studia, compati afflictis, subuenire egenis, sucurrere miseris, consulere erroneis, consolari mestos, releuare oppressos, pauperes recreare, flebiles refouere, dimittere debitoribus, parcere in me peccantibus, odientes me diligere, pro malis bona reddere, neminem despicere, sed omnes honorare [1117 1Kb] , bonos imitari, malos cauere, uirtutes amplecti, uitia reiicere, in aduersis patientiam, in prosperis continentiam, custodiam oris, et ostium circumstantie labiis meis , terrena calcare, celestia desiderare [1118 1Kb] .

Ecce, Plasmator meus, multa rogaui, cum nec pauca [1119 1Kb] promerui. Fateor, heu fateor! non solum que postulo non debentur dona [1120 1Kb] , sed multa mihi debentur et exquisita supplicia. Sed animam me [1121 1Kb]  publicani, meretrices et latrones, qui a faucibus hostis momentanee penitudinis humilitate eruti [1122 1Kb] sinu recipiuntur [1123 1Kb] Pastoris. Tu enim factor omnium Deus, licet in cunctis operibus tuis sis mirabilis, mirabilior tamen credideris esse in uisceribus pietatis [1124 1Kb] . Unde de temetipso per quemdam seruum  tuum dixisti: Miserationes [1125 1Kb] eius super omnia opera eius ; et quasi de singulo loquentem, de uniuerso populo tuo te dixisse confidimus: Misericordiam autem [1126 1Kb] meam non dispergam ab eo . Nullum enim spernis, neminem abiicis, neminem perhorrescis, nisi forte qui te amens exhorruerit [1127 1Kb] . Ergo non modo iratus non percutis [1128 1Kb] , sed te irritantibus bona, si quesierint, tribuis, Deus meus, cornu salutis mee, et susceptor meus . Ego infelix te irritaui, ego malum coram te feci , furorem tuum prouocaui, iram promerui; peccaui, et passus es; deliqui, et adhuc sustines. Si penitet [1129 1Kb] , parcis; si reuertor, suscipis; insuper dum differo, prestotaris. Reuocas errantem, inuitas repugnantem, excitas  torpentem [1130 1Kb] , amplecteris redeuntem, doces ignorantem, merentem mulces, a ruina suscitas, post lapsum reparas, petenti largiris, querenti inueneris, pulsanti aperis .

Ecce, Domine Deus salutis mee, quid opponam nescio, quid respondeam ignoro; nullum abs te confugium [1131 1Kb] , nullum abs te patet latibulum [1132 1Kb] . Ostendisti mihi bene [1133 1Kb] uiuendi uiam, dedisti gradiendi scientiam, minatus es mihi gehennam, et pollicitus es mihi paradisi [1134 1Kb] gloriam. Nunc, Pater misericordiarum, et Deus totius [1135 1Kb] consolationis , confige timore tuo carnes meas , quatenus que minaris, metuendo euadam, et redde mihi propitius letitiam salutaris tui , ut que spondes diligendo percipiam [1136 1Kb] . Fortitudo  mea, Domine, firmamentum meum, et refugium [1137 1Kb] meum, et liberator meus , suggere mihi quid [1138 1Kb] de te cogitem, doce quibus te sermonibus [1139 1Kb] inuocem, da quibus operibus [1140 1Kb] te placem [1141 1Kb] . Scio namque, scio unum, quod placaris; et aliud, quod non spernis. Est utique spiritus contribulatus tibi sacrificium, et acceptas cor contritum et humiliatum . His me, Deus meus,  redemptor meus [1142 1Kb] , dita muneribus. His contra inimicum muni protectionibus, hoc de flammis uitiorum presta refrigerium [1143 1Kb] , hoc a desideriorum passionibus pande pius refugium. Fac, Domine, uirtus salutis mee , ne sim in eorum ordine qui ad tempus credunt et in tempore tentationis [1144 1Kb] recedunt . Obumbra caput meum in die belli , esto spes mea in die afflictionis, et salus in tempore tribulationis [1145 1Kb] .

En, Domine, illuminatio mea et salus mea , rogaui quibus egeo, intimaui que timeo, sed remordet me conscientia, reprehendunt me cordis secreta, et quod amor ministrat, timor dissipat, zelus incitat, metus increpat; acta mea, formidinem,  sed tua [1146 1Kb] ingerit pietas fiduciam. Tua hortatur benignitas, mea retardat [1147 1Kb] malignitas; et, ut uerius fatear, occurrunt memorie phantasmata uitiorum [1148 1Kb] , que reuerberant audaciam [1149 1Kb] presumentium animorum. Cum enim quis odio [1150 1Kb] dignus sit, qua fronte gratiam peccatorum requirit [1151 1Kb] ? Cum pena [1152 1Kb] debetur, qua temeritate gloria poscitur [1153 1Kb] ? Lacessit iudicem, qui, postposita satisfactione delicti, querit premiis honorari [1154 1Kb] . Regi insultat obnoxius supplicio, qui flagitat donari indebito brauio [1155 1Kb] . Et dulcem patris [1156 1Kb] affectum stultus exacerbat filius, qui, post illatas contumelias, ante penitudinem hereditatis usurpat celsitudinem. Quid, mi Pater, me egisse recolo? merui mortem, et peto uitam; commoui Regem meum, cuius impudens  nunc inuoco presidium [1157 1Kb] ; contempsi Iudicem [1158 1Kb] quem temere postulo adiutorem; insolens renui audire patrem, quem deinum presumo habere tutorem.

Heu mihi! quam sero uenio, heu, heu! quam tarde festino, heu me! quia curro post uulnera, dedignans [1159 1Kb] incolumis precauere iacula; neglexi prospicere tela, modo sollicitor de morte uicina. uulnera  uulneribus inflixi, quia scelera sceleribus addere non timui; recenti tabe [1160 1Kb] cicatrices respersi, quia prisca flagitia modernis iniquitatibus [1161 1Kb] reciprocaui, et que diuina solidauerat medicina [1162 1Kb] , mea resoluit prurigo phrenetica. Cutis, que superducta uulneribus morbum celauerat, sanie erumpente putruit, quia iterata iniquitas concessam misericordiam exinaniuit. Noui quippe scriptum: In quacunque die iustus peccauerit, omnes iustitie eius in obliuione erunt . Si iustitia aboletur iusti ruentis, quanto magis penitentia peccatoris in idipsum reuertentis [1163 1Kb] ? Quoties ut canis redii ad uomitum, et quasi sus repetii luti uolutabrum [1164 1Kb] . Fateri 253 mihi itaque difficile est, quia et recordari est impossibile quot mortalium homines ignorantes  peccare docui [1165 1Kb] , nolentibus delinquere persuasi, resistentes cegi, uolentibus consensi, quot sane gradientibus laqueum induxi [1166 1Kb] , uiam querentibus foueam detexi, mala patrare non horrui, donorum Dei obliuisci [1167 1Kb] non metui. Sed tu, iuste Iudex, signasti [1168 1Kb] quasi in sacculo peccata mea [1169 1Kb] , obseruasti [1170 1Kb] omnes semitas meas, et cunctos gressus meos dinumerasti . Tacuisti semper, siluisti, patiens fuisti. ue mihi! demum loqueris quasi parturiens .

Deus deorum, Domine, prestabilis super malitia [1171 1Kb] , noui quia manifeste uenies [1172 1Kb] ; noui quia non semper silebis, cum in conspectu tuo ignis exardescet, et in circuitu tuo tempestas ingruerit ualida, cum aduocaueris celum desursum [1173 1Kb] ,  et terram discernere populum tuum . Ecce tot [1174 1Kb] millibus populorum nudabuntur omnes iniquitates mee, tot agminibus angelorum patebunt [1175 1Kb] uniuersa scelera mea [1176 1Kb] , non solum actuum, sed etiam cogitationum simulque locutionum [1177 1Kb] . Tot  iudicibus inops astabo quot me [1178 1Kb] precesserunt in bono opere. Tot arguentibus confundar quot mihi [1179 1Kb] prebuerunt bene uiuendi exempla [1180 1Kb] . Tot conuincar testibus [1181 1Kb] quot me monuerunt [1182 1Kb] proficuis sermonibus, seque imitandos [1183 1Kb] iustis mihi dederunt actionibus. Domine, mi Deus, non suppetit quid dicam, non occurrit quid respondeam [1184 1Kb] ; et seu iam illi intersim discrimini, urget me [1185 1Kb] conscientia, cruciant et cordis [1186 1Kb] arcana, coarctat auaritia, accusat superbia, consumit inuidia, inflammat concupiscentia, incestat luxuria, dehonestat gula, con futat ebrietas, detractio lacerat, ambitio supplantat, rapacitas obligat [1187 1Kb] , discordia dissipat, ira perturbat, leuitas deiicit [1188 1Kb] , torpor opprimit, hypocrisis fallit, adulatio frangit, fauor attollit, calumnia  pungit.

Ecce, liberator meus de gentibus iracundis , ecce cum quibus uixi a diebus [1189 1Kb] natiuitatis mee, quibus et studui, quibus et fidem [1190 1Kb] seruaui; ipsa me studia que dilexeram damnant, que laudaueram uituperant. Hi sunt quibus acquieui amici, quibus parui magistri, quibus seruiui domini, consules quibus credidi, ciues quibus cohabitaui, domestici quibus consenui [1191 1Kb] . Heu mihi! rex meus, et Deus meus, quia incolatus meus prolongatus est . ue mihi, illumatio mea: qui habitaui [1192 1Kb] cum habitantibus Cedar . Et cum Dauid sanctus [1193 1Kb] dixerit, multum, quanto magis ego infelix dicere possum, nimis incola fuit anima mea!  Firmamentum meum, Deus, non iustificabitur  [1194 1Kb] in conspectu tuo omnis uiuens . Spes mea, non est in filiis hominum, quem si remota pietate iudicaueris, iustum inuenias [1195 1Kb] ; et nisi preueneris miserando impium, non erit quem glorifices pium [1196 1Kb] . Credo namque, salus mea, quod  audiui [1197 1Kb] , quoniam benignitas [1198 1Kb] tua ad penitentiam me adducit . Turris fortitudinis, sonuerunt necessaria mihi labia tua [1199 1Kb] : Nemo potest uenire ad me, nisi Pater meus, qui [1200 1Kb] misit me, traxerit eum .

Enim uero quia ita instruxisti [1201 1Kb] me, tantaque propitius institutione [1202 1Kb] formasti, totis medullis cordis, toto nisu mentis te [1203 1Kb] rogo, omnipotens Pater, cum dilectissimo Filio tuo [1204 1Kb] ; teque, dulcissima Proles, cum serenissimo inuoco Paracleto. Trahe me, quatenus post te currens in odorem unguentorum tuorum delecter [1205 1Kb] . Quam magna, Domine, Deus meus [1206 1Kb] , multitudo dulcedinis tue, quam abscondisti timentibus te!  Abscondisti, quia conseruasti, non quia abscondisti.  Abstulisti, cum eo magis [1207 1Kb] multiplicasti. Solet aliquando quod absconditur diligentius inuestigari, et inuentum arctius amari; dilata in te non minuuntur, sed magis crescunt desideria; non est ergo tuus amor transitorius, sed eternus. Qui te diligunt non tepescunt, sed feruescunt. Non est tuus amor otiosus, memoria tua super mel dulcis et meditatio [1208 1Kb] de te plus quam cibus suauis. De te loqui plena est refectio, te nosse perfecta consolatio, tibi adherere uita eterna, a te separari mors perpetua. Fons uiuus his qui te sitiunt, esca indeficiens qui te esuriunt. Gloria te querentibus, gaudium inuenientibus. Odor tuus suscitat mortuos, respectus curat egros, lux tua omnem fugat caliginem, uisitatio tua cunctam repellit tristitiam. Nullus  apud te meror, procul a te omnis dolor, nulla tecum mestitia, et nulla indigentia. Ubi tu, nulla necessitas [1209 1Kb] , nullius boni est difficultas, nunquam ibi tenebre, nec terror nominatur gehenne, nullius noctis tecum cecitas [1210 1Kb] , nec tumultus improbitas, nunquam famis sitisque inopia, frigoris nec estus circa te moratur penuria, non inualetudo corporis, prorsus nec corruptio mentis, non zelus, neque contentio, nec omnino ambitio; illinc abest sollicitudo finis, et cura mortis, labor senectutis, et languor egritudinis; ibi nescitur passio eris, et uarietas temporis. Hec est enim magna multitudo dulcedinis  tue, Domine, quam abscondisti tementibus te, sed perfecisti sperantibus in te [1211 1Kb] .

O quam bona absconsio, que efficitur perfectio! non enim hec absconsio estimatur perditio, sed magis conseruatio, que fit perfectio. O gloriose Rex, quam uera sunt tua iudicia iustificata in semetipsa, uere desiderabilia super aurum [1212 1Kb] et lapidem pretiosum multum, dulciora super mel et fauum!  O uita mea, Deus meus, rogo te per nomen Redemptoris mei dilecti [1213 1Kb] Filii tui, largire propitius ut custodiam ea. Cognoui namque quia in custodiendis illis retributio multa . Gloria mea, Deus meus, abscondis thesaurum tuum, ut incites cupidum, recondis margaritam, ut augeas querentis amorem; differs dare, ut doceas petere;  dissimulas audire petentem, ut facias perseuerantem. Postremo, incipientibus promittis [1214 1Kb] ; nonnisi [1215 1Kb] uere perseuerantibus salutem tribuis [1216 1Kb] , quod plane indicat illa flebilis, que tuum in sepulcro Christum, imo te in Christo, querebat durantibus [1217 1Kb] adhuc tenebris, quam accenderas ut quereret; sed querenti disparebas, ut perseueraret; perseuerauit sperans, et sperauit perseuerans; et quia in spe [1218 1Kb] perseuerauit, uidere te meruit. O beata uisio [1219 1Kb] , et plena exsultatio! O summum gaudium, et consummantum desiderium! O desiderabilis uultus, et iucundus [1220 1Kb] aspectus! O beata spes [1221 1Kb] , et felix perseuerantia! nisi enim speraret, non perseueraret, et nisi perseueraret, spei fructum non perciperet. Sic enim, Deus meus, misericordia mea,  absconderis timentibus te, ut inueniaris sperantibus in te; sic elongaris a querentibus [1222 1Kb] , ut appropinques perseuerantibus: Qui elongant se a te, peribunt ; qui autem exspectant te, confundentur . Qui timent te, sperent in te, quoniam protector et adiutor eorum es . Per timorem peruenitur ad [1223 1Kb] amorem. Timendus est, ut Dominus; amandus, ut Pater. Timor tuus sanctus permanet, quia sanctos permanere facit, quos possidet. Nihil deest timentibus te, quia oculi tui super eos, et aures tue in preces eorum . Misericordia mea et refugium  meum, susceptor meus et liberator meus, sic timorem adhibe mihi quatenus amorem [1224 1Kb] subinferas; sic irroga metum ut tui augeas desiderium; sicque me fac participem timentium te, ut et custodientium mandata tua facias , ut per timoris seruitutem ad amoris pertingere merear gratiam, per quam tandem perueniam ad tuam gloriam. Amen [1225 1Kb] .



254 ORATIO XI. AD DEUM.

Domine Deus, omnipotens Pater, et bone Deus Iesu, miserere mihi peccatori, et da mihi ueniam peccatorum meorum. Da mihi cauere et uincere omnes insidias inimicorum meorum, et tentationes et delectationes noxias, perfecte mente et actu uitare  que prohibes facere, seruire tibi et amare te quantum scis et uis, et uiuere secundum tuam uoluntatem. Da mihi, Domine, compunctionem cordis, exercitium pietatis, uirtutem humilitatis, discretam abstinentiam, carnis mortificationem, rectum introitum ad te orandum et amandum, meditandum et laudandum ad omnem secundum te actum, cogitationem perfectam, sobriam et ueracem, et mentem strenuam et efficacem. Da mihi, Domine, mandatorum tuorum notitiam et dilectionem et delectationem, facilitatem et effectum in custodiendis illis, et iugem perseuerantiam ad meliora, cum humilitate proficere et nunquam deficere. Ne derelinquas me, Domine, nec humane infirmitati uel ignorantie, nec meritis meis, nec ulli alii rei, nisi tue dispositioni.  Tu, Domine, clementer dispone me, et omnes cogitatus et actus meos in beneplacito tuo, ut fiat a me, et in me et de me tua solum semper uoluntas. Libera me, Domine, ab omni malo, et da mihi omne bonum, id est te ipsum, ut gaudium meum sit in te, qui es uita eterna. Amen.



ORATIO XII. AD DEUM. Laus Dei, cum gratiarum actione deuota.

Tibi ago laudes et gratias, Deus meus, misericordia mea, qui me ad tuam cogitationem perducere et per sacri baptismatis ablutionem inter adoptionis filios aggregare dignatus es. Tibi ago laudes et gratias, qui me ab ipsis rudimentis infantie usque ad hanc horam per multa defluentem peccata, immense  bonitatis tue patientia, ad emendationem exspectas. Te laudo et glorifico, qui me brachio uirtutis tue de multis angustiis, calamitatibus et miseriis frequenter liberasti, qui me hactenus de eternis suppliciis et de corporis huius cruciatibus eruisti. Te laudo et glorifico, qui mihi sospitatem membrorum, tranquillitatem temporum, amorem, affectum et caritatem seruorum tuorum in me, que sunt dona tue pietatis, conferre dignatus es. Sancte sanctorum, qui sanctificas omnia, benedico te, glorifico te, adoro te, gratias tibi ago. Benedicant te omnes  creature tue, benedicant te omnes angeli et sancti tui. Sic benedicamus te in uita mea. Adoret te et glorificet et benedicat omnis interior et exterior compago mea. Salus mea, lux mea, illuminatio mea, benedicant te oculi mei, quos fecisti et preparasti ad contemplandam speciem serenitatis tue. Dulcedo mea, delectatio mea, benedicant te aures mee, quas fecisti et preparasti ad audiendam uocem iucunditatis tue. Suauitas mea, recreatio mea, benedicant te nares mee, quas fecisti ut uiuant et delectentur in odore unguentorum tuorum. Laus mea, canticum meum nouum, exsultatio mea, benedicat te et magnificet lingua mea, quam fecisti et preparasti ut enarrem mirabilia tua. Sapientia mea, meditatio mea, consilium meum, adoret semper et benedicat  cor meum, quod preparasti et dedisti mihi ad dignoscendas inestimabiles miserationes tuas. uita mea, beatitudo mea, benedicat te, licet peccatrix, anima mea, quam fecisti et preparasti ad perfruendum bonis tuis.

Adorande, tremende, colende, pater metuende, benedico te, quem amaui, quem quesiui, quem semper optaui. Deus meus, amator meus, te sitio, te esurio, te desidero, te supplico, te totis uisceribus totisque gemitibus concupisco. Et sicut mater unici Filii sui orbata presentia sedet ad locum monumenti eius, plorans semper et eiulans, sic et ego non quantum debeo, sed quantum ualeo, memor passionis tue, memor alaparum, memor flagellorum, memor uulnerum tuorum, memor qualiter pro me  occisus es, qualiter conditus es, qualiter sepultus et ubi, sedeo cum Maria plorans ad monumentum mentis mee. Ubi te fides sepeliuit, spes querit ut inueniat, caritas ut perungat. Benignissime, serenissime, suauissime, quis mihi det ut inueniam te foris et deosculer, et respergam lacrymis loca uulnerum, fixuras clauorum? Filie Ierusalem, nuntiate dilecto quia amore langueo . Appareat mihi, ostendat se mihi. uocet me nomine meo, compescat me a dolore meo.

Non enim capit in me dolor meus, quandiu peregrinus sum a te, Deus meus. Age iam, Domine, reuela faciem tuam, ostende supplicibus misericordiam tuam. Scimus peractam resurrectionem, declara in oculis nostris beatam incorruptionem. Admirabilis,  inestimabilis, incomparabilis, te uolebam, te sperabam, te querebam. En ipse uenis purpuratus; rubrum est indumentum tuum . Lauasti in uino stolam tuam, et in sanguine uue pallium tuum . Percussisti caput de domo impii, egressus in salutem populi tui .

Mane nobiscum, Domine, mane uel usque mane. Fruamur interim presentia tua. Letemur atque delectemur in resurrectione tua. Ingruunt tenebre, urget diem uesper. Illuminet uultum suum super nos  Sol noster, lumen nostrum, Christus Deus noster . Sed quid agis, heu! mi Domine, heu! anima mea? Quid dicam, uel quid faciam, aut quo uadam? Iamiam eleuas manus tuas. En ipse ingrederis uias tuas. Occurrunt celi, sternuntur poli, paratur nubes ascensuro; ego tibi solas orbitatis mee lacrymas offeram recessuro. Erunt lacryme mee panes mihi die ac nocte . Pascar fletibus meis, potabo animam meam doloribus meis. Deficiet in dolore uita mea, et anni mei in gemitibus . Quid enim mihi est in celo, et a te quid uolui super terram?  Anima mea desiderabit te in nocte, sed et spiritus meus in precordiis meis de mane uigilabit ad te . uenies ad nos interim, Domine, quoniam bonus  es, nec tardabis , quia pius es. Tibi gloria in secula seculorum. Amen.



255 ORATIO XIII. AD DEUM. Pro patre, et matre, et parentibus, et amicis.

Dominator Domine Deus, qui mirabiliter cuncta condidisti, et tua dispositione creasti omnia; qui iussisti conditionem propagande sobolis ex uiro et femina esse, et precepisti dilectionem circa patrem et matrem exhibendam, exaudi me, misericors Deus, clamantem ad te pro salute genitoris mei et genitricis mee, quos et tua prouidentia mihi humillimo preparare dignatus es; seu pro fratribus meis, ac sororibus, omnibusque qui mihi peccatori ex carnali consanguinitate, uel familiaritate, uel promissione  seu commissione coniuncti sunt, tam uiuis quam defunctis, quorum nomina et merita tibi Domino Deo uniuersorum cognita sunt, ut defunctis uitam eternam concedere digneris, et uiuentes ab omni malo defendas, et in uiam salutis eos disponas; quatenus per ueram confessionem, ueramque emendationem suorum omnium delictorum, peccata dimittas, ut, carne exuti, celesti participatione efficiantur heredes. Exaudi me miserum, clementissime Deus, supplicantem ad te pro animabus famulorum famularumque tuarum, qui mihi bene uolunt et faciunt, et seruiunt, et qui mihi suas eleemosynas largiti sunt, et de quibus eleemosynas recepi, quorum nomina tibi Domino Deo uniuersorum cognita  sunt, et qui se meis orationibus commendauerunt, ut eis tue misericordie beneficia impendas, et in loco tibi placentium collocare digneris, Saluator mundi, qui cum Deo Patre et Spiritu sancto uiuis et regnas, etc.



ORATIO XIu [1226 1Kb] . AD SPIRITUM SANCTUM.

Iam et diuini [1227 1Kb] amor numinis, Patris omnipotentis, prolisque beatissime sancta communicatio, omnipotens Paraclete Spiritus, merentium consolator clementissime, iam cordis mei penetralibus potenti illabere uirtute, et tenebrosa queque laris neglecti [1228 1Kb] latibula corusci luminis fulgore pius inhabitator [1229 1Kb] letifica, tuique roris abundantia longo ariditatis marcentia squalore uisitando fecunda. Saucia interioris hominis arcana tui amoris iaculo, et torpentis [1230 1Kb] medullas iecoris flammis salutaribus penetrando succende, sanctique feruoris igne illustrando, intima mentis [1231 1Kb] et corporis uniuersa depasce. Pota me torrente uoluptatis tue , ut nichil iam mundanorum degustare libeat uenerate dulcedinis. Iudica me, Domine [1232 1Kb] , et discerne causam meam de gente non sancta ; doce me facere uoluntatem tuam, quia Deus meus es tu . Credo ergo quod quemcunque inhabitaueris, Patris [1233 1Kb] , ac pariter Filii domicilium condis. Beatus qui te merebitur hospitem: quoniam per te [1234 1Kb] Pater et Filius apud eum facient [1235 1Kb] mansionem .

ueni iam, ueni, benignissime dolentis anime consolator in [1236 1Kb] opportunitatibus, et in tribulationibus adiutor . ueni, mundator scelerum, curator uulnerum. ueni, fortitudo fragilium, releuator labentium; ueni, humilium doctor, superborum destructor. ueni, orphanorum pius pater,  uiduarum dulcis iudex. ueni, spes pauperum, refocillator deficentium. ueni, nauigantium [1237 1Kb] sidus, naufragantium [1238 1Kb] portus. ueni, omnium uiuentium singulare decus, morientium unica salus. ueni, sanctissime Spiritus, ueni et miserere mei, apta me tibi: et condescende [1239 1Kb] propitius mihi, ut mea tue magnitudini exiguitas, roborique tuo mea imbecillitas, secundum multitudinem tuarum complaceat miserationum, per Iesum Christum Saluatorem meum, qui cum Patre in tua unitate uiuit et regnat in secula seculorum. Amen.



ORATIO Xu. AD CHRISTUM, Cum recordatione beneficiorum eius, et humane  miserie.

Ad te, dulcissime et benignissime Domine Iesu Christe, qui fons pietatis es et misericordie, potissime me conuerto; quia et per potentiam diuinitatis tue, qua cum Patre et Spiritu sancto unus Deus omnia ex nichilo fecisti, me creatum esse fateor; et  per incarnationem tuam, quam in proprietate persone tue, cooperante tamen Patre et Spiritu sancto, suscepisti, me refectum et renouatum esse scio. Oro itaque dulcissimam misericordiam tuam, piissime et suauissime Domine Iesu, per sanctam annuntiationem tuam, miserere infelicis anime mee. Dulcissime Domine Iesu Christe, per sanctam incarnationem et natiuitatem tuam, miserere anime mee. Dulcissime Domine Iesu, Christe, per circumcisionem tuam, miserere mei. Dulcissime Domine Iesu, per sanctam infantiam tuam, miserere mei. Dulcissime Domine Iesu, per iuuentutem tuam, miserere mei. Dulcissime Domine Iesu, per baptismum tuum, miserere mei. Dulcissime Domine Iesu, per ieiunium tuum, famem et fatigationem, miserere mei. Dulcissime  Domine Iesu, per miracula tua, per que, etsi homo uerus eras, uerus Deus agnoscebaris, miserere mei. Dulcissime Domine Iesu, per flagella, sputa et alapas quas pro nobis suscepisti, miserere mei. Dulcissime et misericordissime Domine Iesu, per spineam coronam, quam in capite tuo portasti, ut spineas peccatorum nostrorum auferres, miserere mei. Miserere mei, dulcissime Domine Iesu, per crucem tuam, et mortem quam 256 in eadem cruce passus es, ut nos a morte redimeres. Miserere mei, Domine Iesu, per sepulcrum tuum in quo secundum carnem iacuisti, et per benignissimam descensionem tuam ad inferos, in quibus fideles et amicos tuos, qui te ibi suum dulcissimum Redemptorem diu exspectauerant, uisitasti; uisitans a demoniaca  dominatione, gloriose triumphans misericorditer eripuisti; infernalibus furiis suum principem ualenter incusantibus quod te, in quo de suo nichil inuenerat, iniuste interfecerit; pro qua iniusta interfectione iuste tunc perdebant quos tandiu captiuos et suis infeliciter uinculis alligatos tenuerant. Miserere mei, Domine dulcissime et benignissime Iesu, per gloriosam resurrectionem tuam, qua tertia die, postquam pro peccatoribus occisus es, discipulis et amicis tuis de tua morte dolentibus et nimis afflictis uiuus et immortalis apparuisti, et per dulcissima colloquia tua, que cum eis per dies quadraginta post resurrectionem tuam habuisti; in quibus in multis argumentis apparens eis, et loquens de regno Dei, eosque confortans et refouens  et cum eis sepius conuescens , premissis euidentissimis signis et ueritate tue carnis, in qua mortem passus es, auferens ab eorum cordibus omnem dubitationem, ad fidem et credulitatem tue resurrectionis solidasti. Miserere mei, dulcissime Domine Iesu, per admirabilem ascensionem tuam, qua discipulis tuis et matre tua uirgine aspicientibus, celos petens, humanam naturam, quam misericorditer pro peccatoribus susceperas, et in qua mortem passus mortem destruxeras, ad dexteram Patris collocasti. Miserere mei, dulcissime Domine Iesu, per aduentum sancti Spiritus, quem sicut promiseras discipulis tuis die Pentecostes misisti: quo impleti et uehementissime confortati, omni timore  postposito, ueritatem tue resurrectionis cunctis gentibus annuntiarent, eosque docerent quod si in te crederent et tuis preceptis obedirent, omni dubitatione posthabita, regnum celorum post mortem carnis ascenderent, et in eterna gloria tecum feliciter regnarent. Miserere mei, dulcissime Domine Iesu, per reditum tuum ad iudicandos uiuos et mortuos, quo iudicio malos a bonis separans, eterna perditione damnabis; bonos uero tecum ad celos ducens, in eterna felicitate collocabis.

His dulcissimis recordationibus et piis memoriis animatus, dulcissime Domine Iesu, et hec tanta beneficia infirmis et peccatoribus a te misericorditer collata, dum in secreto pectoris mei dulciter et cum magna admiratione uoluo et reuoluo; infirmas  memorias et recordationes peccati, que ad damnationem et damnationis perditionem trahunt, tua opitulante bonitate, aliquando respuo; et ea que diuina sapiunt, et infirmam animam et peccatricem subleuare solent, respicio, ueneror et amplector. Sed heu infelici anime mee, dulcissime et benignissime Domine! heu tante perditioni infelicem animam tam grauiter uexanti, et nisi misericordissima pietate tua sustineatur, in puncto ad infernum descendenti! Ecce enim dum cordis mei secretum diligenter inspicio, ipsam infelicem, animam meam, quam ante diuinam maiestatem tuam mundam et immaculatam stare putaueram, ueneno malitie et iniquitatis non parum infectam inuenio. Sepius uero dum etiam causa alicuius utilitatis cum  aliquo loqui incipio, statim, uel post paruam moram, in detractionem incurro, uel pro aliqua re impudenter murmuro, uel uitio curiositatis inepte succumbo, uel malarum cogitationum turpitudines motusque illicitos et impudicos in ipsis interioribus meis sustineo. Iterum atque iterum heu tante infelicitati, tanteque perditioni! Fateor, dulcissime Iesu, et expando coram te iniquitates meas, quas intus patitur misera anima mea. Dum enim ea que retro sunt obliuiscens ad ea que ante sunt me extendere uolo, atque in his dulcissimis recordationibus, quas superius commemoratus sum, diutius si possem [al. possum] delectari cupio, atque omnes cogitationes meas quasi in fasciculum colligens, omni perturbatione animi remota, adherere Deo perseueranti  continuatione desidero, subito nescio qua miseria me relabi ad inania et noxia conspicio: et tanquam mors subito [al. subita] interficiens, uel quemadmodum canis rabidus, qui nec percussione repulsus a laceratione hominis se temperat, carnalis delectatio omnem tranquillitatem animi, omnemque rectitudinem iustitie, quam me credebam habere, perturbat ac destruit. Et qui putabam me stare in arce uirtutum pro suaui odore earum, sentio intolerabilem ac teterrimum fetorem uitiorum.

Quid ergo faciam, dulcissime Domine Iesu, amator hominum et creator, reformator et Redemptor peccatorum? Quo me conuertam tantis circumdatus malis, tantis inuolutus pessimarum  delectationum tenebris? Infelix ego homo, quis me liberabit de corpore mortis huius. Quis autem, nisi gratia Domini mei Iesu Christi?  Miserere ergo, dulcissime Domine Iesu, miserere creature tue, miserere peccatricis anime mee. Intende, dulcissime Domine Iesu, intende miserie eius, et libera eam; propter inimicos eius eripe eam . Illumina oculos eius, ne unquam obdormiat in morte, ne quando dicat inimicus eius: Pre ualui aduersus eam . Iudica, Domine, nocentes eam, expugna impugnantes eam. Apprehende arma et scutum, et exurge in adiutorium. eius . Credo, dulcissime Domine Iesu, credo quoniam si arma tua ad defensionem eius arripias, et scuto cone uoluntatis tue   animam quam creasti defendas, quia nullus hostis, nullius iacula inimici, etsi foris expugnent, uel etiam intus seuire tentauerint, animam quam defendis ullo modo poterunt superare. Dulcissime et misericordissime Domine Iesu, sana eam multis malis obrutam, multis iniquitatibus superatam, multis facinoribus maculatam. Adiutor pauperum, defensor pupillorum, sana et adiuua eam a te creatam, a te redemptam, per te mundatam. Sustine conatum eius, conforta desiderium eius, et concede ei hoc spatium uite, in quo in hoc mundo conuersanda est, sic percurrere, et cunctas iniquitates suas per ineffabilem misericordiam tuam sic emendare, et per ueram penitentiam et ueram confessionem purgare, corrigere, mundare et abstergere,  ut, tua largiente indulgentissima pietate, ab omni labe uitiorum purgata, mundata, correcta et abstersa post mortem carnis, ad te dulcissimum Creatorem suum, piissimum Dominum suum peruenire ualeat, tuamque inenarrabilem gloriam cum omnibus sanctis tuis in eterna felicitate possidere per eterna secula. Amen.



257 ORATIO XuI [1240 1Kb] . AD CHRISTUM. Pro gratia lacrymarum obtinenda ex peccatorum recordatione.

Christe Domine, uerbum Patris, qui uenisti in hunc mundum peccatores saluos facere, rogo te per indulgentissima misericordie tue uiscera, emenda uitam meam, meliora actus, compone mores, tolle  de me quod mihi nocet et tibi displicet, et da quod nosti tibi placere et mihi prodesse. Quis potest facere mundum de immundo conceptum semine, nisi tu solus?  Tu es Deus omnipotens infinite pietatis, qui iustificas impios, et uiuificas mortuos propter peccatum, qui mutas peccatores, et non sunt. Tolle ergo de me quidquid tibi displicet in me. Imperfecta enim mea plurima uident oculi tui . Mitte, queso, manum pietatis  tue in me, et tolle de me quidquid offendit oculos pietatis tue in me. Coram te, Domine, est sanitas et infirmitas mea. Illum, precor, serua, istam sana. Sana me, Domine, et sanabor; saluum me fac, et saluus ero ; tu qui infirma sanas, et sanata conseruas, tu qui solo nutu tuo restauras diruta et collapsa. Si enim dignaris in agro tuo corde meo serere bonum semen, necesse est ut manu pietatis tue spinas prius euellas uitiorum meorum.

Dulcissime, benignissime, amantissime, carissime, desideratissime, amabilissime, pulcherrime, infunde, obsecro, multitudinem dulcedinis tue et caritatis tue pectori meo, ut nichil terrenum, nichil carnale desiderem uel cogitem, sed te solum amem,  te solum habeam in corde et in ore meo. Scribe digito tuo in pectore meo dulcem memoriam tui melliflui nominis, nulla unquam obliuione delendam. Scribe in tabulis cordis mei uoluntatem tuam, et iustificationes tuas, ut te immense dulcedinis Domi num, et precepta tua semper et ubique habeam pre oculis meis. Succende mentem meam igne illo tuo quem misisti in terram, et uoluisti uehementer accendi, ut sacrificium spiritus contribulati, et cordis contriti , obortis lacrymis quotidie of feram tibi.

Dulcis Christe, bone Iesu, sicut desidero, sicut tota mente mea peto, da mihi amorem tuum sanctum et castum, qui me repleat, teneat, totumque possideat. Et da mihi euidens signum amoris tui,  irriguum lacrymarum fontem iugiter manantem, ut ipse quoque lacryme tui in me testentur amorem, ipse prodant, ipse loquantur quantum te diligit [1241 1Kb] anima mea, dum pre nimia dulcedine amoris tui nequit se a lacrymis continere. Reminiscor, pie Domine, illius bone mulieris Anne, que ad tabernaculum rogatura pro filio uenit, de qua Scriptura refert quod uultus eius post lacrymas et preces non sunt amplius in diuersa mutati . Sed memor tante uirtutis tanteque constantie, dolore torqueor, et uerecundia confundor; quia me miserum nimis deorsum iacere intueor. Si enim ita fleuit, et in stetu perseuerauit mulier, que querebat filium, quomodo plangere, et in planctu persistere debet anima mea, que querit et amat Deum, et ad eum  peruenire desiderat? Quomodo gemere ac flere debet talis anima, que querit Deum die ac nocte, que preter Christum nichil uult amare? Mirum quippe est, si iam non facte sunt ei lacryme sue panes die ac nocte . Respice ergo, et miserere mei , quia dolores cordis mei multiplicati sunt. Da mihi consolationem tuam celestem, et noli spernere peccatricem animam, pro qua mortuus es. Da mihi, queso, lacrymas ex  toto affectu internas, que peccatorum meorum possint soluere uincula, et celesti iucunditate semper repleant animam meam; si non cum ueris et perfectis monachis, quorum uestigia nequeo imitari, saltem cum deuotis mulieribus quantulamcunque portionem in regno tuo merear adipisci.

uenit quoque mihi in mentem alterius mulieris deuotio mira, que te in sepulcro iacentem pio amore querebat, que recedentibus discipulis de sepulcro non recedebat, que sedebat ibi tristis et merens, et diu multumque flebat; et resurgens multis lacrymis iterum iterumque antra deserti sepulcri uigilantibus oculis explorabat, si forte alicubi te uidere posset, quem feruenti desiderio querebat. Iam certe semel et iterum ingressa sepulcrum  uiderat, sed nimium amanti non satis erat, uirtus enim boni operis perseuerantia est. Et quia pre ceteris dilexit, et diligendo fleuit, et flendo quesiuit, et querendo perseuerauit, ideo prima omnium te inuenire, te uidere [1242 1Kb] , te alloqui meruit. Et non solum hec, sed etiam ipsis discipulis gloriose resurrectionis tue prenuntia exstitit, te precipiente, et clementer monente: uade, dic fratribus meis ut eant in Galileam, ibi me uidebunt . Si ergo ita fleuit, et in fletu perseuerauit mulier, que uiuentem cum mortuis querebat , que te manu fidei tangebat, quomodo plangere et in planctu persistere debet anima, que te Redemptorem suum iam celo presidentem et ubique regnantem corde credit, ore confitetur?   Quomodo ergo gemere et flere debet talis anima, que te toto corde diligit teque toto desiderio uidere concupiscit?

Solum confugium, et unica spes miserorum, Domine, cui nunquam sine spe misericordie supplicatur, presta mihi hanc gratiam propter te, et propter nomen sanctum tuum, ut quoties de te cogito, de te loquor, de te scribo, de te lego, de te confero, quoties tu reminiscor, tibi assisto, laudes, preces, et sacrificium offero, toties obortis lacrymis in conspectu tuo copiose et dulciter fleam, ita ut efficiantur mihi lacryme mee panes die ac nocte . Tu quidem, Rex glorie et omnium uirtutum magister, docuisti nos uerbo et exemplo gemere et flere, dicens: Beati qui lugent, quoniam ipsi consolabuntur  . Tu fleuisti defunctum amicum, et lacrymatus es ualde super perituram ciuitatem. Rogo te, bone Iesu, per illas pretiosissimas lacrymas tuas, et per omnes miserationes tuas, quibus mirabiliter nobis perditis subuenire dignatus es, da mihi gratiam lacrymarum, quam multum desiderat et appetit anima mea, quia sine dono tuo [1243 1Kb] non possum habere eam, sed per Spiritum sanctum tuum, qui dura corda peccatorum mollit, et ad fletum  compungit. Da mihi gratiam lacrymarum, sicut dedisti patribus nostris, quorum uestigia debeo imitari, ut plangam me in omni uita mea, sicut ipsi se planxerunt nocte ac die. Propter merita et orationes eorum qui tibi placuerunt et deuotissime seruierunt, miserere mei miserrimi et indigni serui tui, et da mihi gratiam lacrymarum. Da mihi irriguum superius, et irriguum inferius, ut sint mihi lacryme mee panes die ac nocte, efficiarque in conspectu tuo, Deus meus, per ignem compunctionis, holocaustum pingue et medullatum; macter totus in ara cordis mei, tanquam pinguissimum holocaustum assumar tibi in odorem suauitatis. Da mihi, dulcissime, fontem irriguum fontemque perspicuum, in quo lauetur assidue istud inquinatum holocaustum. Licet enim  me totum tibi obtulerim opitulante gratia tua, in multis 258 tamen quotidie offendo propter nimiam fragilitatem meam. Da ergo mihi gratiam lacrymarum, benedicte et amabilis Deus, precipue ex multa dulcedine amoris tui, et commemoratione misericordiarum tuarum, prepara hanc mensam famulo tuo in conspectu tuo; et da mihi eam in potestatem [1244 1Kb] , ut quoties uolo satier ex ea, tribue pro pietate et bonitate tua, ut iste calix tuus inebrians et preclarus satiet sitim meam , ut inhiet tibi spiritus meus, et ardeat mens mea in amore tui, oblitus uanitatis et miserie. Audi, Deus meus, audi, lumen oculorum meorum, audi que peto, et da ut petam quod audias. Pie et exorabilis Domine, ne efficiaris mihi inexorabilis propter peccata mea,  sed propter bonitatem tuam suscipe preces serui tui, et da mihi effectum petitionis mee et desiderii mei, precibus et meritis gloriose uirginis Marie domine mee et omnium sanctorum. Amen.



ORATIO XuII [1245 1Kb] . AD CHRISTUM. Cum ardenti desiderio solum Christum amandi.

Iesu nostra redemptio, amor et desiderium, Deus de Deo, adesto mihi famulo tuo. Te inuoco, ad te clamo clamore magno in toto corde meo. Te inuoco in animam meam, intra in eam, et coapta eam tibi, ut possideas eam sine ruga et sine macula. Mundissimo namque Domino munda debetur habitatio. Sanctifica ergo me uas tuum quod fecisti, de malitia euacua, imple de gratia, et plenum conserua, ita ut  dignum habitationis tue efficiar templum hic et in perpetuum. Dulcissime, benignissime, amantissime, carissime, potentissime, desideratissime, pretiosissime, amabilissime, pulcherrime, tu melle dulcior, lacte et niue candidior, nectare suauior, gemmis et auro pretiosior, cunctisque terrarum diuitiis et honoribus mihi carior. Quid dico, Deus meus, una spes mea tam grandis misericordia tua? Quid dico, dulcedo felix et secura? Quid dico, dum talia dico?  Dico quod ualeo, sed non dico quod debeo. Utinam possem talia dicere, qualia illi hymnidici angelorum chori! O quam libenter me in tuis laudibus [1246 1Kb] totum effunderem! O quam deuotissime illa celestis melodie cantica ad laudem et gloriam nominis tui in medio Ecclesie infatigabilis [1247 1Kb] perorarem!

Sed quia talia non possum, nunquid tacebo? ue tacentibus de te, qui ora mutorum resoluis, et linguas infantium facis disertas . ue tacentibus de te, quoniam ipsi loquaces muti sunt, cum non tuas laudes dicunt. Quis digne te laudare potest, o ineffabilis uirtus et sapientia Patris? Et quoniam nulla inuenio uerba quibus te sufficienter ualeam explicare, cunctipotens et omniscium uerbum, dicam interim quod ualeo, donec iubeas me  uenire ad te, ubi possim dicere quod te decet, et me oportet. Et ideo suppliciter rogo ut non respicias tantum ad id quod modo dico, sed ad id quod dicere opto. Cupio enim desiderio magno de te eloqui quod oportet et decet, quia te decet laus, te decet hymnus , tibique debetur omnis honor. Scis ergo, occultorum cognitor Deus, quoniam non solum terra, et omnibus que in ea sunt, tu mihi carior es [1248 1Kb] ; sed etiam ipso celo [1249 1Kb] et omnibus que in eo sunt tu mihi acceptabilior es [1250 1Kb] : diligo enim te super celum et terram, et cetera omnia que in eis sunt; imo nisi amore [1251 1Kb] nominis tui que transitoria sunt, procul dubio amanda non sunt. Amo te, Deus meus, amore magno, magisque te amare cupio. Da mihi ut amem te semper quantum  uolo, et quantum debeo [1252 1Kb] ; ut tu solus sis tota intentio mea, et omnis meditatio mea. Te mediter per dies sine cessatione, te sentiam per soporem in nocte, te alloquatur spiritus meus, tecum fabuletur mens mea. Lumine sancte uisionis tue illustretur cor meum, ut, te rectore, te duce ambulem de uirtute in uirtutem, tandemque uideam te Deum deorum in Sion, nunc quidem per speculum in enigmate, tunc autem facie ad faciem, ubi cognoscam te, sicut et cognitus sum . Beati mundo corde, quoniam ipsi Deum uidebunt . Beati qui habitant in domo tua, Domine, in secula seculorum laudabunt te .

Rogo itaque te, Domine, per omnes miserationes  tuas, quibus de morte eterna liberati sumus, mollifica cor meum durum et lapideum, saxeum et ferreum, tua sacratissima et potenti unctione, et fac me per ignem compunctionis coram te omni hora hostiam uiuam fieri. Fac me in tuo conspectu cor contritum et humiliatum semper habere, cum lacrymarum abundantia. Fac me ex tuo [1253 1Kb] desiderio huic mundo funditus exstingui, et transeuntium rerum obliuisci pre magnitudine timoris et amoris tui, usque adeo  ut de temporalibus nec lugeam, nec gaudeam, nec metuam aliquid temporale nec diligam, nec blandis corrumpar, nec aduersis concutiar. Et quia tua ualida est ut mors ditectio , absorbeat, queso, mentem meam ab omnibus que sub celo sunt, ignita [1254 1Kb] et melliflua uis amoris tui, ut tibi soli inheream, solaque tue suauitatis memoria pascar. Descendat, Domine, descendat, precor, descendat in cor meum odor tuus suauissimus, ingrediatur amor tuus mellifluus. ueniat mihi tui saporis mira et inenarrabilis fragrantia, que sempiternas in me suscitet concupiscentias, et ex corde meo producat uenas salientis aque in uitam eternam .

Immensus es, Domine, et ideo sine mensura debes amari et laudari ab iis quos tuo pretioso sanguine  redemisti. Amator hominum benignissime, clementissime Domine, et equissime iudex, cui omne iudicium dedit Pater , sapientissimo tue equitatis iudicio discernis hoc rectum et iustum esse, ut filii huius seculi, noctis et tenebrarum, prestantiori desiderio, uirtute atque studio diligant et querant perituras diuitias et fugitiuos honores quam nos serui tui diligamus te Deum nostrum, per quem facti et redempti sumus. Si enim homo hominem tanta diligit dilectione, ut alter alterum uix patiatur abesse; si sponsa sponso tanto conglutinatur mentis ardore ut pre magnitudine amoris nulla perfrui ualeat requie, cari sui absentiam non sine magno merore ferens, qua ergo dilectione, quo studio, quo feruore anima, quam desponsasti  tibi fide et miserationibus, debet diligere te uerum Deum, et pulcherrimum sponsum, qui nos sic amasti et saluasti, qui pro nobis tot, tanta et talia fecisti? Quanquam autem hec infirma habeant [1255 1Kb] suas delectationes, suosque amores, non tamen tali modo delectant, sicut tu, Deus noster. In te enim delectatur iustus, quia amor tui suauis est et quietus; nam pectora que possides, dulcedine et suauitate et tranquillitate reples. Econtra amor seculi et carnis anxius est et perturbatus, animas certe quas ingreditur, quietas non patitur; semper enim suspicionibus et perturbationibus, uariisque timoribus sollicitat eas. Tu itaque es delectatio rectorum, et merito; quies enim ualida est apud te et imperturbabilis uita. Qui intrat in te, bone Domine,  intrat in gaudium Domini sui , et non timebit amplius, sed habebit se optime in optimo loco, dicens: Hec requies mea in seculum seculi: hic habitabo, quoniam elegi eam . Et illud: Dominus regit me et nichil mihi deerit: in loco pascue ibi me collocauit .

Dulcis Christe, bone Iesu, reple semper, queso, cor 259 meum inexstinguibili dilectione tua, continua  recordatione tua; adeo ut sicut flamma urens totus ardeam in tui amoris dulcedine, quem et [1256 1Kb] aque multe in me nunquam possint exstinguere. Fac me, dulcissime Domine, amare te, et desiderio tuo deponere pondus omnium carnalium desideriorum et terrenarum concupiscentiarum grauissimam sarcinam, que impugnant et aggrauant miseram animam meam: ut post te expedite in odorem [1257 1Kb] unguentorum tuorum currens , usque ad tue pulchritudinis uisionem efficaciter satiandus, quantocius te quoque duce merear peruenire. Duo enim amores, alter bonus, alter malus; alter dulcis, alter amarus, non se simul in uno capiunt pectore. Et ideo si quis preter te aliud diligit, non est caritas tua, Deus, in eo, amor dulcedinis, et dulcedo  amoris, amor non crucians, sed delectans; amor sincere et caste permanens [1258 1Kb] in seculum seculi; amor qui semper ardes, nunquam exstingueris. Dulcis Christe, bone Iesu, caritas, Deus meus, accende me totum igne tuo, amore tuo, suauitate et dulcedine tua, iucunditate et exsultatione tua, uoluptate et concupiscentia tua, que sancta est et bona, casta et munda, tranquilla est et secura; ut totus dulcedine amoris tui plenus, totus flamma caritatis tue succensus diligam te Deum meum ex toto corde meo, totisque medullis precordiorum meorum, habens te in corde, in ore, et pre oculis meis semper et ubique, ita ut nullus pateat in me locus adulterinis amoribus. Audi, Deus meus, audi, lumen oculorum meorum , audi que peto; et da que  petam, ut audias me. Pie et misericordissime Domine, ne efficiaris mihi inexorabilis propter peccata mea, sed propter bonitatem tuam suscipe preces serui tui, et da mihi effectum petitionis mee et desiderii mei intercedente, et orante, et impetrante gloriosa uirgine genitrice tua Maria, domina mea, cum omnibus sanctis tuis. Amen.



ORATIO XuIII [1259 1Kb] . AD CHRISTUM. Quem unum esurit et sitit anima Christiana.

Iesu Domine, Iesu pie, qui mori dignatus es propter peccata nostra, et resurrexisti propter iustificationem nostri, rogo te per gloriosam resurrectionem tuam, resuscita me de sepulcro uitiorum et peccatorum meorum omnium, et da mihi quotidie  partem in resurrectione prima, ut in resurrectione tua merear ueraciter percipere portionem. Dulcissime, benignissime, amantissime, carissime, pretiosissime, desideratissime, amabilissime, pulcherrime, ascendisti in celum cum triumpho glorie tue, et sedes ad dexteram Patris; rex potentissime, trahe me sursum ad te, ut curram post te in odorem unguentorum tuorum , curram et non  deficiam, te trahente, te ducente me currentem [1260 1Kb] , trahe os sitientis te anime in superna fluenta eterne satietatis: imo trahe me ad te fontem uiuum, ut inde [1261 1Kb] pro captu meo bibam unde semper uiuam, Deus meus, uita mea. Tu enim dixisti ore tuo sancto et benedicto: Si quis sitit, ueniat ad me et bibat . Fons uite, da sitienti anime semper bibere ex te, ut secundum sanctam et ueridicam promissionem tuam, de uentre meo fluant aque uite. Fons uite, reple mentem meam torrente uoluptatis tue , et inebria cor meum sobria ebrietate amoris tui; ut obliuiscar que uana sunt et terrena, et te solum iugiter habeam in memoria mea, sicut scriptum est: Memor fui Dei, et delectatus sum .


Da mihi Spiritum sanctum tuum, quem significabant ille aque, quas sitientibus daturum te promiseras. Da, queso, toto desiderio et omni studio tendere quo te ascendisse post resurrectionem die quadragesimo credimus, ut in presenti quidem miseria solo tenear corpore, tecum autem sim cogitatione semper et auiditate; ut ibi sit cor meum, ubi tu es thesaurus  meus desiderabilis et incomparabilis, multumque amabilis. In hoc enim magno huius uite diluuio, ubi circumstantibus agitamur procellis, et non inuenietur fida statio, et locus eminentior, ubi pes columbe ualeat aliquatenus requiescere: nusquam tuta pax, nusquam secura quies; ubique bella et lites, ubique hostes, foris pugne, intus timores . Et quia altera  pars sumus celi, altera terre; corpus quod corrumpitur, aggrauat animam . Idcirco animus meus, socius et amicus meus, fatigatus de uia ueniens languet, et iacet discissus atque laceratus ab iis, quas pertransierat, uanitatibus: esurit et sitit ualde, et non habeo quid ponam ante illum, quia pauper sum et mendicus . Tu, Domine Deus meus, diues omnium bonorum et dapum superne satietatis opulentissime largitor, da lasso cibum, collige dispersum, redintegra scissum. En stat ad ostium, et pulsat : obsecro per uiscera misericordie tue, quibus uisitasti nos oriens ex alto , aperi pulsanti misero manum pietatis tue, et iube propitiabili dignatione ut ingrediatur ad te, requiescat in te, reficiatur de  te uiuo celestique pane: quo satiatus, resumptisque uiribus ad superiora conscendat, et de hac ualle lacrymarum penna sancti desiderii raptus, ad celestia regna uolitet.

Assumat, Domine, assumat, rogo, spiritus meus pennas, ut aquile, et uolitet et non deficiat; uolet et perueniat usque ad decorem domus tue, et locum habitationis glorie tue , ut ibi super  mensam refectionis ciuium supernorum pascatur de occultis tuis in loco pascue tue , iuxta fluenta plenissima: requiescat in te, Deus meus, cor meum, cor mare magnum, tumens fluctibus. Tu qui imperasti uentis et mari, et facta est tranquillitas magna , ueni et gradere super fluctus cordis mei; ut tranquilla et serena fiant omnia mea, quatenus unum bonum meum amplectar te, et dulce lumen oculorum meorum  contempler te sine tumultuantium cogitationum ceca caligine. Confugiat, Domine, mens mea sub umbra alarum tuarum  ab estibus cogitationum huius seculi, ut in tui refrigerii temperamento absconsa, letabunda cantet et dicat: In pace in idipsum dormiam et requiescam .


Dormiat, obsecro, Domine Deus meus, dormiat memoria mea ab omnibus [1262 1Kb] que sub celo sunt, uigilans te, sicut scriptum est; Ego dormio, et cor meum uigilat . Sit tuta, sit semper sedura sub pennis protectionis tue anima mea, Deus meus. Maneat in te, et foueatur semper a te. Contempletur te in mentis excessu, et cantet laudes tuas in iubilatione; et hec dulcia bona tua sint inter hos turbines consolatio mea interim, donec ueniam ad te pacem ueram, ubi non est arcus, scutum, gladius et bellum, sed est summa et recta securitas, et secura tranquillitas, tranquilla iucunditas, et iucunda felicitas, et felix eternitas, et eterna beatitudo, et beata tui uisio, et laudatio in secula seculorum. Amen.



260 ORATIO XIX. AD CHRISTUM. Quando dissolui cupis et esse cum Christo secundum dictum Apostoli.

Christe Domine, uirtus et sapientia Patris, qui ponis nubem ascensum tuum, qui ambulas super pennas uentorum, qui facis angelos tuos spiritus, et ministros tuos ignem urentem , obsecro et humiliter rogo, da prepetes pennas fidei, da celeres alas uirtutum, quibus euectus eterna et celestia ualam contemplari. Adhereat, queso, anima mea post te, et suscipiat me dextera tua . Sustollat me super altitudinem terre, et cibet me illa celesti hereditate, cui suspirat peregrinatio mea die ac nocte. Et quia moribunda membra uigorem  anime hebetant,


Disiice terrene nebulas et pondera molis,
Siste uagam mentem, per deuia multa ruentem,
Et da celestem mentem conscendere sedem,

ut supremo lumine irradiata, terram despiciat, celum aspiciat, peccata oderit, iustitiam diligat. Quid enim pulchrius, quidue dulcius, quam inter tenebras huius uite multasque amaritudines diuine dulcedini inhiare, et eterne beatitudini suspirare, illicque teneri mente ubi uera haberi gaudia certissimum  est? Dulcissime, amantissime, benignissime, carissime, pretiosissime, desideratissime, amabilissime, pulcherrime, quando te uidebo? Quando apparebo ante faciem tuam? Quando satiabor de pulchritudine tua? Quando educes me de hoc carcere tenebroso, ut confitear nomini tuo, ita ut deinceps non compungar? Quando transibo in illam admirabilem et pulcherrimam domum tuam, ubi personat uox letitie et exsultationis in tabernaculis iustorum?  Beati qui habitant in domo tua, Domine, in secula seculorum laudabunt te . Beati, et uere beati, quos elegisti et assumpsisti in illam celestem hereditatem .

Ecce sancti tui, Domine, florent ante te, sicut lilium. Replentur enim ab ubertate domus tue, et  torrente uoluptatis tue potas eos, quoniam tu es fons uite, et in lumine tuo uident lumen , usque adeo ut ipsi, uidelicet lumen illuminatum per te Deum illuminantem, sicut sol, effulgeant in conspectu tuo. O quam mira, quam pulchra, quam acceptabilia sunt domus tue habitacula, Domine uirtutum! concupiscit intrare in ea hec peccatrix anima mea. Domine, dilexi decorem domus tue, et locum habitationis glorie tue . Unam petii a Domino, et hanc requiram, ut inhabitem in domo Domini omnibus diebus uite mee . Quemadmodum desiderat ceruus ad fontes aquarum, ita desiderat anima mea ad te, Deus. Quando ueniam, et apparebo ante faciem tuam?  Quando uidebo Deum meum, quem sitit anima mea?  Quando uidebo eum in terra uiuentium? In ista enim terra morientium uideri non potest mortalibus oculis. Quid faciam miser ego grauedine compedis mortalitatis mee constrictus? Quid faciam? Dum sumus in corpore, peregrinamur a Domino ; non habemus hic manentem ciuitatem, sed futuram inquirimus . Noster autem municipatus in celis est. Heu mihi, quia incolatus meus prolongatus est: habitaui cum habitantibus Cedar, multum incola fuit anima mea . Quis dabit mihi pennas sicut columbe, et uolabo, et requiescam?  Nihil mihi tam dulce quam cum Domino meo esse. Mihi autem adherere Deo bonum est . Da mihi, Domine, donec his fragilibus assisto membris, tibi adherere,  sicut scriptum est: Qui adheret Domino, unus spiritus est cum eo .

Prebe mihi, rogo, contemplationis pennas, quibus indutus ad te uolitem sursum. Et quia omne sinistrum deorsum iacet, tene mentem meam, ne ad ima tenebrose uallis corruat, ne interueniente umbra terre a te uero iustitie Sole separetur, et obducta tenebrarum [al., adducta tenebrarum] nebula prohibeatur alta respicere. Idcirco sursum tendo ad pacis gaudia, lucisque delectabilem et serenissimum  statum. Tene cor meum manu tua, quia sine te ad altiora non rapitur. Illuc festino, ubi summa pax regnat, et iugis tranquillitas rutilat. Tene et rege spiritum meum, et assume illum tu secundum uoluntatem, ut te duce ascendat in illam regionem ubertatis, ubi pascis Isrel in eternum pabulo ueritatis, ut ibi uel rapida cogitatione attingat te summam sapientiam super omnia manentem, cuncta transeuntem, et omnia gubernantem. Sed uolitanti ad te anime multa sunt que obstrepunt. Iussu tuo, Domine, conticescant mihi omnia. Ipsa sibi anima mea sileat, omnia pertranseat, omnia que creata sunt transcendat a se et perueniat ad te, atque in te solo Creatore omnium oculos fidei figat, tibi inhiet, tibi intendat, te meditetur, te contempletur,  te sibi ante oculos ponat, te sub corde reuoluat uerum et summum bonum, et gaudium sine fine mansurum.

Multe denique sunt contemplationes, quibus anima deuota tibi mirabiliter pascitur, sed in nulla earum ita delectatur et requiescit anima mea sicut in te, et quando te solum cogitat et contemplatur. Quam magna multitudo dulcedinis tue, Domine, quam mirabiliter inspiras cordibus amatorum tuorum! quam mira suauitas amoris tui, quo perfruuntur illi qui nichil preter te diligunt, nichil querunt, nichil etiam cogitare concupiscunt! Felices illi, quibus tu solus spes es, et omne opus eorum oratio. Beatus qui sedet solitarius et tacet, et stat super custodiam suam iugiter die ac nocte, ut adhuc in  hoc fragili corpusculo positus prelibare ualeat aliquatenus dulcedinem tuam. Rogo te per illa salutifera uulnera tua, que passus es in cruce pro salute nostra, e quibus emanauit ille pretiosus sanguis quo sumus redempti, uulnera hanc animam meam peccatricem, pro qua etiam mori dignatus es, uulnera eam igneo et potentissime telo tue nimie caritatis. uiuus est enim sermo Dei et efficax, et penetrabilior omni gladio ancipiti . Tu sagitta electa, et gladius acutissimus qui durum scutum humani cordis penetrare tua potentia uales, confige cor meum iaculo tui amoris, ut dicat tibi anima mea: Charitate tua uulnerata sum, ita ut ex ipso uulnere amoris tui uberrime fluant lacryme die ac nocte. Percute, Domine, percute, obsecro,  hanc durissimam mentem meam pia et ualida cuspide dilectionis tue, et altius ad intima penetra  potenti uirtute, et sic de capite meo educ aquam immensam, et de oculis meis uerum fontem lacrymarum iugiter manantem, ex nimio affectu et desiderio uisionis pulchritudinis tue, ut lugeam die ac nocte, nullam in presenti uita recipiens consolationem, donec te in celesti thalamo merear uidere dilectum et pulcherrimum Sponsum meum, Deum et Dominum meum, ut ibi uidens gloriosam, admirabilem et pulcherrimam faciem tuam, omni dulcedine plenam, cum iis quos elegisti, maiestatem tuam supplex adorem, et illic tandem celesti et ineffabili repletus iubilo eterne exsultationis exclamem cum diligentibus te, dicens: Ecce quod concupiui iam uideo, quod speraui iam teneo, quod desideraui iam habeo. Illi namque in celis iunctus  sum quem in terris positus tota uirtute dilexi, tota caritate amplexus sum, cui toto amore inhesi, ipsum laudo, benedico atque adoro. Qui uiuit et regnat Deus in secula seculorum. Amen.



261 ORATIO XX [1263 1Kb] . AD CHRISTUM. Ad accendendum in se amorem Dei, et Christi desiderium.

Domine Iesu Christe, redemptio mea, misericordia mea, salus mea, te laudo, tibi gratias ago, quamuis ualde impares tuis beneficiis, quamuis multum expertes digne deuotionis [1264 1Kb] , quamuis nimis macras [1265 1Kb] a desiderata pinguedine dulcissimi tui affectus, tamen qualescanque laudes, qualescunque gratias [1266 1Kb] , non quales scio me debere; sed sicut potest conari, tibi persoluit anima mea. Spes cordi mei, uirtus  anime mee, auxilium infirmitatis mee, compleat [1267 1Kb] tua potentissima benignitas quod [1268 1Kb] conatur mea tepidissima imbecillitas. uita mea, finis [1269 1Kb] intentionis mee, et si nondum merui te tantum [1270 1Kb] , quantum debitor sum, amare; utique saltem desidero te tantum amare quantum debeo [1271 1Kb] . Illuminatio mea , tu uides conscientiam meam; quia, Domine, ante te omne desiderium meum, et tu donas, si quid bene uult anima mea [1272 1Kb] . Si bonum est, Domine, quod inspiras, imo quia bonum est ut te uelim amare, da quod me facis uelle. Da ut quantum iubes, tantum te merear amare. Laudes et gratias tibi ago pro desiderio quod inspirasti. Laudes et preces offero, ne [1273 1Kb] sit mihi donum tuum infructuosum, quod tua sponte dedisti [1274 1Kb] . Perfice quod  incepisti, et dona quod me benigne preueniendo immeritum desiderare fecisti Conuerte, benignissime,  meum teporem [1275 1Kb] in feruentissimum tui amorem. Ad hoc [1276 1Kb] , clementissime, tendit hec oratio mea, hec memoria et meditatio beneficiorum tuorum, ut accendas in me tui amorem [1277 1Kb] . Tua me, Domine, bonitas creauit, tua misericordia creatum ab originali peccato mundauit; tua patientia post illam emundationem [1278 1Kb] baptismi, in aliis peccatorum sordibus uolutatum [1279 1Kb] hactenus tolerauit, nutriuit et exspectauit. Exspectas tu, bone Domine, meam correctionem [1280 1Kb] ; exspectat anima mea ad sufficienter penitendum [1281 1Kb] , et ad bene uiuendum, tue gratie inspirationem.

Deus meus [1282 1Kb] , Creator meus, tolerator et nutritor meus, esto adiutor meus , te sitio [1283 1Kb] , te esurio, te desidero, ad te suspiro, te concupisco [1284 1Kb] . Et sicut pupillus benignissimi patris orbatus presentia,  flens et eiulans incessanter eius dilectam faciem toto corde amplectitur: sic et ego [1285 1Kb] non quantum debeo, sed quantum queo, memor passionis tue, memor alaparum tuarum, memor flagellorum, memor crucis, memor uulnerum [1286 1Kb] tuorum, memor qualiter pro me occisus es, qualiter conditus, qualiter sepultus, simul memor tue gloriose resurrectionis et admirabilis ascensionis: hec indubitata fide teneo, exsilii mei erumnas defleo, spero tui aduentus solam consolationem, ardeo [1287 1Kb] tui uultus gloriosam contemplationem. Heu mihi, qui [1288 1Kb] uidere non potui Dominum angelorum humiliatum ad conuersationem hominum, ut homines exaltaret ad conuersationem angelorum, cum Deus offensus sponte moriebatur [1289 1Kb] ut peccator uiueret. Heu mihi qui [1290 1Kb]  tam admirabili, tam inestimabili pietati [1291 1Kb] presens obstupescere non merui! Cur, o anima mea, te presentem non transfixit [1292 1Kb] gladius doloris acutissimi; cum ferre non posses uulnerari lancea latus tui Saluatoris, cum uidere nequires uiolari clauis manus et pedes tui plasmatoris, cum horreres effundi [1293 1Kb] sanguinem tui Redemptoris? Cur non es inebriata lacrymarum amaritudine, cum ille potaretur amaritudine fellis? Cur non es compassa castissime uirgini, dignissime matri eius benignissime [1294 1Kb] Domine tue.


Domina mea misericordissima, quos fontes dicam  erupisse de tuis pudicissimis oculis, cum attenderes unicum filium tuum innocentem coram te ligari, flagellari et mactari? Quos fletus credam [1295 1Kb] perfudisse piissimum tuum uultum, cum susciperes eumdem filium tuum Deum et Dominum tuum in cruce sine culpa extendi, et carnem de carne tua ab impiis crudeliter dissecari? Quibus singultibus estimabo purissimum pectus tuum uexatum esse, cum tu audires: Mulier, ecce filius tuus; et discipulus: Ecce mater tua?  Cum acciperes in filium discipulum [1296 1Kb] pro magistro, seruum pro Domino? Utinam cum felice Ioseph Dominum meum de cruce deposuissem, aromatibus condiuissem [1297 1Kb] , in sepulcro collocassem, aut saltem [1298 1Kb] , prosecutus [1299 1Kb] essem, ut tanto funeri non deesset aliquid mei obsequii! Utinam cum beatis mulieribus corusca  uisione angelorum essem territus, et audiissem nuntium Dominice resurrectionis, nuntium mee consolationis, nuntium tam exspectatum, nuntium tam desideratum! Utinam, inquam, audiissem ex ore angeli: Nolite timere, uos: Iesum queritis crucifixum, surrexit, non est hic! 

Benignissime, suauissime, serenissime, quando restaurabis mihi, quia non [1300 1Kb] uidi illam beatam [1301 1Kb] tue carnis incorruptionem; quia non fui deosculatus loca uulnerum, et fixuras [1302 1Kb] clauorum; quia non respersi lacrymis gaudii cicatrices testes ueri corporis [1303 1Kb] ? Admirabilis, inestimabilis, incomparabilis, quando [1304 1Kb] consolaberis , et [1305 1Kb] compesces me a dolore meo? Non enim capit in me [1306 1Kb] dolor meus, quandiu peregrinus sum a Domino  meo. Heu mihi, Domine, heu anime mee! Recessisti, consolator uite mee, hec ualedixisti [1307 1Kb] mihi. Ingrediens uias tuas benedixisti tuis, nec adfui. Eleuatis manibus a nube susceptus es in celum, nec uidi. Angeli promiserunt te rediturum, nec audiui. Quid dicam? quid faciam? quo uadam? ubi eum queram; ubi uel quando inueniam [1308 1Kb] ? Quem rogabo? quis nuntiabit dilecto quia amore langueo?  Defecit gaudium cordis mei; uersus est in luctum risus meus . Defecit caro mea,  et cor meum; Deus cordis mei, et pars mea Deus in eternum . Renuit consolari anima  mea  nisi de te dulcedo mea. Quid enim mihi est in celo, et a te quid uolui super terram?  Te uolo, te spero, te quero, tibi dixit cor meum: Quesiui uultum, uultum tuum, Domine [1309 1Kb] , requiram; ne auertas faciem tuam a me .

Amator hominum benignissime, tibi derelictus est pauper, orphano tu eris adiutor . Mi aduocate tutissime, miserere mei orphani [1310 1Kb] derelicti; pupillus factus sum absque patre ; anima mea quasi uidua. Respice orbitatis et uiduitatis mee lacrymas; quas tibi offero, donec redeas. Eia iam, Domine, eia appare mihi, et consolatus ero; ostende [1311 1Kb] mihi faciem tuam, et saluus ero . Exhibe presentiam tuam, et consecutus  ero desiderium meum. Reuela gloriam tuam, et erit perfectum gaudium meum. Sitiuit in te anima mea, quam multipliciter tibi caro mea . Sitiuit anima mea ad Deum, fontem uiuum; quando ueniam, et apparebo ante faciem Domini [1312 1Kb] ?  Quando uenies, consolator meus, quem exspecto [1313 1Kb] ? O si quando uidebo gaudium meum, quod desidero. O si satiabor cum apparuerit gloria tua [1314 1Kb] , quam esurio [1315 1Kb] . O si inebriabor ab ubertate domus tue  ad quam suspiro: si potabis me torrente uoluptatis tue  quam sitio. Sint mihi, Domine, interim lacryme mee panes die ac nocte, donec dicatur mihi: Ecce Deus 262 tuus ; donec audiam: Anima [1316 1Kb] , ecce sponsus tuus . Pasce  interim me singultibus meis, pota me interim fletibus meis, refocilla [1317 1Kb] me doloribus meis. ueniet interea fortasse [1318 1Kb] Redemptor meus, quia bonus est; nec tardabit, quia pius est: ipsi gloria in secula seculorum. Amen.



ORATIO XXI [1319 1Kb] . AD CHRISTUM. Oratio serui Dei de se humiliter sentientis.

Scio, Domine Iesu Christe [1320 1Kb] , scio, et fateor quod non sum dignus quem tu diligas; sed certe tu non es indignus, quem ego diligam. Indignus quidem sum tibi seruire, sed non es tu indignus seruitio creature tue. Da mihi ergo, Domine, unde tu es dignus, et ero dignus unde sum indignus. Fac me [1321 1Kb] quo modo uis, a peccatis cessare, ut quo modo debeo,  possim tibi seruire. Concede mihi per tuam piissimam misericordiam sic custodire, regere et finire  uitam meam, ut in pace dormiam, et requiescam  in te. Presta mihi, Domine, ut in fine recipiat anima mea somnum cum requie, requiem cum saturitate, saturitatem cum eternitate, per Iesum Christum Dominum nostrum. Amen [1322 1Kb] .



ORATIO XXII. AD CHRISTUM. Orat. penitentis diuinum auxilium humiliter postulantis.

Domine Iesu Christe Redemptor meus, misericordia mea, salus mea, consolatio mea, uita mea, te laudo, tibi gratias ago; tua bonitas me creauit, tua misericordia me ab originali peccato mundauit; tua presentia post illam emundationem me in aliis sordibus uoluptatum hactenus tolerauit, nutriuit et exspectauit. Domine Deus, Creator meus, tolerator meus,  nutritor meus, et adiutor meus, te sitio, te esurio, te desidero, ad te suspiro, te concupisco. Benignissime, suauissime, serenissime, te uolo, te quero, te spero uidere. Renuit consolari anima mea , nisi de te, dulcedo mea.

Accede ad me, Domine; appare mihi, et consolatus ero; ostende mihi faciem tuam, et saluus ero ; exhibe presentiam tuam, et implebitur desiderium meum. Reuela gloriam tuam, et perfectum erit gaudium meum. Sitiuit in te anima mea, quam multipliciter tibi caro mea : quando uenies ad me, consolator meus? O si quando uidebo gaudium meum, quod desidero! O si quando satiabor, cum apparuerit gloria  eius quem esurio! O si inebriabor ab ubertate domus  eius, ad quem suspiro! O si potabis me torrente uoluptatis tue , quam sitio! Da mihi, Domine, in hoc exsilio panem doloris et lacrymarum, quem esurio supra omnem copiam deliciarum. Sint interdum mihi, Domine, lacryme mee panes die ac nocte, donec dicatur mihi: Ecce Deus tuus ; donec audiam: Ecce sponsus tuus. Pasce me interim, Domine, singultibus meis, refocilla me doloribus meis. Amen.



ORATIO XXIII [1323 1Kb] . AD CHRISTUM. Pro amicis.

Dulcis et benigne [1324 1Kb] Domine, Iesu Christe, qui exhibuisti caritatem, qua maiorem nemo habet, et cui parem nemo habere potest; qui nichil debebas  morti, et tamen piam animam tuam pro seruis tuis et [1325 1Kb] peccatoribus posuisti, et pro ipsis interfectoribus  tuis orasti, ut eos fratres tuos et iustos faceres, et reconciliares misericordi Patri tuo, et tibi. Tu, Domine, qui tantam caritatem fecisti inimicis tuis, tu ipse caritatem precepisti [1326 1Kb] amicis tuis. Bone Domine, quo affectu recogitabo inestimabilem caritatem tuam? Quid retribuam immenso beneficio tuo? Transcendit enim omnem affectum dulcedo tue benignitatis. uincit omnem retributionem magnitudo tui beneficii. Quid ergo retribuam Creatori et recreatori meo [1327 1Kb] ? Quid retribuam miseratori et redemptori meo? Domine, Deus meus es tu, bonorum meorum non eges . Tuus est enim orbis terre, et plenitudo eius . Quid ergo ego mendicus et pauper , ego uermis et cinis, quid retribuam  Deo meo, nisi  ut ex corde obediam precepto eius? Est autem preceptum tuum ut diligamus inuicem .

Bone homo, bone Deus, bone Domine, bone amice, bonum totum quidquid es, huic precepto tuo desiderat obedire humilis et contemptibilis seruus tuus. Tu scis, Domine, quia dilectionem quam iubes amo, amorem diligo, caritatem concupisco. Hanc peto, hanc quero, propter hanc pulsat et clamat hic pauper et mendicus tuus ad ianuam misericordie tue. Et in quantum iam accepi dulcem eleemosynam gratuite largitatis tue, diligens omnem hominem in te et propter te, quamuis non quantum debeo, nec quantum desidero, omnibus exoro clementiam tuam. Sunt tamen plures quorum dilectionem sicut specialiter et familiaribus cordi meo impressit amor tuus; ita ardentius  bene desidero illis, et deuotius opto orare pro illis. uult, uult, pie Domine, uult seruus tuus orare te pro amicis suis; sed reuocatur reus tuus a dilectis suis. Qui enim mihi ueniam exorare non sufficio, quia fronte gratiam tuam aliis rogare presumo? Et qui anxius intercessores quero, qua fiducia pro aliis intercedo? Quid faciam, Domine Deus, quid faciam? Tu iubes 263 me orare pro illis, et dilectio concupiscit, sed clamante [1328 1Kb] mihi conscientia ut pro meis peccatis sollicitus sim, pro aliis loqui contremisco. Dimittam ergo quod iubes, quia feci quod prohibes? Imo quia presumpsi prohibita, amplectar imperata, si forte obedientia sanet presumptionem, si forte caritas operiat multitudinem peccatorum meorum.


Oro ergo te, pie et bone Deus, pro iis qui me diligunt propter te, et quos ego diligo in te; et pro illis deuotius quorum erga me dilectionem, et erga quos meam tu nosti sinceriorem [1329 1Kb] . Non hoc ago, Domine mi [1330 1Kb] , quasi iustus securus [1331 1Kb] de peccatis  meis; sed qualicunque caritate sollicitus pro alienis. Dilige ergo eos tu, fons dilectionis, qui precipis et das mihi ut diligam eos. Et si oratio mea non meretur prodesse illis, quia tibi offertur a peccatore; ualeat illis, quia fit te iubente auctore. Propter te ergo, tu auctor [1332 1Kb] et dator caritatis, propter te, non [1333 1Kb] propter me dilige eos; et fac ut ipsi te toto corde, tota mente, tota anima diligant; ut sola que tibi placent, et illis expediunt, uelint, loquantur et faciant. Nimis tepida, Domine mi, nimis tepida est oratio mea, quia parum feruida est caritas mea. Sed ne metiaris eis, tu diues in misericordia, beneficium tuum secundum torporem mee deuotionis; sed sicut tua benignitas superat omnem humanam caritatem, ita tua exauditio transcendat affectum  mee supplicationis. Fac illis et de illis [1334 1Kb] , Domine, quod ipsis expedit secundum tuam uoluntatem, ut sic a te regantur et protegantur semper et ubique, quatenus et ad gloriosam et ad eternam perueniant securitatem. Qui uiuis et regnas.



ORATIO XXIu [1335 1Kb] AD CHRISTUM, Pro inimicis.

Omnipotens et pie Domine Iesu Christe, quem opto propitium amicis meis, coram te est etiam quid [1336 1Kb] exoptet cor meum inimicis meis. Tu enim scrutans corda et renes Deus , tu penetras secreta mentis mee [1337 1Kb] . Tibi enim patet si quid in anima serui tui seminasti quod tibi sit [1338 1Kb] offerendum, nec latere te potest, si quid et ego et  inimicus homo seminauimus ibi  quod igne sit comburendum. Ne despicias, benignissime Deus, quod tu seminasti, sed foue, et auge [1339 1Kb] . et perfice, et conserua. Quia sicut nichil boni potui incipere sine te, ita nec possum consummare uel custodire absque te. Ne me iudices, misericors Deus, propter id quod tibi displicet in me, sed aufer quod non posuisti, et salua animam meam quam creasti. Non enim ego corrigere me possum sine te, quia cum boni sumus, tu ipse facis nos, et non ipsi nos . Nec tolerare poterit anima mea, si secundum suam nequitiam iudicaueris eam. Tu ergo, Domine, qui solus es potens, tu qui solus es misericors, quidquid ipse facis me desiderare inimicis meis, et illis tribue, et mihi retribue. Et si  quid aliquando exopto illis extra regulam caritatis, aut ignorantia, aut infirmitate, aut malitia, bone Domine, hoc ne illis tribuas, nec mihi retribuas. Qui es lux uera, illumina cecitatem illorum. Qui es summa ueritas, corrige errorem illorum. Qui es uita  uera, uiuifica animas illorum. Tu enim dixisti per dilectum discipulum tuum quia qui non diligit, manet in morte . Oro ergo, Domine, ut quantam iubes haberi, dones eis tui et proximi caritatem, ne habeant [1340 1Kb] coram te super fratre suo peccatum.

Absit, o pie Domine, absit ne sim fratribus meis occasio mortis, ne sim illis petra scandali et lapis offensionis!  Satis enim et plusquam satis est mihi [1341 1Kb] , Domine, quod mihi ipsi sum scandalum, sufficit mihi meum peccatum. Obsecrat te seruus tuus pro conseruis suis, ne offendant benignitatem tam magni, tam boni Domini propter me, sed reconcilientur tibi, et concordent mihi secundum uoluntatem tuam propter te. Hec est uindicta,  quam uult exigere secretum cordis mei de conseruis [1342 1Kb] et inimicis et compeccatoribus meis. Hec est pena quam orat anima mea de conseruis et inimicis meis, ut te et inuicem, sicut tu uis et nobis expedit, diligamus, ut bono Domino, sicut pro nobis ipsis, ita et pro inuicem satisfaciamus, ut communi Domino; ut communi [1343 1Kb] Domino in commune bonum magistra caritate concorditer obsequamur [1344 1Kb] . Hanc ultionem poscit preparari omnibus maleuolis et malefactoribus suis hic peccator tuus. Hanc [1345 1Kb] prepara tu, Domine clementissime, peccatori tuo. Age ergo, bone Creator, et misericors iudex meus, age per inestimabilem misericordiam tuam, dimitte mihi omnia debita mea [1346 1Kb] , sicut et ego [1347 1Kb] coram te dimitto omnibus debitoribus meis .  Et si nondum, imo quia nondum id perfecte ad tuum examen facit, sed facere uult, et uim sibi faciendo, per te quod [1348 1Kb] potest efficit spiritus meus, et hoc ipsum tibi offero, ut et tu uelis perfecte dimittere [1349 1Kb] mihi peccata mea, et sicut potes indulgeas anime mee.

Exaudi me, exaudi, magne Domine, et bone Domine, cuius amoris affectu sese pascere desiderat, sed satiare se de te non potest famelica anima mea; ad quem inuocandum non inuenit os meum nomen quod sufficiat cordi meo. Nullum enim uerbum hoc mihi sapit quod te donante affectus meus de te capit. Oraui, Domine, ut potui, sed plus uolui quam potui. Exaudi, exaudi tu, sicut potes, qui quod uis potes. Oraui ut infirmus et peccator, exaudi, exaudi,  tu, sicut potens et miserator et non solum amicis  et inimicis meis, que precatus sum, tribuas, sed sicut scis unicuique expedire, et uoluntati tue non disconuenire, omnibus uiuis et defunctis misericordie tue remedia distribuas, et me non sicut uult cor meum, nec sicut petit os meum, sed sicut scis et uis me debere uelle et petere, semper exaudias, Saluator mundi, qui cum Patre et Spiritu sancto uiuis et regnas Deus per omnia secula seculorum. Amen.



264 ORATIO XXu [1350 1Kb] . AD CHRISTUM. Cum sacerdos multum timet ne officium altaris, quod gerit, magis et noceat quam proficiat; et quod consilium de hac re capiat.

Dulcissime et benignissime Domine [1351 1Kb] Iesu Christe, altissimi Patris altissime Fili, qui cum eodem  Patre tuo, et Spiritu sancto uniuersitatis Creator existis; cui nota sunt omnia antequam fiant, tu nosti insipientiam meam, nosti et quam infirma sit et fragilis anima mea; et eius peccata atque delicta a te non sunt abscondita. Te uero Creatorem meum esse recognosco; et omnia, que mihi ad presentis uite necessitatem sunt [1352 1Kb] , administrare fateor: fecisti ergo me, cum tibi placuit, et tandiu in hac uita ero, quandiu tibi placuerit; nec quousque tibi placeat, ulla uis me hinc expellere poterit. Et quia de hac re certissimus sum quod ita sit, hoc super omnia immensam bonitatem tuam deprecor, ut qualitercunque mihi eueniat, dum uiuo, saltem de me bonus sit finis, omnibusque iniquitatibus meis per  ueram penitentiam dimissis, ad uisionis tue gloriam peruenire ualeam, propter quam me creasti.

Fateor, dulcissime Domine Iesu, quia omnia bona que habeo, tu mihi dedisti; et quia [1353 1Kb] propter hoc ea mihi dedisti, ut te, sicut dignum esset, super omnia diligerem, et omnia que tibi placent, cum magna uoluntate facerem; ea uero que tibi displicent, nullo modo facere auderem. Sed inter cetera bona que mihi de seruitio tuo precepisti, nescio quo occulto iudicio tuo mihi onus sacerdotii imponi permisisti [1354 1Kb] . Quod seruitium cum diligenter intueor quanta reuerentia sit agendum, et quam pura conscientia, et ab omni contagione peccati munda debet esse mens que tam terrificum ministerium suscipit tractandum; et ex altera [1355 1Kb] parte non minori  diligentia respicio quis sum ego qui hoc tractare  audeo, non parum de presumptione mea formido, et uehementissime [1356 1Kb] timeo ne ad maius iudicium, maiorisque iudicii damnationem mihi sit, quod ad tam dignam rem tam indignus accedere audeo. Scio certe, nec de hac re ullo modo dubito quia, si ita uiuerem sicut ille uiuere debet qui hoc ministerium agit, nullum seruitium Dei facere possem quod sic mihi proficuo esset et saluti. Sed sicut proficuum esset, si uita digna existeret, ita maius periculum et maior damnatio infirme anime et peccatis [1357 1Kb] suis onerate imminet, que tam dignam rem indigna tractare audet. uere ita est, et plusquam dici possit, ista res utilis est et salubris bono sacerdoti, et, plusquam dici possit, periculosa est hanc indigne tractanti. Quid ergo faciet, dulcissime Domine Iesu,  hic tuus sacerdos, imo hic peccator quid faciet, huius tui seruitii onere grauatus? Nimis enim sum incertus quid mihi sit utilius, dimittere, an facere. Sed tamen si ex toto dimitto, tunc rursus nimis pertimesco ne sub huius formidinis occasione multa mala multaque peccata audeam inchoare, uel etiam perpetrare, que propter huius seruitii formidinem prius non audebam uel cogitare.

Fateor quippe multoties, cum ad huius officii seruitium me preparo et de malis [1358 1Kb] que me fecisse recognosco, angustius et districtius intra me doleo, et eas que tunc perturbant uanas cogitationes uanasque delectationes expeditius [1359 1Kb] respuo, et post peractum seruitium, multa mala [1360 1Kb] atque peccata que iterum insurgunt, propter eiusdem seruitii formidinem  timidius recipio. Cum hoc ita euenit, de eiusdem seruitii presumptione aliquam consolationem habeo, quia propter illius reuerentie timorem, aliquantulum a peccatis meis cessare me intelligo. Sed, o mitissime et misericordissime Iesu, ut tu perspicis, ita [1361 1Kb] sepius cor meum omni malitia plenum, omniumque iniquitatum tenebris obcecatum [1362 1Kb] ; ut has omnes formidines postponens scienterque tuas preceptiones contemnens [1363 1Kb] , ueluti torrens qui omnes fetores in se decurrentes secum trahit, et modo sursum modo deorsum secum uoluit, cor meum cum misera anima mea omnes [1364 1Kb] immunditias carnalium delectationum recipiat [1365 1Kb] ; et quasi porcus in ceno, sic in easdem immunditias se uoluat, et reuoluat [1366 1Kb] . Fateor, o misericordissime  Iesu, coram maiestate tua iniquitates meas; fateor [1367 1Kb] immunditias meas, fateor immanissimas superbias, et sordidas cogitationes meas, quas abiecto timore tuo infeliciter intus amplectitur infelix anima mea. Ut tu uides, clementissime Domine  Iesu, ut tu uides, sepius et sepius ita facio, et in tam sordido uase, uel potius in tam sordido corde [1368 1Kb] corpus tuum et sanguinem suscipio; uerum dico, non mihi parco! Sic multoties [1369 1Kb] plenus peccatis et iniquitatibus ad seruitium tui altaris accedo; unde multum formido [1370 1Kb] ne magis ad perniciem quam ad salutem mihi sit hec presumptio, quod sic fetens et putens tam munda sacramenta contingere presumo.

Modo ueniat aliquis fidelis, qui Spiritu Dei plenus sit, et miserum sacerdotem suo spirituali consilio instruat quid ei sit melius, quidue deterius seruitium altaris propter huiusmodi impedimenta dimittere, an propter refrenationem multarum iniquitatum, que eiusdem seruitii formidine sepius  reprimuntur, seruitium facere. Est autem de hoc  expeditum et salubre consilium a peccatis cessare, et seruitium quod Deo debemus reddere; nos autem etsi indigni sumus Deo seruire, Deus non est indignus seruitio sue creature; de aliis nescio quid ipsi magis eligant, de me scio quia magis uolo Deo seruire, et si non ex toto me possum a malitia retinere quam propter formidinem peccati eius seruitium dimittere et in peccatorum damnatione securius iacere. Melius est ut nos uerberet propter aliquam offensionem sui seruitii, et tamen suum seruitium facientes, quam nos damnet propter timorem peccati suum seruitium facere nolentes. Immensa est enim eius pietas, immensa eius misericordia, qui etsi uiderit nos uiam sue rectitudinis  uel claudicando ambulare, etsi sepius labendo et relabendo, non tamen ab eiusdem uie rectitudine uelle recedere; si nos non lassemur [1371 1Kb] , non diu se retinere poterit, sed conatum nostrum adiuuabit, et diriget gressum nostrum ad uiam salutis. Tamen si peccata sacerdotis sunt criminalia, utilius est ei ab immolatione sacrificii humiliter cessare quam per presumptionem immolando, maiorem damnationem incurrere, donec inchoata uel peracta penitentia, possit ad altaris seruitium securius accedere.

Sed ecce, dulcissime et misericordissime Domine Iesu, fateor immense bonitati tue me esse nimis peccatorem, plurima que tibi displicent facientem, et tamen tui altaris seruitium facere presumentem.  Non enim possum de tua misericordia desperare, non possum, nec mihi expedit, seruitium tui altaris dimittere, tuum corpus et sanguinem non sumere, quod pro redemptione mea mortem suscepit, et qui pro remissione 265 peccatorum de tuo latere lancea  militis aperto cum aqua exiuit . Si indignus sum, sicuti sum, et ego fateor, uerbera me, emenda et corripe, et tandiu castiga tuum sacerdotem, imo tuum peccatorem, donec omnis rubigo peccati recedat a me, que per tam longum tempus ex magna incuria indurata est in lateribus anime mee. Fateor, fateor, peccator sum, immundus sum, indignus sum, et tamen non recedo a te, dulcissime Iesu Christe; uelis quid uelis, non dimitto te, etsi infirma manu, tenebo te. Non recedes a me, donec ab omni contagione peccati absoluas; et sic carnem tuam quotidie manducantem, et sanguinem tuum bibentem, tueque uoluntati iugiter inherentem, tua precepta assidue facientem, me post mortem carnis perducas ad ueram salutem,  scilicet ad te uerum Sacerdotem, ubi cum aliis sacerdotibus, tuis uidelicet membris, ego quoque tunc non peccator, sed dignus sacerdos et dignum membrum corporis tui, te laudem, te glorificem per eterna secula. Amen.



ORATIO XXuI [1372 1Kb] . AD CHRISTUM. Cum sacerdos diligenter contemplatur quam misericorditer Redemptor noster naturam nostri limi, unde nos fecit, pro nobis suscepit.

Summe Sacerdos, et maior ceteris sacerdotibus Domine Iesu Christe, cui adheret omnis sacerdos, imo omnis Christianus qui ambulat coram te in ueritate, auribus pietatis tue audi uocem meam, et si recte precor, exaudi orationem meam; non enim  uolo, dulcissime Pater, aliquid te rogare, quod in rogando te iuste possit offendere. Et si aliqua inscitia [1373 1Kb] , uel carnali [1374 1Kb] uoluntate, quod sit contra salutem anime mee, aliquid te rogare uolo, hoc super omnia, misericordissime Domine, precor ne in huiusmodi petitionibus me unquam uelis exaudire. Nosti, et bene nosti [1375 1Kb] , benignissime Deus, quantis illusionibus, quantis uanitatibus, quantis carnalium desideriorum uoluptatibus, quantis secularium cupiditatum appetitionibus [1376 1Kb] omni hora, et sine intermissione uulneretur infelix animus meus. Et multoties euenit ut tu ipse, ducissime Domine, perspicis [1377 1Kb] , quia si me permitteres ire secundum meam pessimam [1378 1Kb] uoluntatem, totum meipsum in magnam peccatorum uoraginem precipitarem.  Propterea te, dulcissime Pater, rogo, quia scio nimis me esse peccatorem et aduersus peccatum nullam fere  habere uirtutem, ut per magnam misericordiam tuam retineas furorem meum, qui me trahit ad peccatum, et confundas et destruas omne malum desiderium, quod peruertit in me [1379 1Kb] omnem rectitudinis sensum.

Aliquando, amator hominum [1380 1Kb] Deus, cum studiosius [1381 1Kb] cogito, et male [1382 1Kb] que multoties feci et adhuc miser et peccator facere non desisto ad memoriam reduco, et diligenter intueor qualiter [1383 1Kb] uiuam, qualiter ipsa mala que feci et adhuc facio plangam, quod sacerdos dicor, sed officium sacerdotis operibus dignis non impleo, quamuis et de multis aliis que feci, multum pertimescam, de huius officii dignitate, quam indignus porto, super omnia que mihi euenire possunt formido [1384 1Kb] . Est  autem huius officii dignitas, plusquam estimari possit, magna et inestimabiliter Deo et hominibus chara, si sacerdos ita uiuit sicut ille uiuere debet qui huius officii curam gerit. Porto autem ego nomen huius dignitatis, sed infelix uita mea fere in omnibus contradicit, male agendo, huius nominis dignitati. Est enim cor meum immundum, omnes sensus corporis mei immundi, et sic intus et foris [1385 1Kb] totus immundus non inuenio in toto me aliquid mundum, ubi honeste et sicut decet possim reponere corpus Dominicum. In magnis itaque angustiis constitutus, et quid potissimum mihi sit faciendum nescio, huc illucque, modo hoc modo illud cogitans, me circumfero diligentiusque omnem conscientiam meam reuoluo, si forte aliquod consilium salubre  inuenirem quod ad aliquam salutem [1386 1Kb] anime mihi esse intelligerem. Omnia ergo que erga me geruntur, circumspiciens, et fere nichil aut parum boni in toto me inueniens, hoc tantillum boni ibi uix animaduerti, si tamen bonum debeat dici quod bonum quod ego non habeo [1387 1Kb] , in alio, cum habet, diligo, et, cum non habeam, humiliter me non habere recognosco, quod peccatorem et miserum plusquam alium quemlibet me esse credo, et tamen de misericordia Dei omnipotentis non despero. Credo enim quod illi cui cura fuit me, cum non essem, facere, et adhuc cura est mihi ea que ad huius uite usum sunt necessaria, pro misericordia sua prouidere, cura illi erit pro pietate sua mihi dare adhuc aliquod bonum opus facere, uel saltem, si non ex toto  totum, aliquod bonum ualeam inchoare, et, si non ex toto, a malis uel aliquantulum cessare.


Est enim Deus pius [1388 1Kb] et misericors, et nullo modo creaturam suam perdere uolens, sed modis omnibus ut ad pietatem suam redeat, misericorditer monens [1389 1Kb] . Quantum uero suam creaturam diligat, quantum inuitus eam perdat, in hoc ueraciter ostendit, cum [1390 1Kb] de celo in terram descendit, cum ille qui sine initio erat, initium pro amore creature habere uoluit, limumque unde nos fecit pro redemptione nostra assumpsit, et ipsum limum, scilicet carnem suam, quam pro nobis assumpsit, postquam per passionem crucis in ipsius crucis ara bene excocta est, nobis ad manducandum porrigit et ipsius carnis sanguine eiusdem crucis torculari expresso dum nos potat, sitim anime nostre exstinguit. Hanc autem carnem nostri Redemptoris cum  manducamus et sanguinem bibimus, cum limo nostro miscemus, et de hoc quasi [1391 1Kb] emplastrum facientes nostreque anime infirmitatibus [1392 1Kb] apponentes, si digne sumimus, omne protinus quod ad damnationis periculum nos pertrahit ex interioribus anime nostre proiicimus. O immensa Domini nostri I. C. pietas! o admiranda et ineffabilis misericordia! Si aliquis potens homo, cum magno comitatu hominum pergens, forte iuxta uiam per quam transiret, in aliquo ceno aliquem pauperem immersum uideret, qui se per seipsum nullo modo extrahere posset de illo ceno in quo immersus esset, miseratione motus eumdem pauperem per seipsum de illo ceno extraheret, nulli dubium quin huiusmodi magne misericordie magneque pietatis ab omnibus predicaretur,  magnis laudibus ab omnibus rectum sensum habentibus extolleretur. Et quanto hoc opus misericordie pro paupere et inope fecisset, tanto plus pius et misericors omnibus piis et ueraciter Christianis appareret. Quid ergo, quid estimari debet de magna Domini nostri Iesu Christi pietate, de ineffabili eius misericordia et caritate, qui cum ipse sine initio sit, et mortale initium et mortalitatem sumpsit pro paupere, et ultra modum paupere et inope, ut illum extraheret de sordidissimo ceno peccati, in quo seipsum immerserat [1393 1Kb] miser et infelix? Preter hoc, miser [1394 1Kb] homo tantam infelicitatem patiebatur, sicque infeliciter in ipsis uoraginibus eterne perditionis erat immersus, magnis  angustiis magnisque doloribus famis et sitis erat oppressus. Ex una igitur parte intolerabilem fetorem ceni, in quo erat immersus, patiens, 266 ex parte altera, qui eius miserie et dolori compateretur nullum inueniens, tam ex fetenti ceno in quo iacebat quam ex desperatione consolationis quam a  nullo separabat, intolerabili dolore afficiebatur. Et, si diutius differretur quod ab aliquo misericorde aliquando misericordia ei non impenderetur, iam ab ipsis miseriis eterne perditionis irreparabiliter moreretur. uenit [1395 1Kb] misericors Creator ineffabilem pietatem habens ad hunc peccatorem in luto peccatorum iacentem; non exspolians se indumento glorie sue, induit pannos miserie nostre. uenitque uelut mundissimus Sol per ipsos fetores, nullam tamen contaminationem fetoris patiens, usque ad ipsum miserum peccatorem, eumque ab ipsis fetoribus extergens, tenuit per brachium, extraxit in planum. Extractum uero de lacu miserie et de luto fecis , cibauit pane sapientie salutaris , et post hec, ipsa sua carne quam  pro eius redemptione susceperat, et suo sanguine qui pro remissione peccatorum fusus est, cibauit et potauit; et sic refocillatum ab ipsis doloribus, quibus tam grauiter uexabatur, mitigauit. Hec autem caro quam ei ad manducandum dedit de natura eiusdem limi fuit unde primum hominem plasmauit, quem ad imaginem et similitudinem suam creauit; quam similitudinem, quam ipse primus homo [1396 1Kb] per suam culpam defigurauit, per carnis sue comestionem [1397 1Kb] , rectamque fidem ad integrum reformauit; hanc uero carnem, uel huius limi naturam postquam Christus passus est in cruce, postquam resurrexit tertia die, ad celos portans, ad dexteram Patris collocauit, eique dominationem super angelos et archangelos donauit. Ecce limus, qui per naturam  suam in terra semper adheret, a Redemptore nostro in celo portatus, ipsum [1398 1Kb] celum et omnia que in eo sunt sub dominio suo habet. Ad quem limum nemo fidelis potest uel poterit ascendere, nisi eum prius curet in terra salubriter comedere eiusque sanguinem bibere. Huius carnis et sanguinis ego qualiscunque minister et sacerdos, dum tantam pietatem tanteque pietatis dulcedinem Redemptoris nostri erga creaturam suam conspicio, de eius immensa bonitate non diffido. Succurre ergo, Domine Iesu Christe, succurre tuo sacerdoti, indulge eius peccatis atque delictis, ut digne ualeam tui corporis et sanguinis mysterium celebrare, et digne celebrans corporis tui et sanguinis ueritatem digne  comedere et bibere, et sic usque in finem iugiter perseuerans, ad te post mortem carnis ualeam peruenire, ubi, non per interualla, sicut modo, sed sine intermissione cum sanctis omnibus te ipsum qui ueritas et uita es possim comedere et bibere [1399 1Kb] Amen.



ORATIO XXuII [1400 1Kb] . AD CHRISTUM. Cum sacerdos corpus Christi et sanguinem in manibus tenet, tenensque dulciter recordetur quos dolores in cruce pro nobis passus est.

Dulcissime, et super omnia desideranda desiderande et suauissime Iesu Christe, adesto supplicationi mee, et intende uoci orationis mee , et per tuam magnam misericordiam emunda ab omni inquinamento peccati animam meam, ut dignus possim accedere ad seruitium tui altaris, digneque tractare mysterium corporis et sanguinis tui. Fateor, dulcissime Domine, coram omnipotentia tua me nimis esse culpabilem, et multa mala fere per singulas horas facientem, et tamen de ineffabili bonitate  tua non desperantem. Bonus es tu, Domine, et in bonitate tua doce me iustificationes tuas , ut eas intelligendo, easque, sicut decet, iugiter operando, mundo corde mundaque anima possim recipere mysteria tua.

Ecce, anima mea, prepara hospitium cordis tui ad suscipiendum corpus et sanguinem Creatoris tui mundis cogitationibus mundisque operibus, expurga ab omnibus interioribus tuis quidquid potest offendere hospitem tam immense maiestatis; non enim potest in illa anima uel in illo corde manere, quam possidet aliqua contaminatio malitie, et nisi ibi summa pax summaque caritas fuerit, indignum iudicans illud hospitium conuersatione sue mansionis, nec diu ferens tantam inquietudinem perturbationis,  ab illo hospitio cito discedit. ue autem menti illi quam Christus propter suas iniquitates deserit, deserensque et damnans tentationibus et dolis inimici seduci permittit!

Diligenter ergo, o anima mea, inspice, diligenter omnes sensus corporis tui ad teipsam intus recollige [1401 1Kb] , et quidquid eis sordidum uel immundum inueneris, foras proiice, expulsaque omni malitia uel iniquitate, diligenter post illas aditum pectoris tui reclude [1402 1Kb] , ne ad te ualeant quandoque redire, uel amplius interiora tua inquinare. Peractis uero omnibus que ad ipsius uenerabilis mysterii consecrationem pertinent, expulsisque omnibus que ipsius mentis arcanum maculare solent, o tu, misera anima mea, cum magna diligentia intuere omnes  negligentias tuas, omnia mala et peccata que facere solebas. Et cum ipsius Redemptoris tui corpus et sanguinem in manibus tenes, illius ineffabilem misericordiam, quam dulcius potes, exora, ut per suam  magnam pietatem omnia peccata tua dimittat, et ut hec uel alia amplius admittere non ualeas. Hoc ante omnia, et sicut interitum tuum moneo caueas, ne in huiusmodi recordationibus aliquos diaboli laqueos incurras, quos multi incauti sepius incurrunt; qui dum mala sua quasi pro eis plorantes ante mentis oculos reducunt, per easdem recordationes in ipsorum [1403 1Kb] malorum delectationes insipienter reincidunt.

Recordare, quam dulcius potes, ipsius corporis Christi quod tenes ineffabilem [1404 1Kb] pietatem, et plusquam estimari possit admirandam dulcedinem, quod pro redemptione tua multas iniurias sustinuit, et ad ultimum crucifixum sit. Sed et ipsam passionem quam in cruce pertulit per singulos dolores  cogita et recogita, scilicet cum quanto dolore in ipsius crucis [1405 1Kb] patibulo et pedes eius et manus infixe sunt, latus eius per militis lanceam transforatum, ab ipsis etiam pro quibus [1406 1Kb] patiebatur, ibi ante crucem quasi malefactor sit illusus, irrisus, et tam horrida opprobria sustinens, quasi Agnus mansuetissimus inestimabilem patientiam ostendit. Qui cum facile posset, non se de suis interfectoribus uindicauit, sed Patrem [1407 1Kb] , ut hoc peccatum illis dimitteret, orauit. Cum uero [1408 1Kb] , huiusmodi recordationibus quasi satiata requiescere ceperis, nec tamen requiescens hec dulciter et cum magno affectu ruminare cessaueris, ad ipsum dulcissimum dulcissimi Domini corpus quod in manibus tenes loquere, et quasi cum presenti loquens, tuas illi  necessitates expone. De illo hec [1409 1Kb] fideliter crede quod corpus hoc ueraciter corpus illud sit quod de uirgine natum est, quod crucifixum est, quod in sepulcro positum est, quod tertia die a mortuis resurrexit, quod ad celos ascendit, et quod sedet ad dexteram Patris.

Nec dubites in illa hora sacrificii corporis et sanguinis tui Redemptoris angelos adesse suo Creatori, 267 suique Creatoris carni et sanguini cum magna reuerentia ineffabile obsequium deferre. Quid uero de omnibus sanctis estimari debet? Quid cogitari potest, cum ipsius redemptionis sue pretium in terra celebrari conspiciunt, de cuius eterna uisione letantes, iam magnum gaudium possident in celo? Tu uero, anima mea, hec omnia fideliter credens,  carnemque tui Creatoris dulciter amplectens, in ipsis amplexibus eius [1410 1Kb] pietatis significa tuam necessitatem, et quam dulcius potes eius exora pietatem, ut per suam ineffabilem misericordiam omnem  tuam emundet feditatem. Ingere totam te ipsam in Christum quem tenes, et ipsum prius [1411 1Kb] adorans, tuas iterum et iterum [1412 1Kb] representans ingere necessitates.



ORATIO XXuIII [1413 1Kb] . AD CHRISTUM. Facienda a sacerdote ante consecrationem corporis Christi.

O dulcissime Domine Iesu Christe, qui pro mea redemptione crucifixus es et mortuus, ante te est omne desiderium meum, et gemitus meus a te non est absconditus . Ecce benignissime Deus, coram te est miseria mea, et in manibus meis est misericordia tua, miseria peccatricis anime mee, misericordia redemptionis tue [1414 1Kb] . Miserere ergo mei, Deus, secundum magnam misericordiam  tuam, et secundum multitudinem miserationum tuarum dele iniquitatem meam , et ab hac hora usque in finem custodi uitam meam. Defende ab omni iniquitate animam meam, ut iam amplius agere non ualeam unde oculos tue maiestatis offendam. Da mihi, benignissime Deus, te, sicut iubes et rectum est, super omnia diligere; deinde proximum non minus quam meipsum, sicut iterum precipis, amare. Est enim [1415 1Kb] hoc iustissimum et omnino rationabile ut te super omnia, et etiam plusquam nos debeamus diligere, quia tu nos antequam essemus dilexisti, diligens creasti, creatos ad notitiam sanctissimi nominis tui adducere curasti; nos uero neque hoc ipsum, quod te uel aliquid boni diligimus,  a nobis ipsis nisi a te habemus. Proximum uero nostrum et tu nobis, sicut nos ipsos, recte diligere precipis, et non recte diligimus eum, sicut precipis quia equali dilectione nos omnes creasti, equali dilectione pro omnibus passionem suscepisti, equaliter omnibus uitam eternam preparasti. Da omnibus, clementissime Pater, qui fidem rectam habent, recte et sancte uiuere, nec in ulla [1416 1Kb] omnino re ab his que precipis deuiare; his uero qui nondum in te credunt, antequam de hac uita exeant, da fidem et dilectionem sanctissimi nominis tui suscipere, et susceptam usque in finem rectam et inuiolatam custodire. Sit omnibus uiuis et defunctis sacrificium tui corporis et sanguinis remissio omnium peccatorum: uiuis quidem, qui recte uiuunt, et, si nondum  recte uiuunt, recte quandoque uiuere uolunt; defunctis autem, qui per hoc sacrificium se sperant in misericordia tua accipere remissionem suarum iniquitatum, et post hec peruenire ad gloriam sempiternam regnumque celorum.


Credimus de te, Domine [1417 1Kb] Iesu Christe, quia tu idem ipse, qui es Filius Dei, es Filius uirginis tu idem ipse, qui in principio eras uerbum, et uerbum eras apud Deum, et Deus eras uerbum, et per quod omnia facta sunt ; a Patre ante omnia secula genitus [1418 1Kb] , in tempore es ex uirgine natus quamuis altera natura sis [1419 1Kb] quam Pater, postquam factus es Filius uirginis et habitasti in nobis; altera natura existens, secundum quod Filius Dei es quamuis in duabus naturis tua persona, Deus et homo, existis equalis Patri secundum diuinitatem, minor Patre secundum humanitatem. Quia uero tu idem ipse Deus qui homo, et qui homo Deus; propterea sanctissima uirgo que te portauit, ab omnibus fidelibus predicatur et creditur, hoc est  Mater Dei. Et quia tu non alter Filius Dei, alter Filius hominis, sed tu idem ipse Filius Dei, qui Filius hominis passionem et mortem pro salute humani generis suscepisti, non in natura deitatis, sed in natura humanitatis; tu idem ipse, non alter propter distantiam nature, sicut nec una natura existens propter unitatem persone.

Est adhuc, dulcissime Domine Iesu Christe, quod de ineffabili caritate qua nos diligis, cogitare possumus et debemus quod nobis miseris peccatoribus, ad indicium tue magne dilectionis, in hoc mysterio tui corporis et sanguinis ostendis. Cum aliquis homo alterum hominem, sicuti plus potest, diligit; preter alia, ui dilectionis forsitan potest pro eo mori, si ita dilectio exigit; quod tamen raro accidit ut quis hoc  pro suo dilecto uelit pati. Quod si unquam amicus pro amico facit in magnam admirationem magnumque stuporem omnes qui hoc audiunt, conuertit [1420 1Kb] . Tu uero, dulcissime Domine Iesu, non solum pro amicis, sed et pro inimicis mori uoluisti et non solum hoc, sed et istud quod nullus facere pro amico uult fecisti, et adhuc facis, uidelicet cum teipsum, qui pro nobis mortem sustinuisti, das ad manducandum et bibendum in hoc mysterio tui corporis et sanguinis, manducamus corpus tuum et bibimus sanguinem tuum, scilicet nostre redemptionis pretium. Da mihi ergo, Domine Iesu, sic uiuere, sic caste [1421 1Kb] et sancte deinceps tui altaris seruitium facere ut sic uiuendo, sic faciendo, sic carnem manducando  et sanguinem bibendo, post mortem carnis ab omnibus peccatis absolutus ad te Creatorem meum et Redemptorem recto itinere ualeam peruenire, ubi te cum omnibus sanctis in eterna felicitate sine fine possim laudare et benedicere.



ORATIO XXIX [1422 1Kb] . FACIENDA A SACERDOTE ANTE MISSAM.

Summe Sacerdos et uere Pontifex [1423 1Kb] , qui te obtulisti Deo Patri hostiam puram et immaculatam in ara crucis pro nobis miseris peccatoribus [1424 1Kb] , et qui dedisti nobis carnem tuam ad manducandum et sanguinem tuum ad bibendum, et posuisti mysterium istud in uirtute Spiritus tui [1425 1Kb] , dicens: Hec quotiescunque feceritis, in mei memoriam facietis . Rogo per sanguinem [1426 1Kb] tuum pretiosum, magnum [1427 1Kb] salutis nostre pretium, rogo per hanc miram et inenarrabilem caritatem qua nos miseros et indignos sic amare dignatus es, ut lauares nos a peccatis nostris in sanguine tuo , doce me seruum tuum indignum, quem etiam inter  [1428 1Kb] cetera dona tua [1429 1Kb] ad officium sacerdotale uocare dignatus es nullis meis meritis, sed sola dignatione 268 misericordie tue, doce me, queso, per Spiritum sanctum tuum tantum tractare mysterium ea reuerentia et honore, ea deuotione et timore quibus oportet et decet. Fac me per gratiam tuam semper illud de tanto mysterio credere et intelligere, sentire et firmiter tenere, dicere et cogitare quod tibi placet et quod expedit anime mee. Intret Spiritus tuus bonus in cor meum, qui sonet ibi sine sono, et sine strepitu uerborum loquatur omnem ueritatem tantorum mysteriorum; profunda [1430 1Kb] quippe sunt nimis, et sacro tecta uelamine. Propter magnam clementiam tuam concede mihi missarum solemnia mundo corde et pura mente celebrare. Libera  cor meum ab immundis et nefandis, uanis et noxiis cogitationibus. Muni me beatorum [1431 1Kb] angelorum pia et fida custodia, ac tutela fortissima, ut hostes omnium bonorum confusi discedant. Per uirtutem tanti mysterii, et per manum sancti angeli tui repelle a me et a cunctis seruis tuis durissimum spiritum superbie et cenodoxie, inuidie et blasphemie, fornicationis et immunditie, dubietatis et diffidentie. Confundantur qui nos persequuntur, pereant illi qui perdere cuncta festinant [1432 1Kb] .

Rex uirginum, amator [1433 1Kb] castitatis [1434 1Kb] , Deus, celesti rore benedictionis tue exstingue in corpore  meo [1435 1Kb] fomitem [1436 1Kb] ardentis libidinis, ut maneat in me tenor castitatis [1437 1Kb] corporis et anime. Mortifica in membris meis carnis stimulos, omnesque libidinosas commotiones et da mihi ueram et perpetuam castitatem cum ceteris donis tuis, que tibi placent in ueritate, ut sacrificium laudis casto corpore et mundo corde quotidie ualeam [1438 1Kb] tibi offerre. Quanta enim cordis contritione et lacrymarum fonte, quanta reuerentia et tremore, quanta [1439 1Kb] corporis castitate et anime puritate istud diuinum et celeste sacrificium est celebrandum, Domine, ubi [1440 1Kb] caro tua in ueritate sumitur, ubi sanguis tuus in ueritate bibitur, ubi ima summis [1441 1Kb] coniunguntur, ubi adest sanctorum angelorum presentia, ubi tu es sacrificium et sacerdos mirabiliter et ineffabiliter [1442 1Kb] ?


Quis digne hoc celebrare potest [1443 1Kb] , nisi tu Deus omnipotens offerentem feceris dignum? Scio, Domine, et uere scio, et idipsum bonitati tue [1444 1Kb] confiteor quia non sum dignus accedere ad tantum mysterium propter nimia peccata mea, et infinitas negligentias meas.

Sed scio, et ueraciter ex toto corde meo credo, ore meo confiteor quia tu potes me facere dignum, qui solus potes facere mundum de immundo conceptum semine ; solus de indignis dignos, de immundis mundos. et de peccatoribus [1445 1Kb] iustos et sanctos facis. Per [1446 1Kb] hanc omnipotentiam tuam te rogo, concede [1447 1Kb] mihi peccatori hoc celeste sacrificium [1448 1Kb] celebrare cum timore et tremore cum cordis puritate et lacrymarum fonte, cum letitia  spiritali et celesti gaudio. Sentiat mens mea dulcedinem beatissime presentie tue, et excubias sanctorum tuorum [1449 1Kb] in circuitu meo.

Ego enim [1450 1Kb] memor uenerande passionis tue accedo ad altare tuum, licet peccator, ut offeram tibi sacrificium quod tu instituisti, et offerri precepisti in commemorationem tui pro salute nostra . Suscipe illud ergo, queso [1451 1Kb] , summe Deus, pro Ecclesia sancta tua, et populo quem [1452 1Kb] acquisisti sanguine tuo. Et quoniam me peccatorem inter te et eumdem populum tuum medium esse uoluisti, licet in me aliquod boni operis testimonium  non agnoscas, officium saltem dispensationis credite non recuses, nec per me indignum eorum salutis percat pretium, pro quibus uictima factus salutaris [1453 1Kb] dignatus es esse redemptio. Profero ergo [1454 1Kb] , Domine , tribulationes plebium, pericula populorum, captiuorum gemitus, miserias orphanorum, necessitates peregrinorum, inopiam debilium, desperationes languentium, defectus senum, suspiria iuuenum, uota uirginum, lamenta uiduarum.

Tu enim misereris omnium, Domine, et nichil odisti eorum que fecisti . Memorare que sit nostra substantia, quia tu Pater noster es, quia tu Deus noster es; ne irascaris satis, neque multitudinem uiscerum tuorum super nos contineas. Non  enim in iustificationibus nostris prosternimus preces [1455 1Kb] ante faciem tuam, sed in miserationibus tuis multis. Aufer a nobis, Domine, iniquitates nostras, et ignem sancti Spiritus in nobis clementer accende. Aufer cor lapideum de carne nostra, et da nobis cor carneum , quot te timeat, te amet, te diligat [1456 1Kb] , te delectetur [1457 1Kb] , te sequatur, te perfruatur. Oramus, Domine, clementiam tuam ut sereno uultu familiam tuam, sacri tui nominis officia prestolantem, aspicere digneris, et [1458 1Kb] ut nullius sit irritum uotum, nullius uacua postulatio, tu nobis preces suggere quas ipse audire propitius et exaudire delecteris [1459 1Kb] .

Rogamus etiam te, Pater sancte [1460 1Kb] , et pro animabus [1461 1Kb] fidelium defunctorum ut sis illis salus,  sanitas, gaudium et refrigerium, hoc magnum pietatis sacramentum. Deus meus [1462 1Kb] , sit illis hodie magnum et plenum conuiuium de te pane uiuo, qui de celo descendisti et das uitam mundo , de tua carne sancta et benedicta, Agni uidelicet immaculati qui tollit [1463 1Kb] peccata mundi , que de sancto et glorioso beate uirginis Marie utero est assumpta, et de Spiritu sancto concepta, de illo, inquam, pietatis [1464 1Kb] fonte, per lanceam militis ex tuo sacratissimo latere [1465 1Kb] manauit [1466 1Kb] , ut ex inde refecti et satiati, refrigerati et consolati [1467 1Kb] , exsultent in laude et gloria tua. Peto clementiam tuam, Deus, ut descendat super illud plenitudo [1468 1Kb]  tue benedictionis, et sanctificatio tue diuinitatis. Descendat etiam, Domine, illa sancti Spiritus tui inuisibilis incomprehensibilisque maiestas, sicut quondam in patrum hostias descendebat, qui et oblationes nostras corpus et sanguinem tuum efficiat, et me indignum sacerdotem doceat tantum tractare mysterium cum cordis puritate et lacrymarum deuotione, cum reuerentia et tremore, ita ut placide et benigne suscipias sacrificium de [1469 1Kb] manibus meis ad salutem omnium tam uiuorum quam defunctorum.

Rogo te [1470 1Kb] , Domine, per ipsum sacrosanctum mysterium corporis et sanguinis tui, quo quotidie in Ecclesia tua pascimur et potamur, abluimur et sanctificamur, atque unius summeque [1471 1Kb] diuinitatis  participes efficimur, da mihi uirtutes tuas sanctas, quibus repletus bona conscientia ad altare tuum accedam, ita ut hec celestia sacramenta efficiantur mihi salus et uita. Tu enim dixisti ore tuo sancto et benedicto: Panis quem ego dabo, caro mea est pro mundi uita [1472 1Kb] . Si quis manducauerit ex hoc pane, uiuet in eternum . Panis dulcissime, sana palatum cordis mei, ut sentiam suauitatem amoris tui. Sana illud [1473 1Kb] ab omni languore, ut nullam preter te sentiat [1474 1Kb] dulcedinem, nullum preter te querat amorem, nullam preter te amet pulchritudinem. Panis [1475 1Kb] candidissime, habens omne delectamentum et omnem suauitatis saporem [1476 1Kb] , qui nos semper reficis, et nunquam in te deficis, comedat te cor meum, et dulcedine saporis  tui repleantur uiscera anime mee. Manducat te angelus ore pleno, manducet te peregrinus homo pro modulo suo, ne deficere possit in uia tali recreatus uiatico. Panis sancte, panis uiue, panis pulcher [1477 1Kb] , panis munde qui descendisti de celo et das uitam mundo, ueni in cor meum, et munda me ab omni inquinamento carnis et spiritus , intra in animam meam, et sanctifica me interius [1478 1Kb] et exterius. Esto tutamen et continua salus anime mee et corporis mei. Repelle a me insidiantes mihi hostes; recedant procul a presentia potentie [1479 1Kb] tue ut foris et intus per te munitus [1480 1Kb] recto tramite ad tuum regnum perueniam, ubi  non in mysteriis, sicut in hoc tempore agitur, sed facie ad faciem te uidebimus , cum tradideris [1481 1Kb] regnum Deo et Patri , et erit Deus omnia in omnibus . Tunc enim me de te satiabis satietate mirifica, ita ut nec esuriam, nec sitiam in eternum [1482 1Kb] .



269 ORATIO XXX. PRO SACERDOTE QUI HABET CELEBRARE.

Impellit me, Domine Deus, ministrandi officium, hostias salutares offerre pro populi delicto: terret conscientia indebiti sacerdotii pro reatu proprio. Si a me omnium sacerdotum peripsemate sacrificium offeratur, pollute conscientie crimen augetur; tamen maiestati uniuerse carnis iudicis non offertur, negligentie reatus ascribitur. Inter hec tue, omnipotens  Deus, libramen pietatis imploro; cuius diem ultionis, accusante conscientia, pertimesco, ne indignum misericordia tua iudices, quem a tempore penitentie non excludis. Suspende, Domine, securim, donec cultor uinee Spiritus sanctus admoueat cophinum stercoris ad radicem infructuose arboris. Parce mihi, Domine, parce clementissime, qui Dauidem post lapsum clementer ad ueniam reuocasti; qui Petri misericors amare flentis lacrymas respexisti; qui latronem tanti facinoris reum diuina gratia illustrasti, cui mox obtinuit confessio perspicere Dei Filium, fides premium, pena ueniam, lamenta gaudium sempiternum; dum confessor in cruce, possessor paridisi exstitit post crucem. Sed quia uerba uenia pietatis tue indigent, que indigni sacerdotis  opera non commendant, saltem astantium uota suscipe; ut et mihi suis apud te precibus ueniam, et eorum meritis sacrificia nostrorum uulnerum salubriter nobis conferant medicinam. Et quia, omnipotens Deus, pro nobis omnibus factus es hostia pro peccatis, adsis nobis satisfactio in sacrificio pro delictis, qui uiuis et regnas, etc.



ORATIO XXXI PRO SACERDOTE CELEBRATURO.

Conscientia quidem trepidus, omnipotens Deus, ad altare tuum accedo, sed ad fiduciam de tue pietatis misericordia retineor. Et licet ad celebranda tibi sacrificia semper inueniar indignus; tamen si recedo, uereor de inobedientia condemnari. Pro qua re dignare me, piissime Pater, paterna pietate ac  placato uultu respicere, et cordis mei interim ora purgare. Et si ego pondere peccatorum meorum ac reatu constringor; mearum tamen precum obtentu, tibi sint, queso Domine, in omnibus placita mysteria consecranda. Per Dominum nostrum, etc.



ORATIO XXXII. AD IDEM FACIENDUM.

Conscientia culpabilis, uita trepidus et anxius, criminum funibus captiuatus, te unicum refugium et singulare remedium miserorum deprecor, Domine, ut mei indigni sacerdotis tui miserearis, mihique indulgeas quod illud sacramentum salutare, angelis et archangelis, et omnibus sublimitatibus tremendum et adorandum, sceleratis labiis consecrare, ac profanatis manibus presumo attrectare: sed dum accedo per me, fateor, Domine, presumo de te, memor malorum meorum, et tuorum que a seculo sunt bonorum. Adhuc, Domine, te rogare presumo, ut non sit mihi sacrosanctum sacrificium tuum ad iudicium, neque ad condemnationem, sed potius ad  liberationem peccatorum et angustiarum mearum, et ad perennem anime mee saluationem. Idipsum, Domine Deus, supplicans repeto, non elata, ut ipse conspicis, presumptione, sed prona et pauida presumptione, quia miser et immundus carnis tue sancte et pretiosi sanguinis tui sacramentum immundis manibus consecrare audeo. Supplex exoro et obsecro, Domine, ministerium tuum respice, et misero mihi ministro miserere, sacrificatorem purifica, et sacrificium sanctifica. Deus Pater, audi me; quidquid est in me contra me, clementer aufer a me; apta me tuo sancto seruitio, ac ministrum idoneum tibi me perfice, et annue ut que tibi placita sunt, inter hec sancta mysteria postulem, et quecunque postulo tua, Domine, benignissima, queso,  misericordia percipiam. Tibi honor, tibi gloria in secula seculorum. Amen.



ORATIO XXXIII. AD IDEM FACIENDUM.

Si tantum, Domine, reatum nostre delinquentie cogitamus, deputatum obseruationis ministerium non implemus: graue est enim, quod ad mensam tuam mundo corde et innocentibus manibus non uenimus; sed grauius est, si dum peccata metuimus, etiam sacrificium non reddamus. Liceat igitur pro inobedientia assistere, pro indulgentia petere, pro officio ministrare, pro remedio immolare, pro populo obsecrare. Queso ergo conforta in me quod trepidat, cura quod tedet, reconcilia quod discordat, euacua quod corrumpit, humilia quod superbit. Sit pia iustitia  clemens correctio; nunquam absorbeat peccatorem, imo reconciliet penitentem. Da in salutem disciplinam, non in mortem sententiam: exaudi peccatoris precem, qui uisitas in dolore gementem. Per Christum Dominum nostrum. Amen.



270 ORATIO XXXIu [1483 1Kb] . AD CHRISTUM. Ante perceptionem corporis et sanguinis Christi.

Domine Iesu Christe, qui, Patre disponente, Spiritu sancto cooperante, per mortem tuam spontanea uoluntate misericorditer a peccato et morte eterna mundum redemisti, adoro, et ueneror eo quo possum, quamuis tepido affectu et humili deuotione, gratias agens tanto beneficio, hoc sanctum corpus, et hunc sanguinem tuum [1484 1Kb] , que ad emundationem et defensionem a peccatis, accipere desidero. Confiteor, Domine, quia nimis sum peccator , et indignus ad eorum tactum accedere. Sed confidens de illa clementia, qua pro peccatoribus, ut iusti fierent, animam tuam ponens, eam dedisti, et pia hostia  Patri mactari uoluisti; illa presumo, licet peccator, ut per illa iustificer, accipere. Supplex ergo te, pie miserator hominum, obsecro ut que ad delendum peccata dedisti, non mihi sint ad peccatorum augmentum, sed ad indulgentiam et tuitionem. Fac me, Domine, ita ea ore et corde percipere, atque fide et affectu sentire, ut per eorum uirtutem sic merear complantari similitudini mortis et resurrectionis tue, per ueteris hominis mortificationem, et nouitatem iuste uite, ut dignus sim corpori tuo, quod est Ecclesia, incorporari, et sim membrum tuum, et tu caput meum, et maneam in te, et tu in me: quatenus in resurrectione reformes corpus humilitatis mee, configuratum corpori claritatis tue, secundum promissionem Apostoli tui , et in te in  eternum gaudeam de gloria tua, qui cum Patre et Spiritu sancto, etc.



ORATIO XXXu. AD CHRISTUM. Ante perceptionem corporis Christi.

Domine Iesu Christe Fili Dei uiui, qui ex uoluntate Patris, cooperante Spiritu sancto, per mortem tuam mundum uiuificasti, adoro et ueneror hoc sanctum corpus tuum, et hunc sanguinem tuum, quod est traditum, et qui pro multis effusus est in remissionem peccatorum : deprecorque clementiam tuam, misericordissime Domine, per horum uirtutem, fac me unum de illis multis, et fac me hoc sentire sic per fidem et affectum, ut sentiam ea per salutis effectum. Et absolue et libera seruos  et ancillas tuas, me et omnes, qui mihi confessi sunt peccata sua, et pro quibus promisi, uel obnoxius sum exorare, et qui se sperant uel petunt meis orationibus apud te iuuari, ab omni peccato, et pena peccati; et fac Ecclesiam tua continua protectione et consolatione letari.



ORATIO XXXuI. AD DEUM, ET AD OMNES SANCTOS.

Domine Deus omnipotens, eterne et ineffabilis, sine fine atque initio, quem unum in Trinitate, trinum  in unitate confitemur. Te solum Deum adoro, te laudo, te benedico, teque glorifico, tibi gratias ago, tibi me tota deuotione committo; intende uoci orationis mee , Pater de celis Deus, rex meus et Deus meus. Fili, Redemptor mundi, Deus, miserere mei, ne perdas me cum iniquitatibus meis , neque in finem iratus reserues mala mea. Sanctus Spiritus, benigne Deus, inspira mihi spiraculum gratie tue, et dirige me in uiam salutis eterne: doce me uoluntatem tuam facere : quidquid tibi displicet in me, remoue a me. Trine et une, omnipotens, pie et misericors Domine, aspice in me , et tribulationem meam in gaudium conuerte, et ne des hereditatem tuam . Altissime in perditionem.  Dominator omnium ac protector in te sperantium, Domine, deprecationem meam suscipe; et per intercessiones gloriose uirginis Marie, aufer iram tuam a me , Domine Deus salutis mee nec animam meam prius a corpore suscipias, quam omnia peccata mea dimittas.

O gloriosa Dei Genitrix, mater misericordie, uirgo semper Maria, que Dominum omnium meruisti portare, et regem angelorum sola uirgo lactare, adiuua me in die tribulationis mee, ut tuis fultus patrociniis ad regna celestia merear peruenire.

O sancte Michel, archangele Dei, prepositus paradisi, ueni in adiutorium meum, et defende me ab hoste maligno in hora mortis mee, et animam meam deduc in paradisum exsultationis eterne. Omnes  sancti angeli et archangeli Dei, cuncte celorum uirtutes, omnesque sanctorum spirituum ordines, aduerse damnationis uires reprimite, expugnate impugnantes me , a rugientis inimici seuitia potenter me defendite, in uia ueritatis fideliter gradientem omni hora, die ac nocte custodite me, et in hora exitus mei animam meam in pace uobiscum suscipite.

Sancte Ioannes Baptista, omnes sancti patriarche et prophete, exoro uos obnoxia prece, manum mihi porrigite, auxilium mihi in cunctis necessitatibus meis et infirmitatibus prebete; poscite mihi a Deo indulgentiam, patientiam, constantiam, iustitiam, obedientiam, continentiam, sanctamque perseuerantiam.


Sancte Petre, princeps apostolorum beatissime, omnesque sancti apostoli et euangeliste, Ecclesiarum principes, et celestis aule triumphales milites, date mihi uitam honorabilem, uirtutum magnitudinem, consummationem laudabilem et eternam beatitudinem; influat mihi per uos pax, uirtus et perpetua salus.

271 Christi dulcissimi sacerdotes, atque inclyti doctores, omnesque sancti confessores, qui ampliastis talentum uobis creditum per immarcescibilem  fructum bonorum operum, Dei ineffabili pietate detur mihi per uos peccatorum indulgentia, totius boni copia, celestium concupiscentia, grata fratrum beneuolentia, morum reuerentia, mandatorum Dei obseruantia. Precor te, beate N. deuotissima prece, dignare me inter tuos agnoscere, cum sederis potens in iudicio orbem iudicaturus cum Domino.

Omnes sancte uirgines, que celesti Sponso perenni mente adherentes luxum calcastis seculi, omnesque sancte uidue impetrate mihi fetido munus perennis gratie, uite sanctimoniam, corporis munditiam, cordis innocentiam, fidei firmitatem, fraternitatis caritatem.

Intercedite pro me, omnes sancti, quicunque Deo placuistis ab initio seculi. Aptate me ad uoluntatem  Dei peragendam in omni opere bono, ut peccatis mortuus, Deo uiuam, et uota, que Deo uoui, uestris suffragantibus meritis illi toto affectu persoluam, ut ad portum salutis eterne merear peruenire, et in eterna felicitate uobiscum sine fine gaudere Amen.



ORATIO XXXuII. AD DEUM.


Domine Iesu benignissime, fons uite, fons misericordie, de quo bibunt omnes sancti, bibunt et inebriantur ineffabili dulcedine, uiuunt eterna satietate, da mihi per merita eorum in presenti uita sic te semper sitite, ut in futuro seculo cum eisdem sanctis tuis ad te ualeam eternaliter satiari. Oro itaque  dulcissimam misericordiam tuam, piissime, suauissime Domine Iesu, pasce miseram animam meam ex recordatione beneficiorum tuorum, ne deficiat in peregrinatione fatigata imo pondere peccatorum suorum. Tua me, Domine, bonitas creauit, et per baptismum tuum recreauit, patienter hactenus me quotidie peccantem exspectat. Potentia diuinitatis tue me fecit, humilitas humanitatis tue me refecit. Ecce, Domine Iesu Christe, gratia tua donante, qui es Dominus meus, Deus meus, ecce recordor quia, sicut prenuntiasti per sanctos tuos ab initio mundi, natus de sancta uirgine ueram ex ea carnem accepisti, uirginis matris ubera uere suxisti, pasce peccatricem animam meam tua sancta carne,  satia illam tua dulcedine. In presepio positus, pannis inuolutus es, inuolue meam animam pannis misericordie tue, ne remaneat nuda coram te. Pastores et ab oriente Magi uenientes adorauerunt te in presepio iacentem, fac me, Domine, te fideliter adorare iam in celo sedentem. Permisisti circumcidi carnem tuam, circumcide ab omni peccato mentem meam. Presentatus es in templo, suscepit te Simeon in ulnas suas, id est in brachia sua, presenta me sancte maiestati tue, ut te complectar brachiis anime mee. Subditus eras parentibus in puritia tua, fac me tibi sudditum, et omnibus quibus me subiecerit dispositio tua. Baptizatus es a Ioanne, in infantia tu baptizasti me, post baptismum tuum sanctum multoties pollutus sum, per ueram confessionem et  penitentiam baptiza me. Iussisti peccatoribus agere penitentiam, promisisti digne penitentibus indulgentiam, fac me pro peccatis meis sic penitere ut eorum ueniam a te merear obtinere. ueritatem, mansuetudinem, iustitiam docuisti, doce cor meum et illumina, ut unus ex eis esse merear quos tu docens interius illuminasti. Miracula, uirtutes, sanitates in corporibus et animabus hominum, quantum tibi placuit, fecisti; sana languores anime mee, quia peccaui tibi. Ieiunasti propter me, fac me abstinere ab omni peccato pro tuo amore. Esuriisti propter me, fac me te, qui panis es uerus, ueraciter esurire. Fatigatus es propter me, robora, refice lassitudinem anime mee. Dulcissime et misericordissime Domine Iesu Christe, dum cenares cum amicis  tuis, pedes eorum lauisti, corpore tuo et sanguine pauisti; corpus meum et animam ab omni sorde laua, et eodem corpore tuo et sanguine, ne deficiat, conforta. Quid amplius dicam, Domine Iesu Christe? Tu es uita mea, salus mea, dulcedo mea, fortitudo mea, letitia mea, gaudium meum, redemptio mea, resurrectio mea. Tu propter me traditus es, ne tradas bestiis animam meam. Ligatus es propter me, solue ligamina peccatorum meorum. Illusus es propter me, libera me ab illusionibus demonum. Dulcissime Domine, tu solus homo sine peccato flagellatus es propter me, libera me a flagellis que merentur iniquitates mee. Misericordissime Domine, spinis coronatus es propter me, spinas peccatorum meorum aufer a me. Domine Iesu benignissime, tu  portasti super sanctos humeros tuos crucem tuam, fac me te sequi et post te portare animam meam. Altissime Domine, tu exaltatus in cruce traxisti omnia ad te, trahe me ad te. Dulcissime Domine, tu permisisti manus tuas et pedes clauis ferreis perforari, lancea latus tuum aperiri, sanguinem tuum pro peccatoribus effundi, per ipsum sanguinem tuum laua animam meam ab omnibus peccatis, et omnem dolorem ab ea tolle per angustias quas pro nobis sustinuisti. Dulcissime Domine, tu suscepisti petitionem latronis, suscipe orationem mei peccatoris. Aceto potatus es propter me, inebria animam meam melle dulcedinis tue. Bone Pastor, tu posuisti pro tuis ouibus animam tuam, ne sinas perire  et mori peccatricem animam meam. Liberasti de inferno animas piorum, libera animam meam a damnatione impiorum. Fortissime, potentissime Domine Iesu Christe, tu postquam mortem uicisti, surgens a mortuis uiuus et immortalis discipulis tuis apparuisti. Dolentes de tua morte letificasti, manducans et bibens frequenter cum eis in fide sancte resurrectionis tue cor eorum solidasti, animam meam, animam serui tui letifica et conforta in fide sancte tue resurrectionis.



ORATIO XXXuIII. AD CHRISTUM.


Domine Iesu Christe, dulcissime, suauissime, pulcherrime, speciosissime, desideratissime, Dominus  meus et Deus meus, post resurrectionem tuam quadragesimo die uidente piissima matre tua uirgine et ineffabiliter gaudente, uidentibus amicis tuis apostolis et ineffabiliter de tua glorificatione letantibus, benedicens eis ascendis in celum et sedes ad dexteram Patris? Benedic etiam nobis et fac nos participes 272 tante exsultationis, quam illi habuerunt de gloria tue exaltationis, et per hec beneficia tua, et alia innumerabilia quibus hominem perditum ad salutem reuocasti, dum in hac uita detineor, miseram animam meam refice et conforta, ut cum a corpore migrauerit, tam piis recordationibus et memoriis enutritam et refocillatam sub alis misericordie tue, sub pedibus sanctorum apostolorum tuorum, sub pedibus gloriosissimi testis tui Stephani, et ceterorum puerorum tuorum qui tecum sunt  in sancto cubili tuo, requiescere possit, te miserante, te donante, Saluator mundi, qui cum Deo Patre et Spiritu sancto uiuis et regnas Deus in secula seculorum. Amen.



ORATIO XXXIX. AD CHRISTUM, ET OMNES SANCTOS.


Domine Iesu Christe, Fili Dei uiui, Dominus meus et Deus meus, tu es uita mea, salus mea, sine quo non possum bene uiuere, uel bene esse, quia et antequam essem et uiuerem, apud te eram et uiuebam in te, et, antequam me nossem, noueras me. Benignissime, suauissime, dulcissime, fac me recordari miserationes tuas quas humano generi misericorditer  impendisti, fac ex earum recordatione cor meum igne ignescere dilectionis tue iugiter in flammam. Potentissime Domine, prius in utero matris mee me formasti, tua uirtute natum de matre baptismo tuo sanctificasti, parentibus meis ut litterarum studio ac societati monachorum me traderent inspirasti, ingenium discendi litteras, quantum tibi placuit, ingrato mihi dedisti. Me quotidie peccantem usque nunc patienter exspectasti. Precor, oro, benignissime Domine, dulcissimam misericordiam tuam ne me sinas unquam ad pristinas sordes peccatorum meorum redire, sed fac me cum seruis tuis in tuo seruitio perseuerare. Scio, Domine, quod non sum dignus exaudiri propter peccata mea, sed da mihi solatium et intercessionem sanctorum tuorum quos  audeo coram te appellare, ut quod obsistentibus peccatis meis non mereor, eorum meritis suffragantibus obtinere possim, et ne me excludas ab eorum  societate. uos omnes sancti, filii misericordie, pueri Domini Saluatoris, iam cum eo quiescentes in eterna requie, quos ipsa caritas de suis uisceribus genuit, uos ego peccator appello, subleuate meam orationem ad aures uestre matris, altissime caritatis. In primis audeo te suppliciter orare, que uicinior existis saluti nostre, que uitam nostram peperisti, mundo perdito remedium attulisti, benedicta super mulieres uirgo mater ipsius misericordie, sancta Maria, Domina mundi, Regina celi, tue sanctissime pietati meam orationem qualemcunque committo, ut eam offeras dilectissimo Filio tuo Domino nostro. uos etiam sancti angeli et archangeli, sancte Michel, sancte Raphel, sancte Gabriel, et omnes sancti celestium ordines uirtutum ad orationes meas ad Deum subleuandas aduocare presumo.  uos omnes sancti patriarche et prophete, qui precessistis et annuntiastis aduentum nostri Saluatoris, uos estote adiutores orationibus meis. Sancte Ioannes, tu Baptista Domini, amicus ipsius summi Sponsi, tu esto adiutor orationibus meis. Sancte Petre, cui summus Pastor commisit suos agnos pascendos. Sancte Paule, uas electionis Domini Iesu Christi, doctor gentium. Sancte Andrea, sancte Iacobe, sancte Iacobe, sancte Ioannes dilecte Domini Iesu, sancte Thoma, sancte Philippe, sancte Bartholomee, sancte Matthee, sancte Simon, sancte Thadee, sancte Matthia, sancte Marce, sancte Luca, sancte Barnaba. Omnes sancti apostoli et euangeliste, orate pro me peccatore; uestris meritis orationes meas committo. Sancte Stephane protomartyr  Domini nostri Iesu Christi, amice Dei, tuis meritis me commendo. Sancti martyres, Line, Clete, Clemens, Xiste, Corneli, Cypriane, Laurenti, Chrysogone, Ioannes, Paule, Cosma, Damiane, Ignati, Alexander, Marcelline, Petre, uincenti, Sebastiane, et omnes martyres qui pro Saluatoris amore sanguinem uestrum fudistis, orate pro nobis. Sancte uedaste, Remigi, Benedicte, Martine, Ambrosi, Augustine, Hilari, Basili, Nicole, Amande, Gregori, Germane et omnes sancti confessores qui per sanctitatem uite uestre Deo placuistis, orate pro nobis. Sancta Maria Magdalena, que meruisti pedes Domini Saluatoris osculando tangere, lacrymis rigare, prima resurgentem a mortuis uidere, sancta Felicitas,  Perpetua, Agatha, Agnes, Cecilia, Lucia, Anastasia, et omnes sancte uirgines, uidue et continentes, orate pro nobis.



ORATIO XL [1485 1Kb] . RHYTHMUS AD DEUM ET OMNES SANCTOS.


   Deus Pater credentium,
Salus in te sperantium,
Exaudi preces seruuli,
Quas fundit corde supplici.
   Fili Dei piissime,
Dignatus nasci uirgine,
Exaudi cordis hostiam,
Patris sedens ad dexteram.
   Amborum sancte Spiritus,
Dextre Dei tu digitus,
Mentis secretum [1486 1Kb] uisita,
Tuaque reple gratia.
   Personis sancta Trinitas,
Sed deitate Unitas,
Adesto meis precibus, 
uotis fauens supplicibus.
   Auge fidem, tu Trinitas,
Spem auge, sancta Unitas,
Ut te colendo deitas,
Me firmet tua caritas
   Qui Deus homo diceris,
Et uerus homo nosceris,
Memento mei hominis,
Cum iudicare ueneris.
   In hoc quod manes deitas,
Reatus dele sarcinas,
Ut hoc quod es humanitas,
Adhuc [1487 1Kb] deflectat pietas.
   Regnum iurasti Patribus,
Promisisti sequacibus,
273 Ut seruetur promissio,
Regnum concede famulo.
   Concedat tua pietas,
Que deposcit humanitas [1488 1Kb] ,
Ut quod promisit caritas,
Assequatur hereditas.
   Maria uirgo uirginum:
Redemptionis ostium,
Porta salutis integra,
Lapsis ceruicem releua.
   Potenti [1489 1Kb] manum porrige,
Quietis opem tribue,
Et per tuum auxilium
Placare cura filium.
   Regina celi filia [1490 1Kb] ,
Mater Dei castissima,
Ut manus prestet Filii,
Quod seruus poscit, subueni.
   Tu Michel archangele
Celi princeps militie,
Ora draconis concute,
Ne noceat in uulnere.
   Interpres Dei Gabriel,
Et medicina Raphel,
Cum cherubim et seraphim,
Hostis necate heresim.
   Celorum omnes spiritus,
Nouem diuisi gradibus,
Dei presentes uultibus,
Meis fauete uocibus.
   Senes uiginti quatuor,
Hec offerte que deprecor.
Qui citharis et phialis
Orationes funditis.
   Patriarcharum dignitas,
Prophetarum sublimitas,
uestri regis presentie,
uerbo precantis [1491 1Kb] soluite.
   Ioannes Christi preuius,
Baptista regis inclytus,
Festina, ne tardaueris
Labem secare uulneris.
   Quem matris clausus utero
Motu prodis corporeo,
Quem demonstrasti digito,
Fac subuenire misero.
   Celestis regni clauiger,
Apostolorum signifer,
Petre primus in ordine,
Fragilitatem aspice.
   Per te mens tua uideat,
Quid sors humana ualeat;
Et dum tui memineris,
Memento casus hominis.
   Te poscente clementiam,
Extendat mihi dexteram,
Qui te suspendit flumine,
Dum tibi dixit: Modice.
   Salue reatus uincula,
Ad hoc data potentia,
Quem uerbum Dei nominas,
A quo uocaris Bariona.
   Paule tu doctor gentium,
Et Christi testimonium,
Dum totum mundum predicas,
Opem conferre studeas,
   Ioannes Dei gratia,
Subtilis uelut aquila,
Ipso me fonte satia,
Cuius potasti flumina.
   Qui tibi matrem sociat,
Et celi clausa reserat,
Mee parcat miserie,
Tui precatus munere,
   Apostolorum ceteri,
Euangeliste alii,
Discipulorum agmina,
Hec iuuate precamina.
   uos, innocentes pueri,
Qui pro Christo truncamini,
uestra date subsidia,
Qui clamatis: Nos uindica.
   Et protomartyr Stephane,
Tu primus in certamine,
Heres sacrati nominis,
Adesto desideriis.
   Caput nudas lapidibus,
Celi patet introitus,
Iesum stantem consideras,
Securus hostes toleras.
   Orasti flexis genibus
Pro inimicis cernuus,
Pro supplicanti seruulo
Intercede, te postulo
   Tu, martyr inuictissime,
. . . . . .
Pius adesto famulo [1492 1Kb]
Te deprecanti sedulo.
   Qui sitiens martyrium,
Prece siccasti fluuium,
Regna petens celestia,
Capitali sententia.
   Dissolue nexus criminum,
Per Iesum Christum Dominum,
Ut tecum in celestibus
Sanctorum iungar cetibus.
   uincenti, martyr inclyte,
Carbones uernans sanguine,
Celum tenens in munere,
Pro me precari satage.
   Laurenti, miles pertinax,
In fide pie contumax,
Cui in igne militas,
Orare pro me studeas.
   Cunctorum cetus martyrum,
Curam spernentes [1493 1Kb] corporum,
Cui funditis sanguinem,
Hunc reddatis placabilem.
   Syluester admirabilis,
Confessione nobilis,
Caput factus Ecclesie,
Orationem respicere.
   In sede Petri positus,
Eius quidem uicarius,
Ipsius consors glorie,
Celi gaudens in culmine.
   Meos intende gemitus,
Tuis iuuando precibus,
Qui talentum multiplicas,
Ut tuo regi placeas.
   Gregori, presul optime,
Totius flos Ecclesie,
Domus Dei candelabrum,
Ut parcat roga Dominum.
   Martine sidus Gallie,
uirtutum feruens munere,
Quem regis. . . . . .
Fac [1494 1Kb] ut succurrat Dominus.
   Sacerdotum confessio,
Confessorum oratio,
Summi regis conspectui
Offerte preces famuli [1495 1Kb] .
   uere felix Felicitas,
Que prima inter alias,
Ob caritatis meritum,
Hoc tenes priuilegium.
274 Cum Christum mente conspicis,
Terrena cuncta despicis,
Apud ipsum nos adiuua,
In cuius gaudes [1496 1Kb] gloria.
   O Maria Magdalene,
Festina opem tradere,
Cui primum se obtulit
Christus, cum mortem interit.
   Columba simplex animo,
Oranti adsis, obsecro,
Que corona Martyrii
Amplexum petis Domini.
   Omnes sacrate uirgines,
Ferentes sponso lampades,
uasis tenentes oleum,
Meum queratis commodum.
   Sancta sanctorum concio,
Una quidem communio,
Mihi quidem [1497 1Kb] succurrite,
Et Christum intercedite.
   Esto, Christe, propitius,
Quos fundo uide gemitus,
Et quem creasti dextera,
Ab omni malo libera
   Qui nasci, mori, surgere,
In celum uis ascendere,
Et sanctum mittis Spiritum,
Me munda sorde criminum.
   Iudex orbis cum ueneris,
Mercedem dare famulis,
Cum ouibus in dextera,
Non cum hedis me colloca.
   Para panem Ecclesie,
Regendo eam protege,
Que dum partim diuiditur,
In fine simplex creditur.
   Romane sedis dominum,
Sibique gregem subditum,
Quos redemisti sanguine,
Digneris semper regere.
   Istius loci presulem,
In tua fide stabilem,
Tuo conserua populo,
Munitum crucis clypeo.
   Animabus fidelium
Ista luce carentium,
Ad laudem tui perpetem,
Aeternam para requiem.
   Agne Dei mitissime,
Qui mundum purgas crimine,
Exaudi, parce, adiuua,
Miserere et libera.
   Christe, uia, lux, ueritas,
Dei splendor et caritas
Soter simul et ousion,
Alpha et omega, eleyson. Amen.



ORATIO XLI [1498 1Kb] . AD CRUCEM DOMINI.

Sancta crux [1499 1Kb] , per quam nobis ad memoriam crux illa reducitur, in qua Dominus noster iehsu Christus nos per mortem suam a morte eterna in quam omnes [1500 1Kb] misere tendebamus, ad uitam [1501 1Kb] eternam [1502 1Kb] quam peccando perdideramus, resuscitauit; adoro, ueneror et glorifico in te crucem illam quam nobis representas, et in illa eumdem miseratorem Dominum nostrum, et que per illam misericorditer operatus est. O crux amabilis in qua est salus, uita et resurrectio nostra! O lignum pretiosum, per quod saluati et liberati sumus! o signum uenerandum, per quod Deo signati sumus! O crux gloriosa, in qua sola gloriari nos oportet!


Non enim es [1503 1Kb] suscipienda secundum crudelium, qui te mitissimo [1504 1Kb] parauerunt, insipientissimam impietatem; sed secundum eius qui te sponte suscepit sapientissimam pietatem. Nam illi non potuerunt aliquid, nisi illo sapienter permittente; nec ipse quidquam sustinuit, nisi se misericorditer uolente. Illi te elegerunt, ut per te scelus impietatis sue perpetrarent; ille te elegit, ut per te opus pietatis sue consummaret. Illi, ut per te iustum morti traderent; ille, ut per te peccatores a morte erueret. Illi, ut uitam interficerent; ille, ut mortem perimeret. Illi, ut Saluatorem damnarent; ille, ut damnatos saluaret. Illi, ut uiuificantem mortificarent; ille,  ut mortuos uiuificaret. Illi insipienter et crudeliter;  ille sapienter et misericorditer. Non ergo es, o crux [1505 1Kb] admirabilis, estimanda secundum intentionem crudelis insipientie, sed secundum effectum misericordis sapientie.

Quomodo igitur te [1506 1Kb] laudabo? Qualiter te exaltabo? Quo affectu te orabo? Qua iucunditate in te gloriabor? Per te infernus spoliatur, et omnibus per te redemptis obturatur. Per te demones terrentur, comprimuntur, uincuntur et conculcantur. Per te mundus renouatur, atque ueritate in eo lucente et iustitia regnante decoratur. Per te humana natura peccatrix est iustificata, damnata saluata, ancilla peccati et tartari liberata, mortua resuscitata. Per te ciuitas illa beata in celis restauratur et perficitur. Per te Deus Dei Filius pro nobis uoluit obediens esse Patri usque ad mortem ; propter  quod exaltatus accepit nomen, quod est super omne nomen. Per te parauit thronum suum , et instaurauit regnum suum.

O crux, que ad tam ineffabililia bona es electa et preparata, laudant et exaltant te non tam humana siue angelica mens et lingua, quam opera que per te sunt facta! O tu, in qua et per quam est salus et uita mea! O tu, in qua et per quam est totum et omne bonum meum [1507 1Kb] , absit mihi gloriari nisi in te!  Nam quid mihi concipi, nasci, uiuere et omnibus huius uite bonis perfrui prodest [1508 1Kb] , et postea in infernum descendere? Utique si sic mihi esset, melius [1509 1Kb] mihi erat si nec conceptus fuissem.  Et certe sic essem, si per te redemptus non essem.


Quo ergo affectu gloriabor in te, sine qua [1510 1Kb] non solum mihi nulla esset gloria, sed insuper eterne me [1511 1Kb] possideret infernalis luctus [1512 1Kb] et miseria? Qua delectatione [1513 1Kb] iucundabor in te, per quam pro [1514 1Kb] seruitute tartarorum, hereditas mihi data est regni celorum? Quo gaudio gratulabor in te, sine qua futurum erat ut horrerem me uel ad momentum esse, et per quam exspecto quia gaudebo me in eternum bene esse? Nam etsi adhuc inter spem et metum Deo seruiam; certus tamen sum quia ad hec bona, si gratias agendo, amando, uiuendo in te gloriabor [1515 1Kb] , per te perueniam.

Sit itaque per te et in te gloria mea, sit per te et in te uera spes mea. Per te peccata mea deleantur, per te anima mea a uita ueteri mortificetur, et in  nouam uitam iustitie resuscitetur. Fac, obsecro, fac ut sicut me in baptismo mundasti a peccatis, in quibus fui conceptus et natus, ita me remundes ab eis que contraxi postquam sum renatus: ut per te ad ea bona perueniam ad que homo est creatus, prestante eodem Domino nostro Iesu Christo, qui sit benedictus in secula. Amen.



ORATIO XLII [1516 1Kb] . AD SANCTAM CRUCEM. Ex Appendice edit. Gerberon hic reuocatur.

Aue crux gloriosissima, et omnium lignorum pretiosissima et splendidissima, que tactu Conditoris nostri es sanctificata et eius pretiosissimo sanguine cruentata. Felix permanes, et permanebis in secula: que si non in paradisi tellure orta  fuisti, non decore frondium propriaram aut pulchritudine foliorum [1517 1Kb] , fere dignitate fructuum, sed castissimis membris regis eterni, que sustinuisti, dum omne redimeret seculum. Modo non solum tua uirtus splendet, uerum [1518 1Kb] etiam nomen tuum cuncto pretiosissimum est [1519 1Kb] mundo. Terris et ethere fulges, seculum reples, infernum perlustras [1520 1Kb] . Te angelice mirantur potestates, mundi adorant principes,  demonum timent satellites. Tu perdita restauras, restaurata conseruas, consecrata sanctificas, destructa reparas, infirma et fracta consolidas, dolentia [1521 1Kb] letificas, demoniacis artibus lesos saluificas.

In [1522 1Kb] presentia tua infernus gemit, demones pauescunt et fugiunt, mors contremiscit, omnis [1523 1Kb] uirtus contraria audiens sanctum nomen tuum pertimescit [1524 1Kb] . Sicut enim magnalia Iesu Christi, qui uiua est hostia [1525 1Kb] , preponderant, magnaque et incomprehensibilia sunt [1526 1Kb] ; sic laudem tuam et uirtutem tuam nulla unquam mortalium [1527 1Kb] promere potest lingua: illic enim est Christus fructus tuus dulcissimus, ipse flos tuus pulcherrimus, odor tuus suauissimus, ornatus tuus pretiosissimus. Dulce lignum,  dulce pomum, dulce onus. Tu felix, sola sustinuisti talentum mundi. Quapropter emptio nulla in te [1528 1Kb] , pretia nulla sunt pro te, appretiatio nulla super te. In comparatione tui aurum est ut stipula, gemme ut fauilla, et ut stercus omnis gloria. Sol et nebule, luna et sidera, et cuncta que transeunt tibi non sunt equalia. Non orbis partes quadriformes tam felicem ferunt arborem in radice, in fructu, in fronde, in flore, in sancto germine.

Idcirco ego seruus tuus inutilis [1529 1Kb] cantando, gemendo atque lamentando [1530 1Kb] prosternor ante [1531 1Kb] conspectum tuum, et ad te oro [1532 1Kb] atque confiteor [1533 1Kb] tibi, crux ueneranda, per [1534 1Kb] cuius lignum redemptus sum [1535 1Kb] , cuius signo sum confirmatus, cuius uexillo sum munitus, cuius nomine sum defensus,  cuius uirtute nunc usque saluatus te adoro, te inuoco, te deprecor [1536 1Kb] . Tu es salus [1537 1Kb] mea, tu uirtus, tu protectio, tu murus [1538 1Kb] , tu defensio [1539 1Kb] , tu gaudium meum [1540 1Kb] et consolatio mea [1541 1Kb] . In uita ista me positum salua; me in angustiis [1542 1Kb] recrea; in aduersis conforta; in infirmitatibus corrobora; in morte a demonibus me libera; a morte [1543 1Kb] eterna me [1544 1Kb] subtrahe: ianuam paradisi pande, et  Redemptori meo Domino Iesu Christo, qui [1545 1Kb] in te crucifixus [1546 1Kb] pependit, post hanc uitam miseram [1547 1Kb] me coniunge [1548 1Kb] . Amen.



275 ORATIO XLIII [ol. XLII]. AD CRUCEM DOMINI. De sancta cruce, et beata uirgine, et bono latrone.

Salue crux sancta, salus et uita mea. Salue crux, quam adorat et desiderat exercitus angelorum. Salue crux, quam adorat et inuocat omnis chorus sanctorum. O uere sancta et uenerabilis crux. Ecce peccator et infelix homo, ante te, et in te crucifixo manet, quamuis indignus; sed pro peccatis suis ita est anxius, ut fere nesciat quid agere debeat. Desiderat enim te adorare; sed non audet oculos ad te leuare. Desiderium quidem bonum habet in te; sed  nullum meritum sentit in se, pro quo confidat de te. Maneo itaque in conspectu tuo trepidus et dubius; ita ut coram te stare erubescam, et a te recedere pertimescam. Hortatur me stare ante conspectum tuum memoria diuine et tue pietatis; sed dehortatur me conscientia miserabilis et inueterate mee iniquitatis. Arctor quoque grauiter ab iis duobus, et quid eligam fere ignoro. Elegi tamen magis opportuno conspectui tuo importune assistere, etiamsi debeas me occidere. Melius est enim mihi mori iuxta te, quam uiuere  longe a te; quia nulla mors homini peior est, quam cum homo longe a te est

Suppliciter ergo deprecor te, chara maiestas et magna caritas, qui pendes in cruce, ut importunitatem  meam non importune suscipias, sed ad necessitatem meam opportune et misericorditer respicias. Tu es enim spes mea, tu refugium meum, tu misericordia mea. Miserere igitur, miserere mei, et doce me quomodo adorare te debeam, et quomodo te diligere ualeam. Quamuis peccatis meis exigentibus nesciam quomodo te adorare ac diligere debeam; tamen hoc est meum desiderium, ut te adorem et diligam. Obsecro te, uere piis exaudibilis Iesu, per omnem dilectionem quam habes in homine, dum pendes in ligno, ut hoc bonum specialiter facias cum seruo tuo, ne stare in conspectu tuo et ante crucem tuam me aliquando tedeat aut pigeat, sed potius delectet et placeat. Delectet animam meam in conspectu tuo fideliter assistere; et placeat oculis  Diuinitatis tue misericorditer in me respicere. Delectet me lugere miseriam meam, et placeat omnipotentie tue uertere in gaudium tristitiam meam.

Delectet autem me recordari hoc quod pendens in cruce benedicte uirgini matri tue dixisti: Mulier, ecce filius tuus . Et nunc, queso, benignissime Domine, dic mihi seruo tuo: Homo, ecce Deus tuus, ecce redemptor tuus. Te quoque, obsecro, uirgo inter omnes mulieres benedicta, ut dicas mihi: Homo, ecce filius meus, ecce Saluator tuus. uideo quippe, uenerabilis domina, filium tuum in presepio  iacentem, recognosco filium tuum in templo docentem; sed in nullo loco eum certius cognosco, quam in cruce pendentem. Ibi enim ipsemet de se testatur dicens: Mulier, ecce filius tuus . Hic ergo, felix mater et omni laude digna, hic intercede pro me misero apud ipsum qui, dum se filium tuum nominat, quodammodo se debitorem obligat, ut preces tuas cum amore suscipiat. Dic illi itaque: Fili, iste peccator clamat ad me, et lacrymabiliter deprecatur ut intercedam pro eo apud te, quatenus remittas ei peccata sua, que insipienter commisit in te. uerum est, Domine mi, uerum est certe. Ego reus confiteor coram te, Deus, et coram Genitrice tua quia ab infantia mea usque nunc ueniens ante gloriosam crucem tuam et sancte maiestatis tue  conspectum non, ut debui, ueni, supplicaui, nec adoraui. Sed tu, cui proprium est parcere et misereri, ne respicias fragilitatem meam et immunditiam meam pessimam, sed dimitte quidquid negligenter deliqui; quia tu es spes mea sola et uera, et non habeo in alio fiduciam meam, nisi in te solo Deo uiuo et uero.

Dat etiam mihi grandem fiduciam, summe Redemptor meus, illa pia et dulcis oratio, quam pro crucifigentibus te apud Patrem fecisti, dicens: Pater ignosce illis, quia nesciunt quid faciunt . Qui enim sic exorasti pro tuis crucifixoribus, nunquid non orabis pro tuis adoratoribus? Et qui in cruce recordatus es indulgentie, nunquid in celo oblitus es misericordie? Miserere, queso, Domine,  miserere mei serui tui; et uel tu ignosce, uel apud Patrem intercede ut ignoscat. Propter hoc namque maneo coram te, et adoro sanctam crucem tuam per quam redemisti mundum. Credo namque et confiteor quia per eleuationem et extensionem corporis tui in ligno traxisti omnes ad te qui recte diligunt te. Trahe igitur me, dulcissime, Domine, trahe me et desiderium meum post te ; ut ego sentiam uirtutem crucis tue in me.

Sentiam, Saluator meus, uirtutem et odorem qui est de cruce tua, sicut sentiebat latro ille qui dicebat: Domine, memento mei, dum ueneris in regnum tuum . uiderat forsitan latro iste te antea cecos illuminantem, uel mortuos suscitantem,  et non adorauerat te. Tunc uero quanto uidet te pendere in ligno, adorat te dicens: Domine, memento mei, dum ueneris in regnum tuum. Hoc fecit in illum crux tua, quod non potuerunt facere miracula tua. uerius et perfectius cognouit iste te in cruce pendentem, quam in templo docentem, aut miracula facientem. O quanta est uirtus crucis tue, quanta est gloria pendentis in ligno! Latro iste ubi uidit tuum lignum, mox cognouit tuum regnum; et ubi te pendere aspexit, ibi quod regnares intellexit. O quantus odor de cruce exibat, qui omnem infidelitatem ab eo repellebat. O quam digne uocabat te  Dominum suum, qui ueraciter sciebat se seruum tuum; quia oculis suis intuebatur pretium, quo redimebas penitus mundum uniuersum.

Sed quid bone Iesu, quid, dulcissime Domine, respondisti latroni te oranti in cruce? Hodie mecum eris in paradiso . Et quid hoc est, o rex desiderabilis? Tu clauis affligeris, et paradisum promittis. Tu pendes in ligno, et latroni dicis: Hodie mecum eris in paradiso. Et, o desiderium animarum ubi est paradisus, quia dicis latroni: Hodie mecum eris in paradiso. An paradisus tecum est, et ubi tu uis, paradisus est? An tu indubitanter paradisus es, quia tam confidenter promittis: Hodie mecum eris in paradiso? Credo, Domine, credo certe quod ubi tu uis, et ubi tu es, ibi paradisus est; et esse tecum,  hoc est esse in paradiso. Quoniam uenerabilis ille confessor et gloriosus martyr tecum fuit per totum illud hodie, et postea omni tempore. O quam bonum est esse tecum! O quam beati sunt illi, qui tecum sunt! Illi uere sunt in paradiso, uere sunt in regnis, qui tecum sunt fide et dilectione.

Crux tua, Domine, paradisum promittit et paradisum tribuit. Et ideo suppliciter adoro crucem tuam, adoro te in cruce, et crucem in te. Denique adoro crucem propter pendentem in cruce. Adoro quem latro adorabat, et oro sicut ille orabat: Domine, memento mei, dum ueneris in regnum tuum. Recognosce in me, 276 Domine, hanc orationem, sicut recognouisti eam in latrone. Suscipe hanc orationem a seruo tuo, sicut suscepisti eam a famulo tuo.  Memento mei de regno, sicut fuisti memor illius de ligno. Dic igitur, dic, queso, Domine, dic seruo tuo, dic anime mee: Hodie mecum eris in paradiso, ut ego confortatus desiderabili tua promissione fideliter permaneam in tua fide et dilectione, Redemptor meus, mediator Dei et hominum; qui cum Patre et Spiritu sancto uiuis et regnas Deus in secula seculorum. Amen.



ORATIO XLIu [ol. XLIII]. AD CRUCEM DOMINI. Laus sancte crucis.

Aue, crux sancta, uirtus nostra. Aue, crux adoranda, laus et gloria nostra. Aue, crux, auxilium et refugium nostrum. Aue, crux, consolatio omnium merentium; salue, crux, uictoria et spes nostra;  salue crux, defensio et uita nostra. Salue, crux, redemptio et liberatio nostra. Salue, crux, signum salutis, atque inexpugnabilis murus contra omnem uirtutem inimici. Sit mihi crux semper spes Christianitatis mee. Sit mihi crux resurrectio, mortis mee. Sit mihi crux triumphus aduersus demones. Sit mihi crux mater consolationis mee. Sit mihi crux requies tribulationis mee. Sit mihi crux baculus senectutis mee. Sit mihi crux medicina egrotationis mee. Sit mihi crux protectio nuditatis mee. Sit mihi crux consolatio uite mee. Sit mihi crux in omnibus angustiis meis solatium. Sit mihi crux remedium in tribulationibus meis. Sit mihi crux in infirmitatibus meis medicamentum,  atque contra omnia aduersa tutamentum. Amen.



ORATIO XLu [ol. XLIu.] AD CRUCEM DOMINI. Eleuatio ad sanctam crucem.

Salua me, sancta crux, que in corpore Christi dedicata es, et ex membrorum eius compage tanquam margaritis ornata; que pretium nostrum portare digna fuisti et uitam eternam nobis attulisti. Iesu bone, presta mihi ut per signum et reparationem sancte crucis, me ab omnibus inimicorum incursionibus liberes et tua bonitate conserues, peccata dimittas, ueniam indulgentie tribuas; qui uiuis et regnas Deus, etc.



ORATIO XLuI [ol. XLu]. AD SANCTAM uIRGINEM MARIAM. Cum recordatione meritorum eiusdem, et malorum  nostrorum.

O beatissima et sanctissima semper uirgo Maria, ecce asto merens ante faciem pietatis tue, et confundor nimis pro abominationibus peccatorum meorum, quibus deformis factus sum et horribilis coram Deo et te, et angelis eius et sanctis omnibus. Expauesco uehementer iudicium extremum damnationis, quando unicuique diuinitus reddetur, prout gessit siue bonum, siue malum . Et quia propter hoc timor et tremor uenerunt super me, et contexerunt me tenebre , malorum actuum meorum, et intueor me leprosum et immundum; idcirco me dignum scio separari a societate fidelium, quos a me discernit candor et puritas castitatis: propterea flens et eiulans, deprecor,  Domine, quatenus a me quatriduo mortuo, intolerabili fetore iam pleno, faciem tuam non auertas; sed potius aspicias quam graui ulcere percussus sum, et consideres qualiter me celesti medicamine cures, atque Filio tuo Domino nostro Iesu Christo, cuius tu mater es et qui de te natus est, me emundatum restituas. Tu enim nosti, misericordissima regina, quod ad hoc nata es, ut per te nasceretur idem Dominus noster iehsu Christus, uerus Deus, uerus homo, in quem ueracissime credo, et de cuius pietate non despero; ut et ipse qui erat Conditor hominum, fieret et Saluator; teque talem haberet matrem, que pro peccatoribus interueniens, perfectam obtineres ei salutem. Tu autem, domina mater eius, uirgo in partu, uirgo  ante partum, et uirgo post partum. In te manet intacta castitas, pudor integer, et firma constantia. Que letaris quod uirgo concepisti, et quod celi Dominum castis uisceribus portasti, et quod uirgo partum edidisti, et quod es ab angelo salutata, a Spiritu sancto obumbrata . Et quod angelica nuntiauit puritas, ineffabilis perfecit Deitas, atque Deum illum gignere meruisti, qui cuncta nasci suo nutu concessit

Tu, domina, mirabaris et corporis tui integritatem, et conceptus fecunditatem, et gaudebas tuum paritura parentem, Dominum nostrum Iesum Christum: duobus enim gauisa es. muneribus. Miraris quod uirgo peperisti, et letaris quod Redemptorem  mundi edidisti, Iesum Christum Filium Dei. Quapropter, ineffabilis misericordie regina, credo quod non es uacua a uisceribus pietatis, que genuisti ipsum fontem totius. Et que lactasti magni consilii Angelum, potes et mihi esse magni consilii angelus, si pro me depreceris Dei Filium, qui per te mundo, in carne apparuit, ut quem latentem apud Patrem incognitum habebat mundus, apparentem per carnem agnosceret, et agnitum crederet, et credendo in eum saluaretur per fidem. Qui suo inenarrabili munere prestitit ut natura humana ad similitudinem sui condita Creatoris, dissimilis per peccatum et mortem effecta nequaquam in eterna damnatione periret; sed illam per te sua immensa pietate repararet, et ut tu noua et intemerata uirgo  facinus antique uiraginis expiares.

277 O admirandam diuine dispensationis operationem? Tu benedicta inter omnes mulieres uirum non cognouisti; et mater es, et post Filium natum uirgo permansisti. Hanc fidem sanctam postquam suscepi, domina, non semper recto tramite tenui, quoniam preceptis eius non obediui. Quibus si parere studuissem, me ad te clamantem facile audires, quem placere filio tuo scires. At quia seduxit me hostis antiquus, et sagittis suis uulnerauit me, et uestibus candidis exuit, atque nigris et lacrymosis ac semiustis igne peccatorum meorum induit, idcirco deformibus uestibus indutus apparebo tibi. Propterea, clementissima regina et domina, ne contemnas me; sed memor fragilitatis humane,  annue ne desperans fugiam, sed exspectem consolationem tuam, quam tunc euenire probabo, si ea que sunt in me incendia criminum et iniquitatum, et precipue illarum quibus infatigabiliter uror, paulatim in me deficere tua uirtute atque imbre intercessionum tuarum exstingui in corde meo et corpore persensero.

O mi domina, quid dicam, uel quid faciam? In tenebris sum, et lumen celi non uideo. Quo ibo, aut quo a facie filii tui iudicantis fugiam?  Non ad orientem aut meridiem, uel ad occasum aut ad aquilonem, uel in profundo abyssi habeo effugium; ubique filius tuus, ubique totus, ubique presens, ubique discernens et omnia iudicans, et super celestia habitans. Qui si me pro  meis actibus iuste iudicauerit, expediisset mihi magis ut conceptus non essem, aut natus statim interiissem. Nec hoc mihi proficere potuisset, quia in peccatis tunc conceptus et natus, et sine baptismo mortuus absque dubio periissem. Ego namque de peccatoribus conceptus et natus peccator, baptizatus et saluatus, iterum peccator factus sum. Et non talis ut antea, sed sordidior et immanior; quoniam talis sum qualem peiorem non habet mundus. Ideo talem adiutorem requiro, qualem post fillum tuum potiorem et meliorem inuenire non potest mundus. Habet orbis apostolos, patriarchas, prophetas, martyres; confessores, uirgines, bones et optimos adiutores, quos ego supplex orare concupisco.  Tu uero, domina, omnibus iis adiutoribus melior et excelsior es; quia istis et aliis sanctis omnibus, etiam angelicis spiritibus, nec non regibus et potestatibus mundi, diuitibus, pauperibus, dominis, seruis, maioribus et minoribus domina es, et quod possunt omnes isti tecum, tu sola potes sine illis omnibus. Quare hoc potes? Quia mater es Saluatoris nostri, sponsa Dei, regina celi et terre, et omnium elementorum. Te ergo requiro, ad te confugio, et tu me per omnia adiuues, suppliciter peto. Te tacente, nullus orabit, nullus iuuabit. Te orante, omnes orabunt, omnes iuuabunt.

Millies centena millia hominum  ad te clamant, et omnes saluantur; et ego clamabo ad te, et non auxiliabor? forsitan non; quia illis  omnibus sum peior et pessimus. Quid inde? Propterea non tacebo. Clamans igitur uociferor ad te. Egregia uirgo, et piissima domina, parce mihi et exaudi me. Exaudi miserum, et solare merentem; recollige errantem, refoue desperantem. Sana in me que conspicis uulnera, per tua sancta medicamina, tollensque a me sordida indumenta, uiridia et splendida porrige uestimenta, quibus me renouatum representes filio tuo Domino nostro Iesu Christo. Esto mihi contra diabolum turris fortitudinis, murus inexpugnabilis, brachium defensionis. Illum contra me seuientem suscipe, et ne me uiribus imbecillem astutia sua confodiat, tu inuincibiliter repugna. Ille callidus est et fraudulentus, et non metuit pugnare contra fortes, sed maiores uires  infert tentationis contra ualidos quam contra infirmos. Tu tamen, celestis auxiliatrix, que nosti dolositates eius, sic commune robur eius, ut me nulla ipsius callida suggestio decipiat tentando; sed cum nititur decipere, ipse confusus, ex tua uirtute superatus discedat, et ego misellus tua defensione protectus, a tua filiique tui laude nunquam quiescam.

Fac, o felix domina et omni laude dignissima, ut ego famulus tuus qui in tota longeuitate dierum meorum miserabiliter per abrupta peccatorum corrui, nunc in extremis positus diebus, agam penitentiam pro peccatis meis quecunque gessi in cogitatione, uoluntate, operatione et negligentia. Et quamuis diutissime, hoc est, ab exordio uite mee,  usque in hanc horam, perseuerauerim in ipsis que cepi peccatis; tu tamen, celorum regina, obtine apud clementissimum filium tuum, ut ultra non regnet iniquitas in me, sed uirtus diuinitatis. uirtutum et orationum copia me iustificet, mundet et muniat, et per semitas iustitie deducendo ad bonum perseuerantie perducat et prouehat. In extremis quoque uite positum nulla me obliuio hebetet, lingue officium nullius passionis uitium impediat. Expletoque dierum meorum numero, atque perfecto in me Ecclesie sancto ministerio, merear suscipi ab angelo lucis, et liberari ab angelo mortis, ac perferri ante tribunal piissimi iudicis, ubi per te, domina, percipiam quietem pacis uite eterne. Amen.



ORATIO XLuII [ol. XLuI]. AD SANCTAM uIRGINEM MARIAM.

Beatissima Dei genitrix et uirgo perpetua Maria, sacrarium omnium uirtutum, gignendo Dominum uirtutum et regem glorie Christum, per eumdem Deum et Dominum nostrum Iesum Christum quem meruisti generare, tibi ad eternam gloriam, et nobis ad eternam salutem, precor per tuam clementiam suffragare mihi omni misericordia indigno apud diuinam maiestatem, exorabilemque te precibus tanti peccatoris prebere, domina, ne differas, ex qua et beatitudinis felicitas et redemptio nobis uenit. Siquidem omnino, Deifera sanctissima Maria, indignus sum te adire precatum; sed fiduciam spei mee attribuit recordatio multorum Christum  teque negantium, qui tandem conuersi pristinam meruerunt per tua suffragia sue mentis integritatem, licet sim amplius peccator, quam possit lingua mea confiteri; proh dolor! plura sunt peccata mea, quam uix numero possint comprehendi. Et quamuis professionem Christianitatis minus recte obseruauerim post baptismum, tamen nunquam in negationis foueam corde uel ore incidi. Omnipotenti Deo gratias, qui me tenuit tuis sanctis orationibus. Ad hoc te Deus fecit, ut speramus, sui matrem; ut mater fieri deberes omnium in eum credentium, quo se patrem nos iussit uocitare.

Quid unquam potest dignius estimari, quam ut sis mater quorum Christus dignatur esse pater et frater. Ipse namque, propter suam insolitam bonitatem,  omnibus paternos prebebit profectus, si te, domina, senserit maternos non denegare affectus. Quo namque modo mihi non miserearis, mater misericordie? Ubi est nisi in Deo, et in te, spes mea? Ergo sine te nichil pietatis est, nichilque bonitatis, quia mater uirtutis et uirtutum es omnium. Quapropter adiuua me, domina, queso; quia nichil sum et ad nichilum me uenturum 278 scio, nisi digneris me adiuuare. Adiuua me ergo, nec uni deneges beneficium, quod omnibus confers etiam non rogata. Non habeo quo pergam solatium uite querens, nisi ad quam omnes rei confugiunt. Ad te confugio, quia te filius tuus Dominus noster iehsu Christus prouidit nobis refugium post se. Suscipe me, oraque eum quatenus me talem efficiat qualem  me iubet fieri; nec diutius sinat decipi suggestionibus demonum, sed faciat sua pietate, tuaque intercessione me sic frui temporali uita, quo possim eternam consequi, ipso auxiliante, qui cum Patre et Spiritu sancto uiuit et regnat per omnia secula seculorum. Amen.



ORATIO XLuIII [ol. XLuII]. AD SANCTAM uIRGINEM MARIAM.

Sancta et gloriosa Dei genitrix, semperque uirgo Maria, que mundo meruisti generare Saluatorem, exaudi me et miserere mei nunc et semper propter honorem sancte et excellentissime uirginitatis tue. Te deprecor humiliter, esto mihi saluatrix et adiutrix apud Deum omnipotentem, ut ipse me pius pastor et princeps pacis a peccatorum meorum maculis emundet, et ab inferni tenebris eripiat, et ad uitam perducat eternam. Et qui per te, castissima uirgo, uenit in hunc mundum, et humanum genus suo sanguine saluauit, et inferni claustra destruxit, et celestis regni ianuas aperuit; ille me per misericordiam suam saluare et conseruare dignetur; et  post finem huius uite labentis, aliquam partem eterne beatitudinis precibus tuis in sanctorum societate concedat.



ORATIO XLIX [ol. XLuIII] [1549 1Kb] . AD EAMDEM DEI MATREM.

Singularis meriti, sola sine exemplo, mater et uirgo Maria, quam Deus ita mente et corpore inuiolatam custodiuit [1550 1Kb] , ut digna existeres, ex qua sibi nostre redemptionis pretium Dei Filius corpus aptaret: obsecro te, misericordissima, per quam totus saluatus est mundus, intercede pro me miserrimo [1551 1Kb] et cunctis iniquitatibus fedato [1552 1Kb] , ut uel iam donet Dominus infelici anime mee amorem puritatis, affectum munditie, tenorem castitatis. Ego enim, ego infelix, ego totius innocentie, totius  sanctimonie gratiam perdidi; ego templum Dei sanctum multipliciter uiolaui. Sed quid ago, obscenitates meas referens auribus illibatis? Horresco, domina, horresco; et arguente me conscientia, male nudus coram te erubesco. Cui uero moribundus offeram uulnus meum? Ad quem ibo, et apud quem deplorabo dolorem meum, aut quando aliunde sperem beneficia sanitatis, si mihi clauditur illud unicum reclinatorium eterne pietatis? Audi ergo, domina, audi propitia, audi et exaudi ciuem perditum de sorte hereditatis tue [1553 1Kb] post longa exsilia, post longa suspiria, post seua ludibria, post multa supplicia, reuertentem [1554 1Kb] ad ubera consolationis tue.

Memini et meminisse delectabile est, qualiter ad  commendandum miseris [1555 1Kb] unicum patrocinium tuum, cuidam tuo seruo agenti in extremis reuelasti memorabile nomen tuum. Apparens enim ei, cum esset in angustiis, et requirens utrum te [1556 1Kb] agnosceret, cum ille, minime, domina, tremens responderet, tu ei pro benignitate tua quam blande, quam  familiariter tu, domina, dixisti [1557 1Kb] : Ego sum misericordie mater. Apud quem ergo miseri, apud quem desolati rectius ingemiscimus deplorantes mala totius calamitatis et miserie nostre, quam apud te ueram et indubitatam matrem misericordie? Mater sancta, mater unica, mater immaculata [1558 1Kb] , mater incorrupta, mater misericordie, mater pietatis et indulgentie, aperi sinum pietatis et suscipe mortuum in peccatis. Ecce, domina, filius prodigus, nudus et attritus [1559 1Kb] pedibus, de loco horroris, de nebula immunditie et fetoris suspirat, clamat, et appellat matrem non immemor quoties eum foueris, texeris, excusaueris apud Patrem. Et quidem ille piissimus atque benignissimus pater, tu tam dulcis et suauis mater. Agnosce, benedicta, filios tuos quos  unice dilectus unigenitus tuus non erubuit [1560 1Kb] nominare fratres suos. Et si pro illo innocente filio tuo crucifixo pertransiuit gladius animam tuam , quomodo super mortuis [1561 1Kb] in peccato pupillis tuis te continere; quomodo unquam maternis [1562 1Kb] fletibus et lacrymis, o domina, poteris temperare? Abstrahimur, diripimur, captiuamur; non est qui eruat [1563 1Kb] , non est qui redimat [1564 1Kb] , qui consurgat diluculo et spondeat [1565 1Kb] pro nobis. Surge, pia; surge, propitia; intra sacrarium exauditionis, et expande manus immaculatas ante altare illud aureum humane reconciliationis. Erit per te impetrabile quod per te ingerimus, erit per te excusabile [1566 1Kb] quod timemus. Nec diu poterit te sustinere pro nobis supplicantem, quem tu sepissime consolata  es, dulcis mater, infantem uagientem. Que ergo potentior meritis ad placandam iram iudicis, quam tu que meruisti mater esse eiusdem Redemptoris et iudicis? Ne dubites [1567 1Kb] , domina mea; ipse enim est os meum et caro mea, salutare meum et gloria mea [1568 1Kb] , ipse caput nostrum, ipse cognouit figmentum nostrum .

Decus uirginum, domina gentium, regina angelorum, fons hortorum, ablutio peccatorum, sancta et perpetua uirgo Maria, succurre misero, subueni perdito; ut qui iam, proh dolor! non audet angelicam illam sperare stolam uirginalem; tuis, gloriosa  [1569 1Kb] , meritis qualemcunque recipiat uestem nuptialem. Denique, et si non merebor, imo quia non merebor uicinius accedere atque interesse florigeris atque odoriferis glorie uestre choris; eminus saltem positus et longe constitutus uidere merear et audire processus uestros, tympana uestra, concentus [1570 1Kb] uestros, et quidquid illud glorie et exsultationis erit, quando tripudiabitis sequentes agnum quocunque ierit.

Singularis uirgo, summa et perpetua uirgo, sola mater et uirgo, sancta Maria, in fine orationis mee, in extremo huius fatue supplicationis [1571 1Kb] indignus [1572 1Kb] hoc unum rogo, hoc unum precor et obsecro [1573 1Kb] in nomine dilecti filii tui, dona mihi misero iugem et perennem memoriam suauissimi nominis  tui. Sit cibus dulcissimus, cibus suauissimus anime mee. Adsit mihi in periculis, adsit in angustiis, adsit in principio letitie mee. Si enim hoc Dei dono et tuo mereor [1574 1Kb] obtinere, nullatenus certe, nunquam funditus uereor 279 interire. Aderit enim semper mihi gratia tua, aderit miseratio et protectio tua. Et si in infernum [1575 1Kb] demersus fuero, eo me requires, et inde me extrahes [1576 1Kb] , et reddes filio tuo, qui me redemit et lauit sanguine suo, Iesu Christo Domino nostro [1577 1Kb] , qui cum Patre et Spiritu sancto uiuit et regnat Deus [1578 1Kb] .



ORATIO L [ol. XLIX] [1579 1Kb] AD SANCTAM uIRGINEM MARIAM. Cum recordatione peccatorum, ad excitandum torporem.


Sancta, et inter sanctos post Deum singulariter sancta, Maria, mater admirabilis uirginitatis, uirgo amabilis fecunditatis, que Filium Altissimi genuisti, que perdito humano generi Saluatorem peperisti, Domina prefulgens tanta sanctitate, supereminens [1580 1Kb] tanta dignitate, quam utique certum est non minori [1581 1Kb] preditam esse [1582 1Kb] potentia et pietate. Tibi, o genitrix uite, o mater salutis, o templum pietatis et misericordie, tibi sese conatur presentare miserabilis anima mea, morbis uitiorum languida, uulneribus facinorum [1583 1Kb] scissa, ulceribus flagitiorum [1584 1Kb] putrida, tibi nititur quantum moribunda ualet supplicare,  ut potentibus tuis meritis et piis tuis precibus digneris eam sanare. Sic enim, pia domina, alienata [1585 1Kb] est a se immanitate stuporis, ut uix sensum habeat enormis languoris. Sic sordibus et fetore fedatur, ut timeat ne ab ipsa misericors uultus tuus auertatur; sic tabescit desperando respectus tui conuersionem, ut etiam os obmutescat [1586 1Kb] ad orationem.

Peccata mea, nequitie mee, si habetis animam meam uestro ueneno peremptam; uel cur sic [1587 1Kb] facitis eam uestra feditate horrendam, ut miseratio non possit aspicere illam? Si obruitis ei spem exauditionis uestra mole, uel cur obstruitis illis [1588 1Kb] uocem orationis uestri pudore? Si mentem eius uestri fecistis amore dementem, uel cur sensum eius  uestro redditis torpore non sentientem [1589 1Kb] ? Heu pudor sordentis iniquitatis, in presentia nitentis sanctitatis [1590 1Kb] ! Heu confusio immunde conscientie, in conspectu fulgentis munditie! O tu benedicta super mulieres, que angelos [1591 1Kb] uincis puritate, sanctos superas pietate; anhelat moribundus spiritus ad tante benignitatis respectum; sed erubescit ad tanti nitoris conspectum. Rogare enim te, domina, desidero, ut miserationis tue respectu cures plagas et ulcera peccatorum meorum; sed confundor coram te ob fetorem et sordes eorum. Horreo, domina, apparere tibi in immunditiis et horroribus meis, ne tu horreas me pro eis, et non possum, ue mihi, uideri sine eis.

O perturbata [1592 1Kb] o confusa peccandi conditio [1593 1Kb]  En quippe uos, peccata mea, quomodo discerpendo distrahitis, distrahendo corroditis, corrodendo torquetis precordia mea? Eadem enim peccata mea, o Domina, cognosci a te cupiunt, propter curationem, apparere tibi fugiunt [1594 1Kb] , propter exsecrationem: non enim sanantur [1595 1Kb] sine confessione, nec produntur sine [1596 1Kb] confusione. Si celantur, sunt insanabilia; si uidentur, sunt detestabilia. Urunt me dolore, terrent me timore. Mole me obruunt, pondere me premunt, pudore me confundunt.

O tu, illa pie potens, et potenter pia Maria, de qua ortus est fons misericordie, ne contineas, precor, tam ueram misericordiam, ubi tam ueram agnoscis miseriam. Si enim ego confundor in obscenitate iniquitatis mee ad fulgorem tue sanctitatis, tune  domina, erubesces erga miserum affectum insite [1597 1Kb] pietatis? Si ego confiteor nequitiam meam, tune abnegabis benignitatem tuam? Si maior est miseria mea quam mihi expediat, eritne minor misericordia tua quam te deceat? Quanto enim, o domina, magis delicta mea in conspectu Dei et tuo sordent; tanto magis eius curatione [1598 1Kb] et tua subuentione egent. Sana ergo, clementissima, infirmitatem; et delebis, que te offendit, feditatem. Aufer, benignissima, languorem, et non senties quem horres fetorem: fac, piissima, ut non sit quod doleat [1599 1Kb] ; et non erit quod sinceritati tue sorde at [1600 1Kb] . Fac, domina; exaudi me, domina. Sana animam peccatoris serui tui, per uirtutem benedicti fructus uentris tui, qui sedet in dextera omnipotentis Patris sui, superlaudabilis  et supergloriosus in secula .



ORATIO LI [ol. L] [1601 1Kb] . AD SANCTAM uIRGINEM MARIAM Cum mens timore premitur.

uirgo [1602 1Kb] mundo uenerabilis, mater humano generi amabilis, femina angelis mirabilis, Maria sanctissima, cuius beata uirginitate omnis sacratur integritas, cuius glorioso partu omnis saluatur fecunditas. Domina magna [1603 1Kb] , cui gratias agit concie leta iustorum, ad quam fugit territa turba [1604 1Kb] reorum. Ad te, prepotens et misericors domina, ego peccator et utique nimis peccator [1605 1Kb] anxius confugio. uidens enim me, domina, ante districti iudicis omnipotentem iustitiam, et considerans ire eius intolerabilem uehementiam, perpendo peccatorum meorum  enormitatem, et condignam tormentorum immanitatem. Tanto igitur, domina clementissima, horrore turbatus, tanto pauore perterritus, cuius enixius implorabo interuentionem, quam cuius uterus mundi fouit reconciliationem. Unde securius uelocem in necessitate subuentionem sperabo, quam unde mundo processisse propitiationem scio? Aut cuius intercessio facilius reo ueniam impetrabit, quam que illum generalem et singularem iustum ultorem et misericordem indultorem lactauit? Sicut namque, beatissima, impossibile est ut hec merita tibi tam singularia nobis tam necessaria obliuiscaris; sic, mitissima, incredibile est ut supplicantibus miseris [1606 1Kb] non miserearis. Bene quippe nouit mundus, nec nos mundi peccatores ullatenus dissimulare [1607 1Kb] patimur:  satis, inquam, o domina, satis nouimus, qui Filius hominis, uel cuius hominis filius [1608 1Kb] uenit saluum facere quod perierat . Nunquid ergo tu, domina mea, mater spei mee, nunquid obliuisceris tu, odio mei, quod mundo tam misericorditer est intimatum, tam feliciter diuulgatum, tam amanter amplexatum? Ille bonus filius hominis [1609 1Kb] uenit perditum saluare sponte, et mater Dei poterit perditum clamantem non curare? Bonus ille filius hominis uenit uocare peccantem ad penitentiam  280; et bona mater contemnet [1610 1Kb] precantem in [1611 1Kb] penitentia [1612 1Kb] ? ille, inquam, bonus Deus, mitis homo, misericors Filius Dei, pius Filius hominis uenit querere errantem peccatorem; et tu bona mater eius, potens mater Dei, repelles miserum orantem?


Ecce enim, o uirgo, homo de qua natus [1613 1Kb] est Deus homo ut saluaretur peccator homo, ecce coram bono filio tuo, et coram bona matre eius [1614 1Kb] penitet et confitetur, gemit et orat peccator homo. Obsecro ergo uos [1615 1Kb] , bone Domine et bona domina, obsecro uos, pie fili et pia mater [1616 1Kb] , obsecro uos per hanc ipsam ueritatem, per hanc singularem spem peccatorum ut sicut [1617 1Kb] uere tu es filius eius, et tu mater eius ut saluetur peccator, sic sic absoluatur [1618 1Kb] et curetur [1619 1Kb] , sanetur et saluetur hic peccator. Probet in se, probet hic uester peccator quia uere estis, sentiat in se quia propter salutem peccatorum estis tu filius, et tu mater. uester certe [1620 1Kb] amborum peccator. Cum enim peccaui in filium, irritaui  matrem; nec offendi matrem, sine iniuria filii. Quid ergo facies peccator? Quo igitur fugies peccator? Quis enim te [1621 1Kb] reconciliabit filio, inimica matre; Qui tibi [1622 1Kb] placabit matrem irato filio? sed et si ambo pariter offensi estis, nonne et ambo clementes estis? Fugiat ergo [1623 1Kb] reus iusti Dei ad piam matrem misericordis Dei. Refugiat reus offense matris ad pium filium benigne matris. Ingerat se reus utriusque inter utrumque, iniiciat se inter pium filium et matrem piam. Pie Domine, parce seruo matris tue; pia domina, parce seruo filii tui; bone fili, placa matrem tuam seruo tuo; bona mater,  reconcilia seruum tuum filio tuo [1624 1Kb] . Qui me iniicio inter [1625 1Kb] duas tam immensas pietates [1626 1Kb] , non incidam in duas tam potentes seueritates. Bone fili, bona mater, non mihi sit frustra quod confiteor de uobis hanc ueritatem, nec erubescam quod spero in uobis hanc pietatem. Amo enim ueritatem quam confiteor de uobis, et deprecor pietatem quam spero in uobis.

Dic, mundi iudex, cui parces? Dic, mundi [1627 1Kb] reconciliatrix, quem tu reconciliabis: si tu, Domine, damnas; et tu, domina, auerteris [1628 1Kb] homunculum bona uestra cum amore, mala sua cum merore [1629 1Kb] confitentem? Saluator singularis, dic quem saluabis? Salutis mater, dic pro quo orabis? si te, Domine, precipiente, et te, domina, consentiente [1630 1Kb] , tormenta uexant peccatorem se exsecrantem, uos obsecrantem;  si infernus absorbet reum se accusantem, uos deprecantem; si tartara deuorant pauperem in se desperantem, in uobis sperantem.

Deus, qui factus es filius femine propter misericordiam; femina, que facta es mater Dei propter misericordiam [1631 1Kb] , aut miseremini miseri, tu parcendo, tu interueniendo; aut ostendite ad quos tutius fugiam misericordiores, et monstrate [1632 1Kb] in quibus certius confidam potentiores [1633 1Kb] . Si enim est, imo quia est tam magna mea iniquitas, et tam modica fides [1634 1Kb] mea, tam tepida caritas mea, tam fatua oratio mea, tam imperfecta satisfactio mea, ut non merear delictorum ueniam, nec salutis gratiam; hoc est ipsum quod supplico: ut in quo merita  mea mihi [1635 1Kb] uidetis non sufficere, in eo misericordie uestre dignentur non deficere. Precor, itaque, precor, exaudite me, sed propter uos non propter me, per pietatem qua exundatis, per potestatem qua abundatis, ut euadam meritos dolores damnatorum, et intrare [1636 1Kb] merear in gaudia beatorum, te Deum laudaturus, qui es benedictus et superlaudibilis in secula  seculorum. Amen.



ORATIO LII [ol. LI] [1637 1Kb] . AD SANCTAM uIRGINEM MARIAM. Cum meditatione et laude meritorum eius.

Maria, tu illa magna Maria, tu illa maxima beatarum  [1638 1Kb] Mariarum [1639 1Kb] , tu illa maxima feminarum. Te, domina magna et ualde magna, te uult cor meum amare, te cupit os meum laudare, te desiderat uenerari mens mea, te affectat exorare [1640 1Kb] anima mea, quia tuitioni tue se commendat tota substantia mea. Enitimini uiscera anime mee; enitimini quantum potestis, si quid potestis [1641 1Kb] , omnia interiora mea, ut eius merita laudetis, ut eius beatitudinem [1642 1Kb] ametis, ut eius celsitudinem admiremini, ut eius benignitatem [1643 1Kb] deprecemini, cuius patrocinio quotidie indigetis, indigendo desideratis, desiderando imploratis, implorando impetratis [1644 1Kb] . Et si non secundum desiderium uestrum, tamen supra uel certe contra meritum uestrum [1645 1Kb] . Regina angelorum, domina mundi, mater eius qui mundat mundum,  confiteor quia cor meum nimis est [1646 1Kb] immundum, ut merito erubescat in tam mundam intendere, nec digne possit tam mundam [1647 1Kb] intendendo contingere. Te igitur, mater illuminationis cordis mei, te, nutrix salutis mentis mee, te obsecrant, quantum possunt, cuncta precordia mea. Exaudi, domina mea, adesto propitia, adiuua potentissima, ut mundentur sordes mentis mee, ut illuminentur [1648 1Kb] tenebre mee, ut accendatur tepor meus, ut expergiscatur torpor meus, quatenus sicut beata [1649 1Kb] tua sanctitas super omnia post summum [1650 1Kb] omnium filium tuum, per omnipotentem filium tuum, ob gloriosum filium tuum, a benedicto filio tuo est [1651 1Kb] exaltata: sic super omnia post Dominum et Deum meum et omnium filium [1652 1Kb] tuum, te cor meum intelligat  et ueneretur, amet et deprecetur eo affectu, non quo desidero imperfectus, sed quo debeo [1653 1Kb] a filio tuo factus et saluatus, redemptus et resuscitatus.

O genitrix uite anime mee [1654 1Kb] , altrix reparatoris carnis mee, lactatrix Saluatoris totius substantie mee! Sed quid dicam [1655 1Kb] ? Lingua mihi deficit, quia mens non sufficit. Domina, domina mea, omnia intima mea sollicita [1656 1Kb] sunt, ut tantorum beneficiorum tibi gratias [1657 1Kb] exsoluant; sed nec cogitare possunt dignas, et pudet proferre indignas [1658 1Kb] . Quid enim digne dicam matri Creatoris et Saluatoris mei, per cuius sanctitatem peccata mea purgantur, per cuius integritatem mihi incorruptibilitas donatur,  per cuius uirginitatem anima mea adamatur a Domino suo et desponsatur Deo suo? Quid, inquam [1659 1Kb] , digne referam genitrici Dei et Domini mei, per cuius fecunditatem captiuus sum redemptus [1660 1Kb] , per cuius partum de morte eterna sum exemptus; per cuius prolem perditus, sum restitutus, et de exsilio miserie in patriam beatitudinis reductus? Benedicta in mulieribus : hec omnia mihi dedit benedictus fructus uentris tui  in regeneratione baptismatis sui, alia in spe, alia in re; quanquam hec omnia ego ipse mihi peccando sic abstulerim [1661 1Kb] , ut nec rem habeam, et spem uix teneam. Quid enim? Si mea culpa euanuerunt [1662 1Kb] ; nunquid ingratus ero illi per quam mihi tanta bona [1663 1Kb] gratis euenerunt? Absit, ne addam [1664 1Kb] hanc iniquitatem super iniquitatem.  Imo gratias ago, quia habui; doleo, quia non habeo, oro ut habeam: certus enim sum quia sicut per filii gratiam ea potui accipere; sic eadem per matris merita possum recipere. Ergo, o domina, porta uite, ianua 281 salutis, uia reconciliationis, aditus recuperationis, obsecro te per saluatricem tuam fecunditatem, fac ut et peccatorum meorum mihi uenia et bene uiuendi gratia concedatur, et usque [1665 1Kb] in finem hic seruus tuus sub tua protectione custodiatur. Insidiis [1666 1Kb] et oppressionibus demonum mundus tenebris [1667 1Kb] obuolutus subiacebat; sed sole de te orto illuminatus eorum et laqueos deuitat, et uires conculcat.

Tu aula [1668 1Kb] uniuersalis propitiationis [1669 1Kb] , causa generalis reconciliationis, uas et templum uite et  salutis uniuersorum, nimium contraho merita tua, cum in me homunculo uili singulariter recenseo beneficia tua, que mundus amans gaudet, gaudens clamat esse sua. Tu namque domina admirabilis singulari uirginitate, amabilis salutari fecunditate, uenerabilis inestimabili sanctitate, tu ostendisti mundo Dominum suum et Deum suum, quem nesciebat: tu uisibilem exhibuisti mundo Creatorem suum, quem prius non uidebat: tu genuisti mundo restauratorem, quo perditus indigebat: tu peperisti mundo reconciliatorem quem reus non habebat. Per fecunditatem tuam, domina, mundus peccator est iustificatus; damnatus, saluatus; exsul reductus:  partus tuus, domina, mundum captiuum [1670 1Kb] redemit, egrum sanauit, mortuum resuscitauit [1671 1Kb] .

Celum, sidera, terra, flumina, dies, nox et quecunque humane potestati uel utilitati sunt obnoxia, in amissum decus sese gratulantur, domina, per te quodammodo resuscitata, et noua quadam ineffabili gratia donata. Quasi enim omnia mortua erant, cum amissa [1672 1Kb] congenita dignitate fauendi dominatui [1673 1Kb] uel usibus Deum laudantium, ad quod facta erant; obruebantur oppressione [1674 1Kb] , et decolorabantur abusu idolis [1675 1Kb] seruientium, propter quos facta non erant. Quasi uero eamdem resuscitata letantur, cum iam Deum confitentium et dominatu reguntur, et usu decorantur. Noua autem et inestimabili  gratia quasi exsultauerunt, cum ipsum Deum, ipsum Creatorem suum, non solum inuisibiliter supra se illa regentem senserunt, sed etiam uisibiliter intra se eisdem [1676 1Kb] utendo sanctificantem uiderunt. Hec tanta bona per benedictum fructum benedicti uentris benedicte Marie prouenerunt.

Sed cur solum loquor, domina, beneficiis tuis plenum esse mundum? Inferna penetrant, celos superant. Per plenitudinem enim gratie tue, et que in inferno erant, se letantur liberata; et que supra mundum sunt, se gaudent restaurata. Per eumdem quippe gloriosum filium gloriose uirginitatis tue, omnes iusti qui obierunt ante uitalem eius mortem, exsultant diruptione captiuitatis sue, et angeli gratulantur  restitutione semirute ciuitatis sue. O femina mirabiliter singularis, et singula mirabilis, per quam elementa renouantur, inferna remediantur, demones [1677 1Kb] conculcantur, homines saluantur, angeli redintegrantur! O femina plena et superplena gratia, de cuius plenitudinis exundantia respersa sic reuirescit omnis creatura! O uirgo benedicta et superbenedicta, per cuius benedictionem benedicitur omnis natura, non solum creata a Creatore, sed et Creator a creatura! O nimis exaltata, quam sequi conatur affectus anime mee, quo aufugis aciem mentis mee? O pulchra ad intuendum, amabilis ad contemplandum, delectabilis ad amandum, quo euadis capacitatem cordis mei? Prestolare, Domina, infirmam animam te sequentem: nec  abscondas [1678 1Kb] te, domina, parum uidenti, anime te  querenti. Miserere, domina, animam post te anhelando languentem [1679 1Kb] .

Mira res, in quam sublimi contemplor Mariam locatam [1680 1Kb] . Nihil est equale Marie: nichil, nisi Deus, maius Maria. Deus Filium suum, quem solum de corde suo equalem sibi genitum, tanquam seipsum diligebat, ipsum dedit Marie: et ex Maria fecit sibi filium, non alium, sed eumdem; ut naturaliter esset unus idemque communis Filius Dei et Marie. Omnis natura a Deo est creata, et Deus ex Maria est natus [1680* 1Kb] . Deus omnia creauit, et Maria Deum genuit. Deus qui omnia fecit [1681 1Kb] , ipse se ex Maria fecit; et sic omnia que fecerat, refecit. Qui potuit omnia de nichilo facere, noluit ea uiolata sine Maria reficere. Deus igitur est pater rerum creatarum [1682 1Kb] ,  et Maria mater rerum recreatarum. Deus est Pater constitutionis omnium, et Maria est mater restitutionis omnium. Deus enim genuit illum, per quem omnia sunt facta; et Maria peperit illum, per quem omnia sunt saluata. Deus genuit illum, sine quo penitus nichil est; et Maria peperit illum, sine quo omnino nichil bene est. O uere Dominus tecum, cui dedit Dominus, ut omnis natura tantum tibi deberet secum.

Maria, obsecro te per gratiam, qua sic Dominus esse [1683 1Kb] tecum, et te uoluit esse secum; fac propter ipsam secundum eamdem ipsam gratiam, misericordiam tuam mecum; fac ut amor tui semper sit mecum, et cura mei semper sit tecum. Fac ut clamor necessitatis mee, quandiu ipsa persistit, sit tecum;  et respectus pietatis tue, quandiu ego subsisto, sit mecum; fac ut congratulatio beatitudinis tue semper sit mecum, et compassio [1684 1Kb] miserie mee, quantum mihi expedit, sit tecum. Sicut enim, o beatissima, omnis a te auersus et a te despectus necesse est ut intereat, ita omnis a te conuersus et a te respectus impossibile est ut pereat; sicut enim, Domina, Deus genuit illum in quo omnia uiuunt, sic o tu, flos [1685 1Kb] uirginitatis, genuisti eum per quem et mortui reuiuiscunt [1686 1Kb] . Et sicut Deus per Filium suum beatos angelos a peccato seruauit, ita o tu, decus [1687 1Kb] puritatis, per Filium tuum miseros homines ex peccato saluabis [1688 1Kb] . Quemadmodum enim Dei Filius est beatitudo iustorum, sic, o tu salus fecunditatis, Filius tuus est reconciliatio peccatorum.  Non enim est reconciliatio, nisi quam tu casta concepisti;  non est iustificatio, nisi quam tu integra in utero fouisti; non est salus, nisi quam, tu uirgo, peperisti. Ergo, o domina, mater es iustificationis et iustificatorum, genitrix es reconciliationis et reconciliatorum, parens es salutis et saluatorum. O beata fiducia! o tutum refugium! Mater Dei est mater nostra; mater eius in [1689 1Kb] quo solo speramus, et quem solum timemus, est mater nostra; mater, inquam, eius qui solus saluat, solus damnat, est mater nostra.

Sed, o benedicta et exaltata non tibi soli, sed et nobis quidem [1690 1Kb] quam magnum, quam amabile [1691 1Kb] est quod uideo per te euenire nobis, quod uidens gaudeo, quod gaudens dicere non audeo. Si enim tu domina es mater eius, nonne et alii filii tui sunt fratres  eius? Sed qui fratres, et cuius eius, loquar unde [1692 1Kb] iucundatur cor meum; an silebo, ne de elatione [1693 1Kb] arguatur os meum [1694 1Kb] ? Sed quod credo amando, cur non confitebor laudando? Dicam igitur non superbiendo, sed gratias agendo. Qui enim fecit ut ipse per maternam generationem particeps esset nature [1695 1Kb] nostre, et nos per uite restitutionem essemus filii matris eius [1696 1Kb] , ipse nos inuitat, ut confiteamur nos fratres [1697 1Kb] eius. Ergo iudex noster est frater noster; Saluator mundi [1698 1Kb] est frater noster; denique Deus noster est factus per Mariam frater noster. Qua igitur certitudine debemus sperare, qua consolatione [1699 1Kb] possumus timere, quorum siue salus, siue damnatio, de boni fratris [1700 1Kb] , et de pie matris pendent arbitrio! Quo etiam affectu  hunc fratrem et hanc matrem amare debemus? Qua familiaritate nos illis committemus? Qua securitate ad illos confugiemus? Qua dulcedine confugientes [1701 1Kb] suscipiemur. Bonus igitur frater nobis dimittat quod deliquimus [1702 1Kb] ; ipse auertat quod delinquentes meruimus, ipse donet quod penitentes petimus. Bona mater oret et exoret pro nobis, ipsa postulet et impetret quod expedit nobis [1703 1Kb] . Ipsa roget filium pro filiis, unigenitum pro adoptatis, dominum pro seruis. Bonus Filius audiat matrem pro fratribus, Unigenitus pro his quos adoptauit, Dominus pro his quos liberauit. O Maria [1704 1Kb] ! quantum tibi debemus, domina mater per quam [1705 1Kb] 282 talem fratrem habemus! Quid gratiarum, quid laudis tibi  retribuemus [1706 1Kb] !


Magne Domine, tu noster maior frater, magna domina, tu nostra melior mater, docete cor meum qua reuerentia uos debeat cogitare. Bone tu, et bona tu; dulcis tu, et dulcis tu dicite et date anime mee, quo affectu uos memorando de uobis delectetur, delectando iucundetur, iucundando impinguetur. Impinguate et succendite [1707 1Kb] eam uestra dilectione; uestro [1708 1Kb] continuo amore langueat cor meum, liquefiant omnia ossa mea [1709 1Kb] , deficiat caro mea. Utinam sic uiscera anime mee dulci feruore uestre dilectionis exardescant, ut uiscera carnis mee exarescant! Utinam sic intima spiritus mei dulcedine uestri affectus [1710 1Kb] impinguetur, ut medulle corporis mei exsiccentur!

Domine Fili domine mee, domina mater Domini  mei, si ego non sum dignus qui sic debeam uestro amore beatificari, certe uos [1711 1Kb] non estis indigni, qui sic, imo [1712 1Kb] plus debeatis amari. Ergo, benignissimi, ne sic denegetis mihi petenti id quo me confiteor indignum, ut auferatur uobis id quo certe uos negare non potestis dignos. Date itaque, piissimi, date, obsecro, supplicanti anime mee, non propter meritum meum, sed propter meritum uestrum; date illi quanto digni estis, amorem uestrum. Date, inquam, mihi quo sum [1713 1Kb] indignus, ut reddatur uobis quo estis [1714 1Kb] digni. Si enim non uultis dare, ut habeam quod desidero, saltem nolite negare ut reddam uobis quod debeo.

Forsitan presumendo loquar, sed utique bonitas uestra facit me audacem. Loquar ergo adhuc ad Dominum  meum et dominam meam cum sim puluis et cinis . Domina et domina, nonne multo melius est cum uos gratis donatis [1715 1Kb] petenti quod ipse non meretur, quam cum uobis subtrahitur quod uobis iuste debetur? Illud quippe predicande misericordie est, istud est nefande iniustitie. Impendite igitur, piissimi, gratiam, ut recipiatis debitum; facite uos mihi misericordiam uestram que mihi expedit et uos decet, ne faciam ego uobis iniustitiam meam que nulli expedit et nullum decet. Estote uos mihi misericordes, quod obsecro uos [1716 1Kb] , ne sim ego uobis iniustus, quod exsecror. Date [1717 1Kb] benigne et benigna, ne sitis [1718 1Kb] exoratu difficiles, date anime [1719 1Kb] mee amorem uestri, quem ipsa  non iniuste petit, et uos iuste exigitis; ne ipsa bonis  [1720 1Kb] uestris sit ingrata; quod ipsa iuste horret [1721 1Kb] , et uos non iniuste punitis.

Certe, Iesu fili Dei, et tu, Maria mater, et uos uultis, et equum est ut quidquid uos diligitis diligatur a nobis. Ergo, bone Fili, rogo te per dilectionem, qua diligis [1722 1Kb] matrem tuam, ut sicut tu uere diligis, et diligi uis eam, ita mihi des ut uere diligam eam. Bona mater, rogo te per dilectionem, qua diligis filium tuum, ut sicut tu uere diligis et diligi [1723 1Kb] uis eum, ita mihi impetres, ut uere diligam eum. Ecce enim peto quod ut fiat uere est in uestra uoluntate [1724 1Kb] . Cur ergo propter peccata mea non fiet, cum sit et in [1725 1Kb] uestra potestate? Amator et miserator hominum, tu posuisti reos tuos et usque [1726 1Kb] ad mortem amare, et poteris te roganti amorem tui et matris  tue negare? Mater huius amatoris nostri, que illum in uentre portare, et in sinu meruisti lactare, an tu non poteris, aut non uoles poscenti eius amorem et tuum impetrare? ueneretur [1727 1Kb] igitur uos, sicut [1728 1Kb] digni estis, mens mea; amet uos, sicut equum est, cor meum; diligat uos, sicut sibi expedit, anima mea; seruiat uobis, sicut debet, caro mea, et in hoc consummetur uita mea, ut in eternum [1729 1Kb] psallat tota substantia mea. Benedictus Dominus in eternum; fiat, fiat [1730 1Kb] .



ORATIO LIII [ol. LII]. AD SANCTAM uIRGINEM MARIAM, ET AD SANCTUM IOANNEM EuANGELISTAM.

O intemerata et in eternum benedicta, specialis et incomparabilis uirgo, Dei genitrix Maria, gratissimum  Dei templum, Spiritus sancti sacrarium, ianua regni celorum, per quam post Deum totus uiuit orbis terrarum, inclina aures tue pietatis, et illos tuos misericordes oculos indignis supplicationibus meis, et esto mihi peccatori pia in omnibus auxiliatrix.

Et, o beatissime Ioannes, Christi familiaris amice, qui ab eodem Domino nostro Iesu Christo electus es, et inter ceteros magis dilectus atque mysteriis celestibus supra omnes imbutus, apostolus eius et euangelista factus preclarissimus, custosque matris eius indiuiduus, te inuoco etiam cum matre eiusdem Saluatoris, ut mihi opem tuam cum ipsa ferre digneris.

O due gemme celestes, Maria et Ioannes! o duo  luminaria diuinitus ante Deum lucentia! uestris radiis effugate scelerum meorum nubila. uos estis illi duo, in quibus Deus Pater per Filium suum specialiter edificauit sibi domum, et in quibus ipse Filius  Dei unigenitus, ob sincerissime uirginitatis meritum, dilectionis sue confirmauit priuilegium, in cruce pendens uni uestrum ita dicens: Mulier, ecce filius tuus . Deinde ad alterum: Ecce mater tua . In huius ergo sacratissimi amoris dulcedine, qua ita tunc ore Dominico uelut mater et filius inuicem coniuncti estis, uobis duobus, ego N. peccator corpus et animam meam commendo, ut omnibus horis atque momentis intus et exterius firmi custodes et pii apud Deum intercessores mihi existere dignemini. Credo enim firmiter, fateor indubitanter quod uelle uestrum, uelle Dei est; et nolle uestrum, nolle Dei est. Unde et quidquid petitis. sine mora obtinetis. Per hanc ergo tam potentissimam uestre dignitatis uirtutem, poscite mihi corporis  et anime salutem. Agite, queso, agite uestris gloriosissimis precibus ut cor meum inuisere et inhabitare dignetur Spiritus almus, qui me a cunctis uitiorum sordibus expurget, uirtutibus sacris exornet, in dilectione Dei et proximi perfecte stare et perseuerare faciat, et post huius uite cursum ad gaudia ducat electorum suorum benignissimus Paracletus, gratiarum largitor optimus, qui Patri et Filio ceternus et consubstantialis cum eis, et in eis uiuit et regnat omnipotens Deus per infinita seculorum secula. Amen.



283 ORATIO LIu [ol. LIII]. AD SANCTAM uIRGINEM MARIAM.

O sancta, o benedicta, in necessitatibus nostris adesse digneris nostrum consilium et auxilium, que  omnibus es promptior, potentior, efficacior, amabilior, gratiosior et dulcior. Dulcis es in ore te laudantium, in corde te diligentium, in memoria te deprecantium. Magnifica es in omni sexu, in omni etate, in omni conditione, in tribubus, populis et linguis. Tu es luna in medio firmamenti, candelabrum in medio mundi, lignum uite in medio paradisi; tu es myrrha electa, piscina in Esebon, uirgula fumi ex aromatibus, fasciculus myrrhe et thuris inter ubera sponsi, terebinthus extendens ramos gratie et salutis, inter benedictas superbenedicta es, superelecta es, superspeciosa, supergratiosa, supergloriosa, mater illius qui gratiam, et gloriam et honorem, et eternitatem prestat.

Surge, beatissima uirgo, misericorditer ora pro  nobis; surge, et amplectere misericordiam Redemptoris; et da preces iugiter pro nobis, quos cernis tam grauiter offensos ante oculos conditoris. Per te, domina gloriosa, ad Iesum filium tuum mereamur  ascendere, qui per te ad nos dignatus est descendere. Per te, beata uirgo, uenire ualeamus in ipsius gloriam, qui per te in nostram uenit miseriam. Per te accessum habeamus ad Filium tuum, qui per te redemit mundum. O benedicta inuentrix gratie, genitrix uite, mater salutis, per te suscipiat nos, qui per te datus est nobis. Excuset, piissima domina uirgo Maria, apud piissimum filium tuum integritas tua culpam nostre corruptionis, et humilitas tua Deo grata nostre ueniam impetret uanitatis. Copiosa caritas tua gloriosam fecunditatem nobis conferat meritorum. Generaliter omnes te, gloriosa uirgo Maria, inuocantes exaudi, omnibus adesto, omnibus subueni, omnes in angustiis et necessitatibus te sentiant adiutricem quicunque te credunt esse Dei genitricem.


Specialiter uero illos tua quotidiana et assidua defendat oratio, quorum frequens tibi famulatur deuotio, et quicunque sunt memores tui in terris, memor sis illorum ante piissimum filium tuum Dominum nostrum in celis. Domina nostra, mediatrix nostra, tuo filio nos commenda, reconcilia nos filio tuo, tuo filio nos representa. Fac, o benedicta, per gratiam quam inuenisti, per prerogatiuam quam meruisti, per misericordiam quam peperisti, ut qui te mediante fieri dignatus est particeps miserie et infirmitatis nostre, te quoque intercedente particeps nos faciat sue glorie atque beatitudinis eterne.



ORATIO Lu [al. LIu].  AD EAMDEM SANCTAM uIRGINEM MARIAM.

O alma uirgo Maria, tanto omnibus angelorum spiritibus omnibusque electorum animabus, in cuncta filii tui Christi Domini nostri hereditate es gloriosior, quanto ab ipso fieri meruisti beatior. Obsecramus ergo te lacrymosis suspiriis, ut nunc ad gemitum nostri meroris aures inclines magnifice pietatis. Nos siquidem peccatores proni innumerabilibus delictis infernale supplicium meruimus, ubi nullatenus penitentie datur locus quoniam fidem aliquando Deo promisimus, sed male uiuendo hactenus mentiti sumus. O sancta Dei Genitrix, omnium creaturarum dignissima atque purissima, cecorum cordium oculos terge, atque semitas iustitie nobis ostende. Orando a nobis uitia subtrahe, atque sacrarum uirtutum  plantaria insere. Impetra eterni tripudii cursum, quem assidue sequitur supernum brauium.

Sic, queso, piissima domina, pro nobis ora in celis, ut deleas quidquid deliquimus in terris. Non est enim aliquid tam paruum in nobis quod oratio, si tibi placet, delere non possit. O sanctissima uirgo Maria, nos qui credimus quod uirgo et mater Dei sis, credendo sentiamus quod pro nobis depreceris. Et qui confitemur te peperisse Deum et hominem, gaudeamus per te nobis aduenire salutem. Et qui fatemur te omnibus hominibus meliorem gaudeamus per te percipere felicitatem. Et quotiescunque processerit ad nos diuina miseratio tua, ne inflemur adsit tuitio. Et si uenerit tribulatio, uel tentatio ne  labamur, presens sit tua sancta oratio. Sic queso, domina clemens, pro salute nostra preces funde in celis, ut paradisi post obitum frui mereamur gaudiis.

O beata Dei genitrix, uirgo Maria, templum Dei uiui, aula Regis eterni, sacrarium Spiritus sancti. Tu uirga de radice Iesse, tu cedrus de Libano, tu rosa purpurea in Iericho, tu cypressus in monte Sion; que singulari priuilegio sicut nescis in omnibus comparationem, ita nichilominus et angelicam superas dignitatem, cui nouo et inaudito miraculo datum est ut uerbum quod ante secula Deus genuit, fieret filius tuus, Deus et homo. Tu eum in fine seculi genuisti, ut uerus atque perfectus esset Dei Filius gemina quidem natura, sed una persona,  Deus et homo, unus Emmanuel. O gloriosa puerpera, in qua sola reperitur fecunda uirginitas, que sic intemeratis uisceribus Filium Dei protulisti ut illibate pudicitie cresceret integritas, non libido uirginalis integritatis sigillum uiolaret.

Tibi, dum conciperes, Spiritus sanctus obumbrauit; non  ut ipse in tuo sanctissimo utero fieret pro semine sobolis, sed potius uirtute ac potentia Creatoris. De te summus Pontifex noster sui corporis hostiam sumpsit, quam in ara crucis pro totius mundi salute sacrificium obtulit. Tu lux oriens Nazareth. Tu letitia Isrel. Tu decus mundi. Tu nobilitas populi Christiani. O regina et domina mundi, scala celi, thronus Dei, ianua paradisi, audi preces pauperum, ne despicias gemitus miserorum.  Inferantur per te uota nostra atque suspiria in conspectum Redemptoris; ut qui nostris excludimur meritis, per te locum obtineamus ad aures tue pietatis. Dele peccata, relaxa facinora, erige lapsos, solue compeditos. Per te succidantur uepres et germina uitiorum, prodeant flores et ornamenta uirtutum. Placa precibus Iudicem, quem singulari puerperio genuisti Saluatorem, ut qui per te particeps factus est humanitatis nostre, per te quoque nos consortes efficiat diuinitatis sue. Qui cum Patre et Spiritu sancto uiuit et regnat Deus per omnia secula seculorum. Amen.



284 ORATIO LuI [al., Lu]. AD SANCTAM uIRGINEM MARIAM. In Natiuitate eius.


Dignare me laudare te, uirgo sacrata; da mihi uirtutem contra hostes tuos, et contra hostem totius humani generis. Da mihi uirtutem te humiliter deprecandi. Da mihi uirtutem te cum precibus obnixe laudandi, per merita tue sacratissime natiuitatis, que nata es in mundum uniuerse Christianitati gaudium, spes uite et solatium. Quando nata es, uirgo sanctissima, tunc illuminatus est mundus. Stirps beata, radix sancta, et benedictus fructus tuus, que sola meruisti Spiritu sancto plena uirgo Deum concipere, uirgo Deum portare, uirgo parere, uirgo post partum permanere. Miserere igitur mihi peccatori, et adiuua me, domina, ut sicut natiuitas tua gloriosa ex semine Abrahe, orta de tribu Iuda,  clara ex stirpe Dauid gaudium annuntiauit uniuerso mundo; ita me gaudio uero repleat, et emundet ab omni peccato. Ora pro me, uirgo prouidentissima, uel letissima gaudia tue saluberrime natiuitatis uelamen indulgentie conferant cunctis meis peccatis. Sancta Dei Genitrix, florens ut lilium, ora tuum dulcem natum pro me misero peccatore. Amen.



ORATIO LuII [ol. LuI]. AD SANCTAM uIRGINEM MARIAM. In Annuntiatione eius.

Precor te, uirgo dulcissima, per merita tue saluberrime annuntiationis, et per illud angelicum aue, quod accepisti a sancto Gabriele nuntio salutis tue, nuntio Incarnationis uerbi diuini, nuntio uite eterne, nuntio salutis nostre per te, ut accipias  preces nostras. Misericordissima domina, magna sunt peccata mea, sed maior est gratia tua; quia tu es gratia plena, et Dominus tecum est; benedicta tu in mulieribus, et benedictus fructus uentris tui. Mater totius gratie, ora pro me, ut sicut annuntiatio tua finis appropinquans exstitit ueteri culpe, spes autem promisse gratie, et omnibus exspectantibus eam in ueritate origo et uia fuit gratie future; ita a me in honorem tui gaudii corde recogita, ore pronunciata eiusdem annuntiationis tue recordatio fiat in me finis et abolitio totius culpe mee ueteris ac noue, et gratia salutaris iugis castimonie. Adiuua me, domina mea, spes uiuentium, et consolatio mestorum, subuentrix inopum, miseratrix omnium, ut qui culpam meam per ipsa flagella meroris et  tristitie et infirmitatis agnosco; per gaudia tue sanctissime annuntiationis de infirmitate remedium, et de merore gaudium tua misericordia consequi merear; ut in utili merore, in castimonia cordis et corporis, in humilitate mentis, in fidei integritate, et omni bonitate studeam de cetero placere Deo, et exsultet spiritus meus in Deo salutari meo omni tempore uite mee. Sancta Dei Genetrix, succurre et intercede apud dulcem natum tuum pro me peccatore. Amen.



ORATIO LuIII [ol. LuII]. AD SANCTAM uIRGINEM MARIAM. In Partu eius.

uirgo sanctissima, da mihi uirtutem per merita tui sanctissimi uirginei partus, contra hostes tuos.  Benedicta es enim Maria, que Dominum omnium portasti Creatorem seculorum. Genuisti qui te fecit, et in eternum permanes uirgo. Beata uiscera, que portauerunt eterni Patris Filium. Beata ubera tua, que lactauerunt Christum Dominum. Beata et uenerabilis es, uirgo Maria, omnium bonorum beatitudine plena. Beata mater, que sola sine dolore genuisti, quia tu sola peperisti uirgo. Beata et benedicta inter mulieres; quia natus ex te uirgine Christus Deus noster, sua sanctissima natiuitate primi parentis, et prime mulieris in dolore penaliter parturientis soluendo maledictionem, dedit per te sine dolore parturientem, dimissa ueteri culpa, noue gratie et salutis eterne mellifluam benedictionem. Per gaudia  tui sanctissimi uirginei partus miserere mei, domina mea, et exaudi orationem meam. Ecce enim in iniquitatibus conceptus sum, et in peccatis concepit me mater mea .

In peccatis sum natus, et in peccatis conuersatus sum per omne tempus uite mee. Tu autem, domina mea, sine tactu pudoris inuenta es mater Saluatoris. Miserere mihi immundo, qui in peccatis conceptus et nutritus sum; et adiuua me tuis sanctis precibus, uirgo serenissima: ut sicut natiuitas filii tui Domini nostri Iesu Christi ruina fuit horribilis tristitie, natiuitas uniuersis fidelibus noue exsultationis; ita et mihi hec eadem gaudia Dominice Natiuitatis sint initium uite religiose et salutaris continentie, et ruina totius iniusti meroris et  inique tristitie, et natiuitas spiritualis gaudii et exsultationis, et amor et desiderium celestis patrie et superne letitie. Sancta Dei genitrix, succurre et intercede apud dulcem tuum natum pro me peccatore. Amen.



285 ORATIO LIX [ol. LuIII]. AD SANCTAM uIRGINEM MARIAM. In Purificatione eius.

O uirgo serenissima, per merita tue piissime purificationis da mihi uirtutem contra hostes tuos; uirgo sanctissima, corpore castissima, moribus omnium pulcherrima. uirgo uirginum, nec corde unquam polluta, nec ore, sed tota pulchra, tota sine macula. Intemerata uirgo corpore, intemerata uirgo mente, nichil debens legibus, nullis tacta excessibus,  ut humilitatis in te ostenderes exemplum, imples purificationis officium pollutis matribus statutum. Ad templum detulisti tecum mundandum, qui tibi integritatis decus homo genitus adauxit. Intacta genitrix ad templum detulisti tecum mundandum, qui delicta nostra intelligens, quia illi omnia nuda sunt et aperta, ab occultis nostris quotidie per confessionem et penitentiam mundat, et ab alienis per spiritum continentie parcit seruis suis . Ad templum detulisti tecum mundandum, cuius sanguis in cruce passionis sue ab originali nos lauans contagio quotidie etiam in ara crucis per sacrosancta mysteria et nos penitentes et confessos emundat a nostris criminibus. Ad templum detulisti tecum mundandum, qui pro nobis Pontifex factus  secundum ordinem Melchisedech quotidie compatitur infirmitatibus nostris, et est misericors nobis, et Pontifex fidelis ad Deum propitiando peccata populi, quotidie nos Deo Patri reconciliat, et per id quod Deo Patri offert Deus de Deo quotidie, si conuersi fuerimus et peccata nostra confessi. Fidelis et iustus et patiens Deus ignoscet nobis et absoluet nos.

In nomine eius, uirgo integerrima, confugio ad te. In eius ergo nomine dulcissimo et amore, suscipe me, domina mea clementissima, confugientem ad te, et adiuua me per merita tue castissime purificationis, ut sentiam et gaudeam me a sordibus conscientie ita perenniter purificari, ut nunquam doleam de cetero me aliqua contagione aut perpetratione sceleris  coinquinari. Sancta Dei Genitrix, suscipe et intercede pro me peccatore apud tuum dulcem natum Iesum Christum benedictum fructum uentris tui, et miserere mei.



ORATIO LX [ol. LIX]. AD SANCTAM uIRGINEM MARIAM. In Assumptione eius.

uirgo serenissima, Dei genitrix sancta Maria, per merita tue gloriose assumptionis, et per amorem tui dulcissimi filii, a quo assumpta es in celum, da mihi uirtutem contra hostes tuos, et in regnum eternum ingredi. Felix namque es sacra uirgo Maria, et omni laude dignissima, quia ex te ortus est sol iustitie Christus Deus noster. Sicut cedrus exaltata in Libano, et sicut cypressus in monte Sion, quasi myrrha electa dans suauitatem odoris . Exaltata super choros angelorum gaudens et gloriosa in perpetuum regina celorum, ubi adiuuas omnes qui te dominam glorificant, et sanctum nomen tuum humili prece frequentant.

Beata ergo et uenerabilis uirgo Maria, que benigna es omnibus ad te pio corde clamantibus, pia et exorabilis esto mihi peccatori te humiliter inuocanti; sub tua protectione confugio, ubi infirmus accepi uirtutem. Illam animi et corporis uirtutem cum tuo presidio fac me accipere, ut per te liber a peccatis et desideriis peccatorum, sine timore de manu inimicorum uisibilium et inuisibilium liberatus filium tuum Dominum nostrum Iesum Christum possim omni tempore benedicere, et semper laudem eius in  ore meo habere. O uirgo gloriosa, que mortem subiisti, sed mortis nexibus deprimi non potuisti, quia tu sola uirgo genuisti eum, qui erat mors mortis, et morsus inferni. Adiuua me per mortem tuam, et per gaudia tue assumptionis in celum, ut residuum uite mee possim cum sincera fide tuo adiutorio ducere, et finem uite mee feliciter terminare in cinere et cilicio in terra prostratus cum lacrymis; in confessione et penitentia peccatorum meorum; insuper, quod maius est, in confessione nominis Christi, et in perceptione corporis et sanguinis eius; et in commendatione spiritus mei in manibus misericordie sue. Ora pro me, sancta Dei Genitrix, ut qui conscius peccatorum multorum tribunal filii tui tremebundus perhorresco, per tuam uenerabilem intercessionem  gaudeam emundari ab omnibus criminibus meis, cordis compunctione irrigante, et rore piissime confessionis a te exhibito. Nulla de cetero macula peccati anima mea inquinetur; sed mundo corde et casto corpore per merito tue saluberrime natiuitatis, annuntiationis, et sanctissimi uirginei partus tui, et castissime purificationis, et gloriosissime assumptionis in excelso celorum palatio possim presentari, in quo gloriosa exsultas et regnas regina angelorum et hominum, Mater Domini nostri Iesu Christi. Succurre meis criminibus, mater misericordie, tuis uirgineis precibus ueniam mihi obtinendo apud tuum dulcem natum Iesum Christum Dominum nostrum. Qui cum Patre, et Spiritu sancto uiuit et regnat benedictus, etc.



286 ORATIO LXI [ol. LX] [1731 1Kb] . RHYTHMUS AD SANCTAM uIRGINEM MARIAM ET AD OMNES SANCTOS.


   Maria templum Domini,
Sacrarium Paracleti,
Sacrarum decus uirginum,
Merentium solatium.
   Ad te suspiro, domina,
Meas accepta lacrymas,
Sinum misericordie
Dignare mihi pandere.
   Regina celi inclyta,
Orbis lampas siderea,
Meas absterge lacrymas,
Et peccatorum nebulas.
   Quod uoles unigenitus
Donabit tibi Filius,
Pro quibus uoles ueniam
Impetrabis et gloriam.
   Sed ue peccatis hominum
In tenebris degentium,
Me terret conscientia,
   . . . . . .
   Ut Adam [1732 1Kb] delitescere,
uel sicut Cain [1733 1Kb] fugere,
Mea me cogunt scelera,
Quia multa et grauia.
   Sed inter tanta nubila,
Et peccatorum pondera,
Patrem recordans luminum
Non despero auxilium.
   Nihil desperare peius,
Nil putaui peruersius,
Presertim si tu, domina,
Mea perfers precamina.
   Cum mente tracto angelos,
Prophetas et apostolos,
uictoriosos martyres,
Et perpudicas uirgines:
   Nullus mihi potentior,
Nullus misericordior,
Illorum pace dixerim,
uidetur matre Domini.
   Quapropter hanc precipue
Patronam meam facere
Nihil religiosius,
Nihil puto salubrius.
   Ergo mater melliflua,
Et uirgo pudicissima,
Nunc in presenti sentiam.
Quam de te do sententiam.
   Mei querelam gemitus
Tibi impono primitus,
Quam perferas ad Dominum,
Et tuum uerum filium.
   Maria lux etherea,
Ut meas preces deferas,
Tui stratus uestigiis
Mente deposco supplici.
   Computruerunt pristina
Peccatorum contagia,
Sed sapiens est medicus;
Omnipotens est Dominus.
   De mala consuetudine,
Est efficax me tollere,
Qui suscitauit Lazarum
Quatriduanum mortuum.
   Post lapsum Petrum respicit,
Et magno fletu concutit,
Nec Chananee precibus
Abnuit hic propitius.
   Dauid post tam immania
Penituit flagitia,
Et post laudari meruit
Ore ipsius Domini.
   Unde securus credidi,
A peccatorum uinculis
Me cito posse erui,
Si tu tantum petieris.
   Mater misericordie,
Sic affectum contemnere
uales, que uocas impios,
Et non spernis incredulos.
   Quid in Maria gesseris,
Illam dico Aegyptiam,
Prorsus nouit Ecclesia,
Et exsultat in gratia.
   Theophilus diabolo
Suo datus chirographo,
Quasi a fundo barathri,
Per te reduci potuit.
   Sed quis uerbis comprendere [1734 1Kb]
uel scriptura dirigere,
Quotidie quos liberas,
Et Deo reconcilias?
   His iam diu premonitus,
Ad te confugi credulus,
Ne me pia abiicias,
Supplex oro ut differas [1735 1Kb] .
   Deuotionis lacrymas
Quam primum mihi impetra,
Ut sint satis idonee
Meas sordes eluere.
   Turpis concupiscentia
Corpus nec mentem polluat,
Que tua sub custodia
Iam deputaui, domina.
   Nam Scripture auctoritas,
Et sacra clamat ueritas
Corpus peccatis subditum,
Sanctum odire spiritum,
   Furor et indignatio
Procul fiant ab animo
Quem tutele sanctissime
Preelegit [1736 1Kb] committere.
   Non odium exasperet
Iactantia non eleuet,
Liuor edax non acuat,
Sed pax uera possideat.
   Mundum, si ridet fugiam;
Aut si seuit, irrideam;
Quia qui illum diligit,
Christo constare desinit.
   Sed studiosa lectio,
Et compuncta oratio,
Incumbentem exsatiet.
Et herentem inebriet.
   In te mentis intuitum,
Mortis uersem aculeum,
Et si tanto [1737 1Kb] suspectior,
Quanto manet decultior [1738 1Kb] .
   287 O Iesu, Rex altissime,
O fons misericordie,
Horam mortis terribilem,
Pro spe bona fac facilem.
   Secura conscientia
Non ibi multum trepidat
Nam spe facta robustior
Multum transit constantior.
   Non aliud sit gaudium,
uel meum desiderium
Quam ut exutus corpore
Tibi possim assistere.
   O uos celorum incole,
Ciues superne patrie,
Qui Deo [1739 1Kb] fruimini,
Nobis et compatimini [1740 1Kb] .
   Michel in celestibus
Qui prefulges agminibus,
Pro speciali gloria.
Nobis confer solatia.
   Angeli quos grauissim
Carnis non premit sarcina,
Orate pro hominibus.
Sub ea laborantibus.
   Ioannes uatum maxime,
Precantum uerba excipe,
Et prophetarum numerum
Ad hoc ascito socium.
   Petre, piscator hominum,
Et Paule doctor gentium
Cum ceteris apostolis
Ope iuuate celeri.
   Stephane cum Laurentio,
Magno prelati merito,
Cum multa turba martyrum,
Magnum ferte presidium.
   uos confessores inclytos.
uita eterna preditos [1741 1Kb] ,
Nequaquam obliuiscimur,
Sed obnixe deposcimus.
   Ut qui per temporalia
Transistis et fragilia,
Adhuc pro decertantibus
Tanto instetis promptius.
   Agnes, Tecla, Cecilia [1742 1Kb]
Nec non et Scholastica,
Et omnes sancte uirgines,
Pro nobis state supplices [1743 1Kb] .



ORATIO LXII [ol. LXI]. AD ANGELUM CUSTODEM.

Obsecro te, angelice spiritus, cui ego ad prouidendum commissus sum a Deo, ut custodias me indesinenter et protegas, uisites et defendas ab omni incursu diaboli uigilantem et dormientem, nocte ac die, horis continuis ac momentis confoue me; ubicunque ideo comitare mecum. Repelle a me omnem tentationem Satane, et quod mea non exigunt merita, tuis precibus obtine apud misericordissimum iudicem et Dominum nostrum, qui te mihi tutorem assignauit, et me tibi commendauit, ut nichil in me loci habeat contrarie uirtutis admistio. Cumque me  per abrupta uitiorum deuiare perspexeris, per semitas iustitie ad Redemptorem meum reducere satagas me, et in quacunque angustia me perspexeris, auxilium Dei omnipotentis tuo obtentu super me esse sentiam. Precor ergo, si fieri potest, ut notum mihi facias finem meum, et cum de hoc corpore eductus fuero, non dimittas malignos spiritus terrere me, aut illudere, neque in foueam desperationis inducere. Et non me derelinquas, donec perducas ad uisionem Conditoris mei, ubi perenniter cum omnibus sanctis tuo interuentu merear letari, prestante Domino nostro Iesu Christo.



ORATIO LXII [ol. LXIII] [1744 1Kb] . AD SANCTUM IOANNEM BAPTISTAM. Cum recordatione peccatorum.

Sancte Ioannes, tu ille Ioannes [1745 1Kb] , qui Deum baptizasti, tu prius ab archangelo laudatus quam genitus [1746 1Kb] a patre; prius plenus Deo quam ex matre; prius noscens Deum, quam notus [1747 1Kb] in mundo, tu ante [1748 1Kb] monstrans matri grauidam [1749 1Kb] Matrem Dei, quam grauida mater tua te dici: tu es de quo [1750 1Kb] dixit Deus: Inter natos mulierum non surrexit maior . Ad te, domine, tam magnum, tam sanctum, tam beatum, ad te uenit scelerosus uermis, erumnosus homuncio, iam emortuo sensu uix se dolens, sed mortua anima sibi nimis dolendus peccator. Ad te, tam magne amice Dei [1751 1Kb] , ualde  timens uenit dubius de salute sua, quia certus de magna culpa sua, sed sperans de maiori gratia tua. Maior enim est gratia tua, domine, quam culpa mea, quia plus potes apud Deum quam delere scelera mea. Ad te ergo, domine, quem gratia fecit tam amicum Dei, ad te fugit anxius, quem iniquitas fecit tam reum Dei; ad te, quem tam beatum fecit gratia, ego quem tam miserum fecit nequitia. uere, domine, fateor, iniquitas mea me fecit talem; sed te talem, non tu, sed gratia Dei tecum. Memento ergo, domine, ut sicut gratia Dei te sic sublimauit [1752 1Kb] , sic misericordia tua erigat quem culpa sua sic humiliauit [1753 1Kb] .

Heu me, qualem me feci? qualis eram? Deus [1754 1Kb] , qualem me fecisti, et qualem me iterum feci? In  peccatis eram conceptus et natus; sed abluisti me, sed sanctificasti [1755 1Kb] me, et ego peioribus sordidaui me. In necessariis [1756 1Kb] eram tunc natus [1757 1Kb] , nunc sum in spontaneis uolutatus; in illis nesciens conceptus, istis uolens plenus et opertus; ex illis misericorditer a te eductus, in hec misere a me inductus; ab illis pie redemptus, in istis impie peremptus. Sanaueras, pie Deus, animam a parentibus uulneratam, ego impius interfeci sanatam. Exueras, misericors Domine, uetustis pannis originalis peccati, et indueras me ueste innocentie, promittens alteram incorruptibilitatis, et ego, illa reiecta quam dedisti, operui me sordibus nequitie; illa despecta [1758 1Kb] quam promisisti plus elegi dolores eterne miserie. Filium  ire tue fecisti [1759 1Kb] filium gratie tue; et ego, illa contempta, feci me filium odi tui. Reformasti in me amabilem imaginem tuam 288, et ego superimpressi odibilem imaginem. Heu, heu! cuius? Cuius, miser et demens homuncio, cuius imaginem superimpressi super [1760 1Kb] imaginem Dei? O cur uel non puduit facere quod sic expauesco dicere? O cur non odi eius imitationem, cuius sic horreo nomen? Ille sponte cecidit, ego uolens sordui. Sed ille, nulla precedente delicti uindicta, superbiens peccauit; ego, uisa eius pena, contemnens ad peccatum properaui. Ille semel in innocentia constitutus, ego restitutus; ille contra eum, qui se fecit et referit [1761 1Kb] , ille dereliquit Deum promittentem, ego fugi Deum prosequentem; ille perstat in malitia [1762 1Kb] Deo reprobante,  ego in illam cucurri Deo reuocante; ille obduratus ad punientem, ego obduratus ad blandientem. Etsi ambo contra Deum, ille contra nec requirentem se, ego contra pro me morientem.

O infelix et nimis infelix homuncio, si tamen non omnis [1763 1Kb] recessit humanitas ubi tanta malitie incessit immanitas! Ecce cuius imaginis horrebam horrorem, in multis aspicio me horribiliorem. Fuge, fuge, tu, horribilis nescio que substantia [1764 1Kb] , fuge teipsam exterrita a teipsa. Sed, ue, fugere te non potes. Ne ergo aspicias te, quia non toleras te. Nam si tolerare potes sine doloris horrore, hoc ipsum ne toleres, quia tolerare potes. Quanto enim hoc potes, tanto primo peccatori similior, et Deo es intolerabilior. Non enim est fortitudo, sed mentis hebetudo  [1765 1Kb] , non est sanitas, sed obdurata iniquitas; non est ex consolatione, sed ex damnatione. Ne ergo sine inani rugitu cordis tui toleres horrorem interioris uultus tui. Quia ergo fugere te non potes, uel te non aspicias, quia te non toleras. Sed ecce peius, si non aspicio me; nam egomet fallo me.

O nimis grauis angustia! si me inspicio, non tolero meipsum; si non inspicio, nescio meipsum. Si me considero, terret me facies mea; si non considero, fallit me damnatio mea. Si me uideo, horror est intolerabilis; si non uideo, mors est ineuitabilis. Malum hinc, peius inde; malum undique. Sed nimis malum hinc, nimis peius inde [1766 1Kb] , et nimis malum undique. Nimis enim miser, quem torquet conscientia  sua quam fugere non potest. Nimis miserior quem exspectat damnatio sua, quam uitare non potest. Nimis infelix qui ipse sibi est horribilis. Nimis infelicior, cui mors erit eterna sensibilis. Nimis erumnosus, quem terrent continui de sua feditate horrores. Nimis erumnosior, quem torquebunt eterni pro sua iniquitate dolores. Malum hoc, et malum hoc; sed nimis hoc, et nimis hoc.

Peccare, quam mala et quam amara res es! peccata, quam faciles aditus, quam difficiles exitus habetis! Peccatores, quo uos inducitis? Intra quos [1767 1Kb] uectes uos includitis? Intelligite, intelligite quam malum et quam amarum est reliquisse Dominum. Qui peccastis, reddite; uolentes peccare, nolite. Nolite, inquam, nolite. uere malum et amarum est,  expertus [1768 1Kb] sum; in hoc ipso sum. Aut enim continui dolores torquebunt penitentem uitam meam, aut eterni cruciatus uexabunt puniendam animam meam. Utique est malum et amarum utrumque. Et certe iuste angitur reus Dei inter malum et peius; nimis malus, inter nimis malum, et nimis peius [1769 1Kb] . Iuste fit, recte fit, iuste iudex meus; sed utique tu es ipse Deus et Dominus et Creator meus. Tolle ergo, Creator, tolle tantum malum de creatura tua, si gratias agit quia est factura tua. Erue, Domine, erue de tantis malis seruum tuum, si gaudet [1770 1Kb] fateri te Dominum suum. Parce, Deus, parce peccatori tuo, si non desperat de bonitate tua; nam etsi iudicem sic me [1771 1Kb] nequius illo primo peccatore deliquisse, non odi te ut ille, nec detestor bonitatem tuam. Renoua  ergo per merita magni baptiste tui, renoua in me gratiam baptismi tui. Preuenit me [1772 1Kb] gratia tua, subsequatur me misericordia tua. Da per penitentie lamentum quod dedisti per baptismi sacramentum. Dona petenti [1773 1Kb] quod donasti nescienti. Reforma faciem quam fedaui, restaura innocentiam quam uiolaui. Qui abstulisti peccata que attuli nascendo, tolle peccata que contraxi uiuendo. Tolle, qui tollis peccata mundi, quia ista sunt peccata mundi, que porto de conuersatione mundi. Tolle, qui tollis peccata mundi, per merita illius qui hoc testimonio te ostendit mundo, tolle peccata que contraxi in mundo. Tolle de me quod non est ex te, quia odi quod est a me, et adhuc spero de te.

Et tu, sancte Ioannes, qui ostendisti mundo tollentem  peccata sua, per gratiam tibi datam, fac  mihi hanc misericordiam ut tollat peccata mea. Tu, Deus, tollis peccata mundi; tu, amice eius [1774 1Kb] , dicis: Hic tollit peccata mundi . Ecce ante uos onustus peccatis mundi. Tu tollis, et tu dicis: Ecce me cui tu tollas, quod tu dicis. Ecce medicus, et testis eius; et ecce eger, seruus medici, et opus eius, rogans medicum et testem eius. uere medice, oro te, sana me. uerax testis eius, precor te ora pro me. Proba te mihi in me, tu actum tuum, tu dictum tuum. Experiar quod audio, sentiam quod credo [1775 1Kb] . Iesu, bone Domine, si tu operaris quod ille testatur, fiat in me opus tuum. Ioannes monstrator Dei, si tu testaris quod ille operatur, fiat in me uerbum tuum. Sana me, Domine, tu cuius est sanare. Impetra mihi hoc, domine, tu qui potes impetrare. Tu enim es  magnus Dominus, et tu coram Domino magnus. Tu summe potens per teipsum, et tu ualde potens apud ipsum. Tu summe bonus Deus, et tu ualde bonus amicus eius, qui est in eternum misericors et benedictus Deus. Amen.



ORATIO LXIu [ol. LXIII] [1776 1Kb] . AD SANCTUM PETRUM APOSTOLUM. Cum lamentabili deploratione peccatorum.

Sancte et benignissime [1777 1Kb] Petre, fidelis pastor ouium Dei, princeps apostolorum, princeps tantorum principum, qui ligas et soluis quod uis, qui sanas et resuscitas quem uis [1778 1Kb] , qui das regnum celorum cui uis: magne Petre, magne, tot [1779 1Kb] et tantis donis ditate [1780 1Kb] , tot et tantis dignitatibus sublimate [1781 1Kb] ; ecce ego pauperrimus et infimus homuncio,  multis et grauibus erumnarum circumdatus angustiis, miserabiliter indigeo [1782 1Kb] auxilio tue magne potentie [1783 1Kb] : sed nec os meum habet uerba, quibus necessitatem meam, sicut ipsa est, exprimat, nec cor meum habet deuotionem que de tam infimo ad tuam tantam [1784 1Kb] sublimitatem attingat. Iterum atque iterum conor mentem meam torpentem concitare, et dissolutam per inania restringere: sed omnibus uiribus collectis, nec torporis sui tenebras, quas contraxit de sordibus peccatorum suorum, potest dirumpere [1785 1Kb] , nec in eadem intentione diutius ualet consistere. Heu me miserrime miserum! Ita quippe est, non est simulatio; ita est.

Quis ergo subueniet misero, qui nec ualet exhibere tribulati uocem [1786 1Kb] , nec dolentis mentem? O  magne Petre, si clamor tribulationis mee non ascendit  usque 289 ad te; respectus tue pietatis descendat usque ad me, dirumpat duritiam meam, scindat tenebras meas, circumspiciat erumnas meas. Respice, benigne pastor, commissi tibi gregis ouem, et miserere miserabiliter laborantem, et, non quantum sua mala exigunt, sed quantum permittunt, orantem. Ecce enim ante fidelem pastorem iacet et gemit [1787 1Kb] morbida ouis coram Domino pastoris et ouis. Fugitiua redit, erroris et inobedientie ueniam petit. Pio medico [1788 1Kb] et pastori morsus luporum et scissuras uulnerum, que errando incurrit, et ulcera que longa incuria nutriuit, reuelat, et misereri sibi dum adhuc spiritum trahit, plus miseriam suam coram misericorde pastore expandendo quam obsecrando, exorat [1789 1Kb] .

Pastor bone Petre, ne sis exoratu difficilis, ne  auertas [1790 1Kb] misericordes oculos; respice, precor ne abiicias [1791 1Kb] penitentem, ne differas [1792 1Kb] exaudire supplicantem. Quia enim fastidiuit salutifera pascua, languet defectu uirium; quia indulsit pestiferis [1793 1Kb] , torquetur attactu [1794 1Kb] morborum. Adulta ulcera, et illisa uulnera putrescendo peiorata cito eam trahunt ad mortem. Lupi iam gustato eius sanguine, exspectantes abiiciendam in [1795 1Kb] insidiis latent. Inimicus eius, tanquam leo rugiens, circuit querens eam ut deuoret . Pastor fidelis, conuerte oculos tuos ad eam, et recognosce tibi commissam. Si enim errauit, tamen Dominum et pastorem non negauit. Inspice in faciem eius, et aduerte signum Domini tui et eius. Si sub tanto squalore non agnoscis faciem lotam et candidatam in fonte Christi,  agnosce uocem confessionis sub nomine [1796 1Kb] Christi, qui ter interrogans utrum eum amares. tibi ter confitenti dixit: Pasce oues meas . Certe amator est ouis, qui ante commendationem sic discutit amorem pastoris. En confiteris te amatorem eius, et hec confitetur [1797 1Kb] se ouem eius. Cur ergo spernis ouem Christi, pastor eius [1798 1Kb] ? Petre, pastor Christi [1799 1Kb] , recollige ouem Christi. Dominus tuus imposuit in humeros suos gaudens quesitam et inuentam , ne repellas eam redeuntem [1800 1Kb] et supplicantem; Dominus emit eam [1801 1Kb] sanguine suo nondum natam, pastor eius ne uilipendas iam renatam [1802 1Kb] , et tam diligenter tibi commendatam. Heu! quandiu non sentiet se receptam, curatam et refocillatam.


O sancte Petre, si te non mouet nomen pastoris et ouis, moueat te nomen apostoli, principis apostolorum [1803 1Kb] , et nomen Christiane anime. Nempe hec est ouis a me tibi oblata, anima mea, baptismo Christi regenerata. Hec uulnera [1804 1Kb] , que dixi, hec ulcera, he scissure non sunt ouine carnis, sed sunt spiritus rationalis. Hec fames, hi defectus uirium, he torsiones non sunt pecorini uentris, sed sunt humane mentis. Hi lupi et hi leones non sunt quadrupedes, sed demones. Hec tanta mala, paupertas est uirtutum, et coaceruata peccata. Quia igitur nondum sentio me exauditum, urgentibus angustiis, a principio repetam narrationem meam [1805 1Kb] , et multiplicabo orationem meam. Exponam coram ianitore regni celorum et principe apostolorum  fidelem animam miseram sub regno peccatorum, ad regnum celorum inhiantem [1806 1Kb] , et ob hoc Petrum ianitorem regni celorum et principem apostolorum inuocantem.

Ecce ergo [1807 1Kb] , misericors Petre, coram te exhibeo animam meam neruis uirtutum dissolutam, catenis uitiorum ligatam, pondere peccatorum aggrauatam, delictorum sordibus fedatam, discissam uulneribus demonum, putridam et fetidam ulceribus criminum. His et aliis grauibus malis, que melius [1808 1Kb] me uides, obrutam, oppressam, circumdatam, obuolutam, bonorum omnium releuamine [1809 1Kb] , ut cernis, destitutam. Ecce miseram animam, et misericordem apostolum Petrum, coram misericorde Deo, qui apostolo Petro misericordiam fecit et facere precepit,  et faciendi [1810 1Kb] potestatem dedit. Ecce miseria, et ecce misericordia. Misericordia Dei, et Petri apostoli eius; miseria anime Deum confitentis, et Deum et Petrum inuocantis. Ergo miseria premet diutius animam ad Deum et Petrum respicientem, et uidebit hoc misericordia [1811 1Kb] Dei et Petri [1812 1Kb] ?

O Deus, et tu maior, apostolorum eius, que est hec miserie mee immanitas, si non potest aduersus eam misericordie uestre immensitas? Aut si potest, sed non uult, que est hec enormitas culparum mearum, que excedit multitudinem miserationum uestrarum? An quia cuncta, que peccaui, non confiteor! en cuncta que scitis me peccasse, uera esse confiteor. An quia nec sufficienter penitendo, nec malis bona rependendo, satisfacio? Utique sic est,  fateor; sed hec est ipsa miseria qua torqueor. Ergo quo plus coarctat miseria, plus lenta erit misericordia? O inauditum uerbum a misericorde in supplicantem! Sed intelligo, iuste Deus, intelligo quid respondeas anime mee: Merito patitur quod sponte subiit, et digne non exauditur que non obediuit. Heu! desperationis amaritudo? Agnosco certe, agnosco hanc sententiam esse iustitie, non misericordie. Quis uocauit iustitiam in causam meam? Cum misericordia sermo mihi erat, non cum ea. Panem misericordie mendicat a te, Deus, in tribulatione erumnosa anima mea [1813 1Kb] . Cur lapide iustitie perfringis [1814 1Kb] ossa eius [1815 1Kb] ? Misericordia tua, misericors Deus, per merita [1816 1Kb] et intercessionem beati Petri apostoli tui, acceleret et eruat eam dimittendo  peccata eius [1817 1Kb] . Sancte Petre, princeps apostolorum, per misericordiam tibi factam et potestatem tibi datam, solue uincula eius, sana uulnera eius. Libera [1818 1Kb] eam de miseria regni peccatorum [1819 1Kb] ; et introduc eam in beatitudinem regni celorum, ut tecum gaudens, gratias agens, laudet Deum in secula seculorum. Amen.



ORATIO LXu [ol. LXXII] [1820 1Kb] . AD SANCTUM PAULUM APOSTOLUM. Cum terrore iudicii extremi et peccatorum.

Sancte Paule, tu magne Paule [1821 1Kb] , tu ille qui unus ex magnis apostolis Dei, omnes alios tempore sequens, labore et efficacia precessisti in agricultura  Dei. Tu qui adhuc mortalitate grauis raptus es usque ad tertium celum, et raptus in paradisum, audisti que non licet homini loqui. Tu inter Christianos non solum tanquam nutrix fouens filios suos [1822 1Kb] , sed et sollicitudine [1823 1Kb] mirabilis affectus [1824 1Kb] iterum parturiens filios tuos. Tu, inquam, omnibus omnia factus, ut omnes lucrifaceres. Ad te, domine, ad te his et aliis multis dictis et factis mundo cognitum apud Deum esse magne potestatis, et erga homines immense pietatis, ad te uenit unus certe nimis peccator, unus nimis accustus apud potentem [1825 1Kb] et districtum iudicem Deum, non uno, non paucis, sed innumeris criminibus; non solum paruis, sed et immensis; non dubiis, sed certis [1826 1Kb] ; non breui accusatione, sed tam  longa quam longa est uita eius; non uno accusatore,  sed tot quot sciunt delicta [1827 1Kb] eius. Nam ipse iudex est districtus accusator meus, et ego sum manifestus peccator eius. Omnes etiam spiritus boni et mali coram Deo accusant me cum eo: boni, quia Deo debent equitatem; mali, quia meam seruant iniquitatem: boni, quia testantur ueritatem quam considerant; mali, quia querunt penam meam quam desiderant [1828 1Kb] . Ipsi quoque iudicant in hoc meam nequitiam, quia sciunt me debere damnari secundum iustitiam.

Heu! quot iudices, quot accusatores super unum miserum! quam graues super imbecillem! quam districti super manifestum! Heu! quem habebit excusantem, qui Deum habet accusantem? Quis uel unus erit intercessor eius, si omnes sunt accusatores et  iudices eius? Sed et ego ipse, conscientia cogente, sum accusator et iudex meus. Fateor enim me nimium deliquisse, et ideo grauem [1829 1Kb] damnationem meruisse.

O ipsa etiam irrationalia [1830 1Kb] et insensibilia, si non sum insensibilis, me confundunt. Intelligo enim coram omni creatura me debere erubescere, quia in illum peccaui qui tam potens est ut posset, et tam bonus ut uellet eam facere. Confundor et a meipso, quia et ego factus sum ab ipso. ue, unde tot et tanta mala irruunt [1831 1Kb] , que sic miserum istum obruunt? Peccata mea mala, de uobis in me fluunt hec omnia mala. uos attrahitis accusatores, uos remouetis excusatores, uos damnatorem [1832 1Kb] adducitis; uos intercessorem excluditis, uos prouocatis ultorem,  uos auertitis indultorem, uos intellectum uestram inducitis in timorem et confusionem, uos ab illo abscinditis [1833 1Kb] spem et consolationem, uos in eternum interitum impellitis, uos auxilium omne repellitis. Et ut miserius sit quidquid mihi misere facitis, hoc insuper ad cumulandam miseriam additis, ut cum uere res ita sit, sic mihi sit quasi non ita sit. Sic enim esse ueritas ostendit, et tamen affectus non sentit. Sic ratio docet, et cor non dolet. Sic uideo quia est, et, heu! nequeo liquefieri totus in lacrymas, quia sic est. Si hoc possem, forsitan sperarem, sperando orarem, orando impetrarem. Cum uero sensus et dolor in me secundum erumnas meas non sit [1834 1Kb] , qualiter sperabo? quomodo sine spe orabo? quid sine oratione impetrabo?


Infelix homuncio, ad quid deuenit oratio tua? quo  euanuit spes et fiducia tua? Inceperam [1835 1Kb] orare cum fiducia temeritatis, et occurrit desperatio ex intellectu ueritatis, et deficit oratio [1836 1Kb] ex desperatione alicuius erga me pietatis. Si enim quidquid est, iuste contra me est, cuius pietas mecum est? Si omnia que sunt, recte mihi sunt aduersa, cuius miseratio ad me erit conuersa? Si Creator et creatura merito me despicit, cuius aspectus me respicit? Miser peccator, si sic est, nichil tibi remanet, nisi a spe torpere, et ab oratione tacere, et sic semper in [1837 1Kb] miseria tua iacere. Utique qui te sponte fecisti miserum, iuste necesse est semper te esse miserum. Utique misera delicta, sic redditis uestra promissa. Dum attrahitis, dulcia promittitis; cum pertrahitis, possessum uestrum amaritudine perfunditis. Dum  suadetis, ungitis; postquam persuadetis [1838 1Kb] , usque ad mortem anime pungitis. Dum uocatis in foueam uestram, quasi facilem reditum per penitentie dolorem monstratis; cum uero precipitatis, precipitatum obruitis, obrutum obcecatis, obcecatum obduratis, obdurato omnem exitum obturatis [1839 1Kb] . Et sic miserum uestrum deceptum, captiuatum, ligatum facitis desperare, tacere, et insensibilem, uelut perditum Dei et oblitum Dei [1840 1Kb] iacere, donec illum uendatis mercatoribus inferni, qui merces suas comportant in lacum mortis. Hoc totum de me fecistis, hec omnia expertus sum, nisi quia nondum mercatoribus illis traditus sum. Quod [1841 1Kb] tamen et ego exspecto misere timendo, et illi prestolantur maligne gaudendo.


Heu! quam malum est sic desperare, sic tacere, sic iacere! Et heu! quam uanum [1842 1Kb] est sine spe clamare, sine spe conari! Deus, cuius bonitas non exhauritur, cuius misericordia non exinanitur, cuius scientia non deficit, cuius potestas quod uult efficit, unde potero respirare qui sic ob peccata mea cogor desperare? Nam etsi irascaris peccantibus, soles tamen, benigne Domine, dare consilium petentibus [1843 1Kb] ; doce me, Domine, unde debeam sperare ut possim orare. Orare namque te uolo; sed nec scio, propter ignorantiam meam, nec possum, propter duritiam meam, et prohibeor desperatione, propter iniquitatem meam. Quero aliquid quod me excuset, et nichil est quod me non accuset. Quero qui oret pro me, et inuenio quidquid est esse contra me. Quero qui miseri  misereatur, et omne quod est misero aduersatur.


Iesu, bone Domine, cur de celo uenisti? Quid in mundo fecisti? Ad quid te morti dedisti, nisi ut peccatores saluares? Sancte Paule, quid aliud mundum perambulando docuisti? Ad hanc fidem ipse et apostoli eius, et tu maxime nos peccatores inuitatis, hoc solum tutum refugium nobis monstratis. Quomodo ergo non sperabo, si hoc credo, et in hac fide peto? Aut quomodo me frustrabitur spes ista, si de qua nascitur, non me fallit fides ista? Iesu Deus, et tu apostole eius, huic fidei peccator me uestro monitu credo [1844 1Kb] , in hanc me iacto, imo iam olim iactaui. Hac inductui accessi uos [1845 1Kb] oraturus. In hac peto, in hac quero, in hac pulso, ut peccatori [1846 1Kb] miseramini; tu parcendo, tu intercedendo; tu saluando, tu orando. Hac fide coram uobis me obuoluo, ut possim  latere inquisitores et exactores peccatorum meorum, et tui, Deus, districti iudicii percussionem. Hanc petit uestro consilio peccator absconsionem; obsecro, ne [1847 1Kb] prodatur iudicio uestro ad damnationem.

Sed heu! ecce occurrit et aliud [1848 1Kb] graue malum. Sperabam me [1849 1Kb] per fidem spem obtinere, et ecce uideo nec fidem me tenere. Putabam me in hac fide esse obuolutum, et cognosco ab illa me exutum [1850 1Kb] . Confidebam me in illa latitare, et sentio me ab illa exsulare; fides enim sine operibus mortua est ; fides uero mortua, fides non est. Qui ergo mortuam fidem habet, fidem non habet. ue! fecunditas malorum operum prohibebat me spem habere, et sterilitas bonorum operum probat me fide carere. ue male agenti! ue bona negligenti! sicut enim necesse  est in malis operibus Deo displicere, ita impossibile est sine fide, que bonis operibus [1851 1Kb] nulla est, Deo placere.

Imo si iustus ex fide uiuit, qui fidem non habet, mortuus est. Sed si sterilis bonorum mortuus [1852 1Kb] est, fertilis malorum quanto magis [1853 1Kb] mortuus est? Nam si arbor, que non facit fructum bonum, excidit ut arida, que facit fructum malum, utique eradicatur [1854 1Kb] ut noxia. Mors hec non carnis est, sed anime. Quam magis [1855 1Kb] , et quam peius moritur qui hac morte moritur, quam qui carnis morte moritur. Omnis enim humana caro mortua aliquando resurgit, sed non omnis anima mortua resurgit. Et magis perimit mors illa, que aufert uitam forsitan nunquam reuersuram, quam que tollit uitam  ex necessitate quandoque redituram. Et peius moritur  qui perdit uitam iustitie, per quod perdit uitam beatam, quam qui amittit istam miseram uitam. Denique ualde magis et miserius interit qui dimittit uitam, que seruata et amissam [1856 1Kb] corporis uitam meliorem restituit, et sine qua expedit nec natum esse, quam qui deserit illam, sine qua nichil prohibet animam beatam esse. Hee misera uita uiuo, et ab hac beata uita mortuus sum. In eo uiuo quod de me uilius est; in eo mortuus [1857 1Kb] sum quod melius est. Plus ergo mortuus sum quam uiuus; et deterius mortuus sum quam carne moriturus sum. Non enim [1858 1Kb] mors illa mala mihi erit, nisi quia ista iam precedit.

Sancte Paule, ueni ad te ut peccator reconciliandus, et ecce inuentus sum coram te mortuus [1859 1Kb] resuscitandus.  ueni ut reus opus habens intercessore, et inuentus sum male mortuus, indigens resuscitatore. Ut miser ueni, et miserrimum me inueni. Accessi uelut uiuus accusatus, et ecce coram te sum mortuus damnatus. Nam etsi nondum sum traditus morti torquenti, iam tamen dimissus sum morti illam attrahenti. Nam licet nondum sim [1860 1Kb] detrusus in carcerem tormentorum, tamen iam sum conclusus in fouea peccatorum. Quamuis enim [1861 1Kb] non sum adhuc in inferno sepultus, iam sum tamen ut sepeliendus, delictis obuolutus. Hoc erat certe, quod orare nec poteram nec sciebam. Hoc erat uere [1862 1Kb] , quia me omni rei exsecrabilem intelligebam, et uelut insensibilis non dolebam. Intelligebam per nature rationalitatem, non sentiebam per mortis insensibilitatem.  uere mortuus eram, et mortuus ueni, et ideo me mortuum inueni.

O Deus, quis orabit pro mortuo isto? Sancte Paule, tibi attuli eum; ne auertaris eum [1863 1Kb] ; ora pro eo. Domine, Elias [1864 1Kb] et Eliseus, ut mortuos suscitarent, mortuis se iunxerunt, et membra membris, uiua mortuis coaptauerunt. Domine, uiui [1865 1Kb] mortuos attactos uiuificauerunt, et mortui uiuis nichil nisi [1866 1Kb] gloriam intulerunt. Domine, tu quoque dicis teipsum omnia omnibus factum, ut omnes lucrifacias. Amice Dei, exempla aliorum me faciunt presumere, dicta tua me hortantur confidere. Dicam ergo, domine, dicam; domine, domine, descende ad mortuum istum, expande te super mortuum istum, fac te non mortuum, sed tanquam mortuum istum. Calefiat confotus  tue compassionis [1867 1Kb] attactu mortuus iste, reuiuat  tue [1868 1Kb] potestatis effectu [1869 1Kb] mortuus iste, ut uiuus glorificet Deum et te mortuus iste. Domine, non es impotens hunc mortuum suscitare, quia teste Deo sufficit tibi gratia Dei. Nam si in terra degenti tibi suffecit, utique in celo manenti non defecit [1870 1Kb] . Cur, domine, diutius iacebit oblatus tibi mortuus sine uita, cum Deus testetur tuam potentiam, et tu testeris ipse tuam pietatem? Domine Deus, tu dicis Paulo: Sufficit tibi gratia mea . Sancte Paule, tu dicis nobis: Omnibus omnia sum factus . Et ecce uerborum uestrorum [1871 1Kb] effectum exspectat mortuus, hac spe uobis allatus. uos dicitis, et mortuus audiens sperat. uos promittitis, et mortuus orans exspectat. uos dicitis, et a uobis est prolatum, obsecro, sentiam affectu  quod [1872 1Kb] mundus gaudet per uos esse propalatum. Si a uobis dictum non negatis, cur poscenti effectum denegatis? aut cui securius mortuus resuscitandus portatur, si a uobis oblatus, a uobis mortuus [1873 1Kb] reportatur? Quo illum mittitis, si sic eum dimittitis? Quo ibit, si a uobis abibit? O Deus, quis resuscitat, si Deus non resuscitat? A quo speratur, si a Deo desperatur? A quo amissa uita recipitur [1874 1Kb] , nisi a quo prius accipitur?

Sancte Paule, quis indigenti et dolenti pius erit, si ille, qui cum infirmantibus infirmari se promittit, durus erit? Quis orare pro misero dignatur [1875 1Kb] , si ille, qui se omnibus omnia factum publicat, dedignatur? Aut quis uel auditur [1876 1Kb] , si ille, cui gratia Dei sufficit, non exauditur [1877 1Kb] ? An illi pietas uel  potestas deficit, cui gratia Dei sufficit? O uos ambo, quid uos mouet, si hec non mouent? Unde assumam, nisi de uobis, quod ad excitandam misericordiam uestram obtendam uobis? Mortua anima quid obtendet de se, nisi quia peccatrix et misera est? Penitens tamen et dolens orat. O si ille qui de celo uenit uocare peccatores in penitentiam [1878 1Kb] , et ille qui post eum ad hoc ipsum plus omnibus laborauit, si ideo contemnent penitentem animam quia peccatrix est! Si ille, qui de sinu Patris exiuit portare dolores nostros, et ille, qui se cum infirmantibus [1879 1Kb] dicit infirmari, si idcirco despiciunt [1880 1Kb] dolentem, quin misera est [1881 1Kb] ! Si ille, qui ut mortuas animas suscitaret, mortuum se fecit, et ille qui se omnibus omnia factum perhibet, si ob hoc reiiciunt [1882 1Kb] orantem,  quia mortua est [1883 1Kb] ! Non ita Deus, non ita sit:  Absit! non ita sit. Si ita est, periit compassio. Si sic est, mortua est miseratio.

Anima proiecta et reiecta, cum peccasti proiecta, cum supplicas reiecta, quo te conuertes? Conuerte te ad importunitatem. Importunum dolentem querunt, pertinacem miserum uolunt, incessantem [1884 1Kb] lugentem amant. Quere ergo adhuc [1885 1Kb] in eis quod infatigabilis [1886 1Kb] obiicias ei. O sancte Paule, ubi est illa nominata nutrix fidelium, fouens filios suos? Que est illa affectuosa mater, que se ubique predicat filios suos iterum parturire? Dulcis nutrix, dulcis mater, quos filios parturis aut nutris, nisi quos in fide Christi docens gignis et erudis [1887 1Kb] ? Aut quis Christianus post te doctrina tua non est in fide natus et confirmatus? Nam etsi benedicta fides ista  ab aliis quoque apostolis nobis sit nata et nutrita, utique magis a te, quia plus [1888 1Kb] omnibus in hoc [1889 1Kb] laborasti et effecisti. Cum ergo illi sint nobis matres, tu magis nostra mater. Ergo, sancte Paule, filius tuus est mortuus iste. Mater, mortuus iste certe filius tuus est. Dulcis mater, recognosce filium tuum ex uoce confessionis, recognoscat ille matrem suam ex affectu compassionis. Recognosce filium ex confessione Christianitatis; recognoscat ille matrem ex dulcedine pietatis. Offer, mater, tu que iterum parturis filios tuos, offer mortuum filium tuum iterum resuscitandum illi qui morte sua resuscitauit seruos tuos. Offer, mater, illi qui morte sua indebita reuocauit reos suos a morte debita, offer illi filium tuum, ut reuocet ei uitam perditam. Per baptismum enim  eductus a morte, per sterilitatem et prauitatem reductus est in mortem. Mater famosi affectus, sentiat filius tuus uiscera materne pietatis. Exhibe eum illi qui te resuscitauit, et uiuentem seruauit. Ora eum pro filio tuo, quia seruus eius est; ora eum pro seruo suo, quia filius tuus est [1890 1Kb] .

Sed et tu, Iesu, bone Domine, nonne et tu mater? Annon es mater; qui tanquam gallina que congregat sub alas pullos suos? uere, Domine, et tu mater. Nam quod alii parturierunt et pepererunt, a te acceperunt. Tu prius propter illos, et quos pepererunt [1891 1Kb] , parturiendo mortuus es, et moriendo peperisti. Nam nisi parturiisses, mortuus non esses [1892 1Kb] ; et nisi mortuus esses, non peperisses. Desiderio enim gignendi filios ad uitam, mortem gustasti, et moriens  genuisti. Tu per te, illi iussi et adiuti a te. Tu ut auctor [1893 1Kb] , illi ut ministri. Ergo tu, Domine Deus, magis mater. Ambo ergo matres. Nam etsi patres, tamen et matres [1894 1Kb] . uos enim effecistis [1895 1Kb] , tu per te, tu per illum, ut nati ad mortem renasceremur ad uitam. Patres igitur [1896 1Kb] estis per effectum, matres per affectum; patres per auctoritatem, matres per benignitatem; patres per tuitionem, matres per miserationem. Ergo et tu mater [1897 1Kb] , et tu mater; etsi quantitate affectus impares, in qualitate tamen non dissimiles. Quamuis magnitudine [1898 1Kb] benignitatis non cequantes, uoluntate tamen concordantes; licet plenitudine miserationis non conuenientes, intentione tamen non disconuenientes. Cur taceam que dicitis [1899 1Kb] ? Ad quid celem [1900 1Kb] quod proditis?  Cur abscondo quod facitis. Matres uos diuulgatis, filium me fateor. Gratias ago; filium me genuistis cum Christianum me fecistis [1901 1Kb] ; tu per teipsum, et tu per eumdem ipsum; tu per doctrinam a te factam, et tu per doctrinam tibi inspiratam; tu per gratiam a te mihi concessam, et tu per gratiam ab illo acceptam. Paule mater, et te ipse genuit [1902 1Kb] . Pone ergo filium tuum mortuum ante pedes [1903 1Kb] Christi matris tue, quia filius eius est. Imo iacta illum in sinum pietatis eius, quia plus ipse mater est. Ora ut resuscitet mortuum filium, non tam tuum, quam suum. Ora pro filio tuo quia mater [1904 1Kb] es, ut uiuificet filium suum, quia mater est. Fac, mater anime mee, quod faceret mater carnis mee. Utique si speraret, oraret quantum posset, nec cessaret donec  impetraret si posset. Certe si uis, non potes desperare; et si oras, potes impetrare. Insta ergo ut anima mortua, quam tu uiuam peperisti, uite restituatur; nec cesses donec tibi uiua reddatur.

Tu quoque, anima mortua [1905 1Kb] per teipsam, curre sub alas Iesu matris tue, et conquerere sub pennis eius dolores tuos. Postula ut plagas tuas confoueat, et ut confotis uita redeat [1906 1Kb] . Christe mater, qui congregas sub alas pullos [1907 1Kb] tuos, mortuus hic pullus tuus [1908 1Kb] subiicit se sub alas tuas [1909 1Kb] . Nam lenitate tua exterriti confouentur [1910 1Kb] , odore tuo desperantes reformantur. Calor tuus mortuos uiuificat, attactus tuus peccatores iustificat. Agnosce, mater, filium tuum mortuum, uel per signum crucis tue, uel per uocem confessionis tue. Refoue pullum  tuum, resuscita mortuum tuum, iustifica peccatorem tuum. Exterritus tuus a te consoletur, a se desperans a te confortetur, et in integram et inseparabilem gratiam tuam per te reformetur. A te namque fluit consolatio miserorum, qui sis benedictus in secula seculorum. Amen.



ORATIO LXuI [ol. LXIu] [1911 1Kb] . AD SANCTUM ANDRAEAM APOSTOLUM

Sancte et pie Andrea, frater principis [1912 1Kb] apostolorum, piissime apostolorum, mitissime sanctorum; tu Ioannis discipulus et sedulus auditor; tu Agni peccata mundi tollentis promptus insecutor, et mansionis ipsius diligens inuestigator; in Simonis germani tui et conciuis uestri Philippi auidus ad Iesum deductor: tu, inquam, crucis predicator et amator, et magistri  boni per eam pius imitator, ad pietatis tue ianuam [1913 1Kb] sedet et clamat mendicans anima mea. Adhibe aurem miserationis, aperi ianuam pietatis [1914 1Kb] , et admitte [1915 1Kb] clamorem pauperis ad te confugientis: tu, cuius pietas tanta exstitit, ut ab uniuersis pius Andreas cognomineris [1916 1Kb] . Non est interuentor qui pro me tibi suggerat; non est qui indigentie mee necessitatem coram te proferat. Ipsa itaque pietas tua pro me suggerat apud te, et te exorabilem [1917 1Kb] reddat circa me. Si a te misera et miserabilis anima mea auersa fuerit, si a te misericordie panem non acceperit, ad quem [1918-9 1Kb] ibit? Quem exorabit? Ab aliis exclusa confugit ad te, quem audierat predicabilem [1920 1Kb] immensa pietate. Fame consumpta prorsus deficiet, quia de longe ueniens non habet quod manducet,  nec aliquis est, qui illius misereatur, 290 et aliquid boni sibi eroget. Quin etiam [1921 1Kb] incidit in latrones, qui amore Dei et cunctis uirtutibus eam spoliarunt, mortiferis etiam telis uitiorum conuulnerauerunt, relinquentes eam non dico semiuiuam sed pene omnino exstinctam [1922 1Kb] . ueniat tandem tibi in mentem miseratio illa quam super tales exhibuit fons ille totius pietatis, a quo hausisti tantam pietatem. Misereor, inquit, [1923 1Kb] , super turbam esurientem, quia iam triduo sustinent me, nec habent quod manducent .  Audisti, affuisti, interfuisti, quando miserans eos, de quinque panibus satiauit ad plenum plusquam quinque millia hominum. Continebis itaque [1924 1Kb] uiscera pietatis tue super animam fame iam deficientem, panem misericordie a te exquirentem, et tandin iam te sustinentem? An mihi [1925 1Kb] soli impius eris? An quia nimium deliqui, ut mihi misericordia omnino denegetur, promerui [1926 1Kb] ? Certe misericordia et pietas non est necessaria, ubi non est miseria aut indigentia. Et quanto maior perurget indigentia, tanto predicabilior est misericordia. Quis ergo imitabitur magistrum pietatis in exsequendo precepto pietatis, si tu non imitaris, qui pre ceteris pius predicaris? Inquietaris [1927 1Kb] importunitate [1928 1Kb] mea? Sed quid agam? Si enim non clamauero, mors  mihi est, quia deficiam et peribo. Si autem clamare non omisero, molestus [1929 1Kb] tibi esse timeo. Doctor bone, edoce [1930 1Kb] cor meum quid orare, et quomodo cum aliqua efficacia debeat te exorare.

Doctor [1931 1Kb] bone, ab eo qui non uult mortem peccatoris, sed ut conuertatur et uiuat, edoctus [1932 1Kb] , respice miserationis respectu in animam peccatricem, que conuerti ac reuerti concupiscit ad suum Creatorem. In limo uitiorum demersa nititur et conatur exsurgere, sed non habens uires, quibus se ualeat erigere, deficit [1933 1Kb] iam miserabili lassitudine. Iam diu laborando clamat, et sustinet te. Defecerunt oculi illius dum sperat in Deum suum . Ubi itaque est pietas, ubi bonitas [1934 1Kb] , ubi miseratio tua? Ne desperatione prorsus intereat, porrige manum  petenti, erige, tene, sustine, donec ad eum quem sitit, ad quem desiderat, uidelicet ad sui Creatoris misericordiam perueniat. Pastor Ecclesie, admitte aberrantem ouem, que reuerti cupit, explorat et implorat [1935 1Kb] , ut mereatur admitti. Excludes introire uolentem, quam redire nolentem reuocares, et humeris impositam deportares? Si excluseris, sentiet summus pastor detrimentum gregis sui. Leo enim circuiens [1936 1Kb] querit quem deuoret, a quo tu ipse forte deuorari metuebas, quando pia et exorabili prece de cruce clamabas [1937 1Kb] : Non me permittas,  Domine, famulum tuum diutius [1938 1Kb] a te separari errantem, sicut ouem [1939 1Kb] non habentem pastorem. Audiuit et exaudiuit tunc clamorem tuum summus pastor, et protinus assumptum secum collocauit in celo. Audi itaque nunc clamorem perdite ouis, que reuertitur de longe, et deprecatur admitti. Exhibe ei eamdem miserationis opem quam tibi exhibuit pastor pius, cum eamdem subires necessitatem. Suscipe eam ad ouile redire uolentem gregi suo, a quo aberrauerat, sociari toto corde anhelantem. De illo [1940 1Kb] quippe sauciato quem Samaritanus curauit, cum Dominus commemorasset, quid tandem subintulit [1941 1Kb] ? uade, et tu fac similiter ? [1942 1Kb] Ecce coram te iacet sauciata et male laniata anima mea. Infunde oleum miserationis, adhibe suffragia tue  interuentionis [1943 1Kb] , si aliquo modo queat euadere periculum eterne mortis. Audiet te libenter supplicantem pro nobis, qui proprio Filio non [1944 1Kb] pepercit, sed pro nobis omnibus tradidit illum . Tu quoque, anima mea, pecus morbidum, ouis perdita per temetipsam, recurre ad pastorem. Et quia per te non mereris admitti, roga Andream pium, ut te admittat ad sinum sue protectionis, ut eius intercessione pius Saluator, qui uenit querere quod errauerat, et saluum facere quod perierat , sanet morbidam, saluet perditam, et ad ouile reducat erroneam, et gregi societ, qui est benedictus in eternum. Amen [1945 1Kb] .



ORATIO LXuII [ol. LXu] [1946 1Kb] . AD SANCTUM IOANNEM EuANGELISTAM.  Pro timore damnationis.

Sancte et benedicte [1947 1Kb] Ioannes, altissime euangelistarum Dei [1948 1Kb] , dilectissime apostolorum Dei; tu sic [1949 1Kb] precipue dilecte Deo inter tam precipue dilectos eius, ut supereminens dilectio tibi sit proprium signum inter eos; tu ille Ioannes, cui familiare fuit recumbere supra illud [1950 1Kb] gloriosum pectus Altissimi; tu, quem Deus substituit matri sue filium pro se, cum corporaliter eam moriendo desereret: Ad te, o beate tam amice et tam amate Dei, ad te exorandum [1951 1Kb] accedit homuncio iste, reus Dei, ut per tam dilectum intercessorem uitet imminentem  sibi iram Dei. Cogit namque, Domine, criminosum  sua [1952 1Kb] necessitas querere interuentorem, et occurrit ei illa tua famosa familiaritas apud illum quem timet ultorem. Certus igitur, domine, per eamdem familiaritatem de potestate tua, quoniam apud [1953 1Kb] eum quod uoles efficies, et sperans de pietate tua, quia miserum in angustiis ad te clamantem non despicies, ad te me conuerto, quamuis tepido, toto tamen affectu mentis mee, et potentem illam tuam interuentionem presumo precari peccatrici anime mee, ut per te retrahatur a tormentis, ad que illam pertrahunt multimode iniquitates mee. Sed heu me miserum! quam contrarie [1954 1Kb] promittunt mihi mea delicta! Ecce enim dum conor confortari per tuam apud Deum familiaritatem, plus cogor per eamdem deterreri, propter meam contra Deum prauitatem.  Etenim, o Dilecte Dei, cum peccaui in dilectorem tuum, certus sum meruisse me odium quoque tuum.

O reatus immoderatus! reatus contra Deum, qui non solum ipsum offendit, sed et illos qui intercedere possunt apud eum. uerum enim est quia criminosus Dei, digne odiosus est amicis Dei, nec solum amicis eius, sed certe et sibimet, et omni creature eius. Peccata, peccata, quomodo plus horretis plus considerata! uos namque [1955 1Kb] , uos unde abducitis, quo perducitis miserum homunculum, quem seducitis? Unde cadit, quo precipitatur infelix anima que uos sequitur [1956 1Kb] ? Quid perdit, inquam, quid acquirit erumnosa illa, que ab amore Dei, quem potuit tenere per innocentiam, detruditur in horrorem Dei et omnium creaturarum eius per uestram  malitiam? Si ergo peccata sic uniuersalem exsecrationem contrahunt illi, quem a Deo abstrahunt, ubi se abscondet, cui se ostendet homuncio, circumferens sarcinam peccatorum suorum, quam ipse deponere non potest, horrens et fetens uulneribus et ulceribus delictorum suorum, que ipse sanare non potest? Talis accedit, dilecte Dei Ioannes, talis accedit coram te anima mea, imo hec est, hec misera anima mea [1957 1Kb] , que se amicam huius seculi faciens, et peccatorum numerositate se obruens, inimicam Dei se constituit. 291 Heu! nomen exsecrandum omni rei, nomen inimici Dei! Heu! quam  inique a me attractum, quam iuste mihi imputatum!  Angustie! Conuincit me inimicum Dei rei ueritas, et prohibet confiteri horroris immanitas. Angustie! Deum et omnia prouocaui ad ulciscendum et nichil mihi reseruaui inoffensum ad intercedendum. Merores, dolores, gemitus, rugitus, ubi adestis, si hic deestis? Ubi feruetis, si hic tepetis? Dirumpite torquendo compagem meam, consumite urendo interiora mea, tumultuamini [1958 1Kb] in precordiis meis, si qua forte misericordia respiciat miseriam meam [1959 1Kb] . O uos misericordes amici Dei, miseremini tam indigenti, per illam misericordiam quam fecit uobis Deus. Succurrite, ne me obuoluat ira Dei cum inimicis eius. Nolo, detestor, exsecror esse uel dici inimicus eius; licet confitear me peccatorem eius. Succurrite, uel aliquis [1960 1Kb] .


Tu ille, discipule, quem diligebat iehsu, si agnoscis signum tuum, rogo te per hanc dilectionem ipsam, agnoscam in tanta necessitate auxilium tuum. Ioannes, Ioannes, si tu es discipulus ille quem diligebat iehsu, precor te per hoc ipsum [1961 1Kb] , sim ego per te peccator [1962 1Kb] ille, cui indulgeat iehsu. Si tibi gloriosum pectus illud fuit familiare reclinatorium, rogo sit idem mihi per te salutare propitiatorium. Fateor, Domine mi, dilecte Dei, quia tu iuste quoque iratus es in Deum dilectorem tuum peccanti: sed certe solet Dominus per amicum pacari seruo supplicanti. Ergo, o beate Ioannes, qui tanta dilectione preditus es apud Deum, te obsecrat reus seruus eius, ut reconcilies eum. Non est, dilecte Dei, non est contra Dei dilectionem, si subuenis reo eius, non  defendendo, sed per intercessionem. Non obtendo iniquitatis mee defensionem, nec opto defendentem si prodo [1963 1Kb] confessionem, et quero interuenientem. Amice Dei, ne deputes [1964 1Kb] illum Dei uel tuum esse inimicum, qui, quantum potest, amando credit et confitetur Deum tuum esse amicum. Si credo, si confiteor, si uolo amare tibi concessum tantum amorem Dei, rogo te per hanc tibi datam gratiam, auerte a me mihi debitum [1965 1Kb] odium Dei. Fac, Domine, propter ipsum amatorem tuum, fac quia sum opus eius et seruus et redemptus eius, fac ergo propter eum apud eum, ne perdat quod fecit, ne perimat quod redemit. Fac, sicut uere diligis opus eius et confessionem benedicti nominis eius.


Iesu, cui inique peccaui; Domine, quem nequiter contempsi; omnipotens, cuius iram superbe irritaui, dilector Ioannis beati apostoli tui, ad ipsum te fugit [1966 1Kb] territus reus tuus, peccator tuus, offensor tuus [1967 1Kb] , quantumcunque scelerosus, quantumcunque flagitiosus, obtendit nomen dilecti tui, inter se et imminentem sententiam iusti iudicii tui. Per illam beatam dilectionem, parce querenti eius tuitionem. Domine, per cuius nomen misereris peccatoris tui, si damnas orantem per nomen dilecti tui? Domine, sub quo tegmine [1968 1Kb] protegitur, si sub nomine dilecti tui percutitur? Ubi est refugium, si sub dilecto tuo est periculum? Non sentiat, Domine, non sentiat odium tuum, qui fugit ad dilectum tuum. Domine, Domine, non plus ualeat  mea nequitia ad damnationem, quam eius gratia ad miserationem. Bone, bone [1969 1Kb] , non plus possit odium mei ad perdendum opus, quod fecisti; quam eius dilectio ad parcendum seruo, quem redemisti.

Benignissime, qui nichil odisti eorum que fecisti, ecce quem fecisti [1970 1Kb] et refecisti. Cur ergo damnabis, Domine, se accusantem, te inuocantem, si non odisti aliquid eorum que fecisti? Fac [1971 1Kb] ergo, bone Domine, propter illum, quem inter discipulos tuos familiarius dilexisti, ne sis mihi damnator, quia tu solus es saluator. Benedictus tu in secula. Amen.



ORATIO LXuIII [ol. LXuI] [1972 1Kb] . AD EUMDEM APOSTOLUM.  Pro gemina Dei dilectione et proximi impetranda.

Sancte Ioannes, tu ille Ioannes unus de magnis apostolis Dei, de magnis principibus regni Dei; unus, inquam, ditissimorum dilectione qua diligit et diligitur Deus [1973 1Kb] , et ditissimus eorum dilectione quos diligit Deus. Ecce, o opulente tam beatis diuitiis, et diues tam beata opulentia, ecce erumnosa sed Christiana anima, pauper et inops harum diuitiarum quibus sic opulenter abundas, esuriens accedit ad ostium clementie tue, suppliciter mendicans eleemosynam opulentie tue, quatenus ex eo quod tibi et multis sine diminutione sufficere potest, saltem illi tantum impertiaris unde ipsa [1974 1Kb] uel uiuere possit. Porrige igitur, diues amice Dei, porrige anime  pauperis serui dilectoris tui Dei, de illa opulenta cella mentis tue hanc tibi paruam, mihi magnam; tibi facilem, mihi uitalem eleemosynam, ut Dominus meus, cui placuit ad multos ditandos te ditare, dignetur eam propter te uel ad uitam tuendam refocillare. Pauper certe est, Domine mi, dilecte Domini nostri, pauper est anima mea, quod cogor et erubescor confiteri, utriusque dilectionis Dei; quia ualde infra quam debet, diligit Deum, et multo minus quam eget, diligitur a Deo. Equidem in uno fateor me ualde iniustum, in altero iustum Deum; in utroque sentio me nimis miserum, iusto iudicio Dei. Non sum oblitus hoc dicens, o tu iuste et misericors Deus: nec sum ingratus multimodis beneficiis tue erga me dilectionis ab initio creationis mee; sed  donec satietur utraque tua dilectione, semper se pauperem et egenam clamat esuriens anima mea.

Quippe hoc ipsum est de maximis, de gratissimis [1975 1Kb] mihi tuis beneficiis, quia per suauem gustum tui hanc in me excitasti auiditatem, ut renuat consolari anima mea , nisi per eius satietatem. Ad quam impetrandam quoniam non sufficit supplicatio minus dilecti peccatoris tui; ad eam impetrandam [1976 1Kb] , inuoco merita multum dilecti dilectoris tui. Ergo, tu bone dulcis, et dulcis bone, a quo est omne bonum, fac illum mihi et te illi, imo et te illum mihi exorabilem, ut per illum assequar huius satietatis desideratum bonum. Scio, Domine, scio et fateor quia ego non sum dignus quem tu diligas;  sed certe tu non es indignus quem ego diligam. Da ergo mihi, Domine, per eius merita, unde tu es dignus, et ero dignus, unde sum indignus. Sed oret [1977 1Kb] pro me potius, quia ipse potest efficacius ille dilectus tuus, Domine Iesu. Oret ille pium pectus tuum, dulce reclinatorium suum pro me; et exaudi tu desiderium meum per illum propter te.

Sancte Ioannes, dilecte Iesu Christi Domini mei, rogat te seruus amici tui, ut propter nomen Domini sui dilectoris tui impetres illi mutuam dilectionem Dei, impetra ergo [1978 1Kb] mihi quatenus sic diligar ab illo, ut et ego digne diligam illum. Certe namque, dilecte Dei, si ipse diligit nos propter te, misericordiam nobis impendis; et si nos diligamus illum per  te, gratiam illi 292 rependis. Certe, Domine, si illum conuertis ad nos amandum, facis nos tibi tanti boni [1979 1Kb] debitores; et si nos accendis ad illum amandum, facis te illi debiti redditorem. Certe beate, quantumcunque facias ut plures amet, nichil tibi minuis;  et quanto facis [1980 1Kb] ut plures illum ament, tanto plus illi retribuis. Fac ergo, Domine, hanc supplici tuo misericordiam, unde et me tibi tanti boni debitorem, et te Deo unius anime facias redditorem. Fac, precor, Domine, fac ne renuas, unde nulli damnum eueniet, sed seruo tuo salus, tibi gratia, et Deo gloria proueniet. Dilectissime discipule pietatis, cur negabis abundans egenti, potens poscenti quod nulli est noxium et tot bonis obnoxium? Si enim obsistunt optanti peccata sua; cur non potius assistunt oranti merita tua? An peccata mea potentia sunt ad nocendum [1981 1Kb] , et merita tua impotentia sunt ad subueniendum? Absit, Domine, ne cogar sentire quod horreo dicere. Cur denique petenti negetur propter peccata sua, qui ea confitendo, nichil  per sua merita querit sed per tua? Cur, inquam, cum potiora sint merita que ab eo obtenduntur, quam delicta que illi obiiciuntur? Certus enim sum, Domine, quia si uis plus ualet gratia tua apud Deum dilectorem tuum, quam ut, dimissis peccatis meis, me amando faciat amatorem suum.

Ergo, o beate Ioannes, fac ut qui te diligit, me quoque diligat per illam caritatis latitudinem quam docuisti et habes; et qua nulli inuides, sed commune uis esse bonum quo gaudes. Fac per uicem dilectionis quam illi debes, ut meam quoque dilectionem cum tua illi soluas [1982 1Kb] , cui pro sola sua [1983 1Kb] non solam tuam, sed multas debes. Quippe, beate Ioannes, ipsa tua beatudine es expertus quia sicut nullus Deo prius quam debeat potest tribuere;  sic nec plusquam debet, ualet retribuere. Si ergo quotquot Deum amatorem tuum per te diligunt, non possunt compensari [1984 1Kb] ; precor, Domine, ne abiicias illum qui in illis poscit connumerari. Accende amore eius [1985 1Kb] tepentem, et redde feruentem. Adiuua nitentem, exaudi orantem.

Iesu Domine, quem opto exauditorem; Ioannes, quem postulo intercessorem, sic me cogit desiderium meum, ut [1986 1Kb] cogere uos desideret cor meum; uerum non inuitos [1987 1Kb] , sed spontaneos; non nolentes, sed uolentes. Patimini igitur et parcite; et si quid excogitat cor meum, torquete ad amorem [1988 1Kb] . Sustinete, inquam, me, quia amor amoris Dei cogit me. Domine et Domine, credo, scio quia inuicem uos diligitis. Sed unde hoc ipse experiar;  si quod peto propter inuicem, non conceditis? Iesu? unde tu mihi, aut ego cuiquam probo [1989 1Kb] quia amas illum, si nec amari a te, nec uel amare te, das optanti mihi propter illum? Ioannes, unde ego sentiam quia diligit te, si non mihi impetres ut  diligat et me [1990 1Kb] ; aut quia tu illum, si non me adiuuas, ut et ego. Excusa [1991 1Kb] excessum meum; amor Dei tuus compellit me sic loqui. Ergo, o tu Deus, et tu dilecte eius, nolite uos diligere solis uobis beatis, sed et nobis miseris. Congaudemus uobis, compatimini nobis. Nolite uos soli confruendo claudere tantum bonum intra uos [1992 1Kb] ; sed et fluat aliquid super nos, quod diffusum intra nos [1993 1Kb] impinguet et letificet animas nostras.

Dilecte dilector Dei, Ioannes, qui de te securus in illa mutue uestre dilectionis beata plenitudine gloriaris, esto pauperi a te mutuam Dei dilectionem mendicanti tanto largior, quanto te sentis in maiori eius abundantia, et me uides in maiori indigentia. Nosti quippe tu, Domine, nosti tu illum qui in epistola  sua decreuit ne quis habens substantiam mundi, et uidens fratrem [1994 1Kb] necessitatem habere, claudat uiscera sua ab eo . Quid ergo, Domine, si quis habens substantiam eterne uite, uiderit animam [1995 1Kb] proximi necessitatem habere, claudet uiscera sua ab eo? Misericors preceptor, si uoluisti uiscera substantiam mundi habentis non claudi necessitatem patienti, nonne multo magis [1996 1Kb] meliorem substantiam habentis maiorem necessitatem patienti! Ecce audio te de laxandis uisceribus precipere [1997 1Kb] , et uideo te substantiam diligendi [1998 1Kb] , Deum et diligendi a Deo [1999 1Kb] habere: et tu uides animam meam necessitatem habere. Ecce iubens et habens, et coram illo indigens, inuicem sese aspiciunt. Si igitur, Domine, uisio tua [2000 1Kb] plus  est pia, quam oratio mea deuota; uisio tua sit oratio mea. Non enim scripsisti: si quis uidens fratrem orare clauserit uiscera sua; sed, si uidens fratrem necessitatem habere.

Age ergo, Domine, uide necessitatem meam, imo ecce uides eam. Anima, anima mea, collige totum affectum tuum, et ingere te in aspectum eius; inclama, ingemina intimo affectu in conspectu eius: uides me. Alterna ibidem, et importune repete: uides me; et: uide me; Ioannes certe uides, uides me. Ergo uide me, Domine; uides me noscendo, uide me miserando. uides et scis, uide ut sciam. uides et scis necessitatem [2001 1Kb] meam, uide ut sciam pietatem tuam. uide, uide me [2002 1Kb] , quia uides me. Olim scio; iam nunc sentiam quia uides me. Scio,  sentiam. O quid audit intellectus meus obiici mihi! Concedo, Domine [2003 1Kb] , quia fratri iussisti laxanda  uiscera. Sed utrum ego sim frater aut proximus, nec audeo asserere quod opto, nec uolo concedere quod mihi non expedit. Iesu magister eius, aspice nos, Domine, ante riuum anxiatur siti anima mea; sed non est quod bibat, nisi fluat de fonte. Fons misericordie, fluat a te in illum ut bibam de te in illo. Bone, responde [2004 1Kb] pro me. Ad fontem recurro; ultra nequeo. Ne pereat ad fontem uiuum anima siccitate; ne obturetur haustus arenti. Audiat satiatus tuus sententiam tuam, et hauriat de illo sitiens tuus clementiam tuam. Dic illi: Ioannes, quis tibi uidetur proximus illi fuisse, qui incidit in latrones : Responde, beate Ioannes, quod genus humanum respondet [2005 1Kb] de Samaritano suo, gratias illi agens: Responde, qui fecit misericordiam  in illum . Age, bone Iesu; incepisti adiuuare orationem meam [2006 1Kb] , iam in manus tuas commendo  eam; tu, sicut perfecte bonus es, perfice eam. Dic, precor, Ioanni dilecto tuo, et propone me illi seruum tuum. uade et tu fac similiter .

Spera et gaude, gaude et dilige, anima mea. Ipse quem tu dubitando desiderabas exauditorem, ipse tibi parat intercessorem. Mendicando obsecrabas per alium, quia per te [2007 1Kb] ad ipsum non confidebas; et ecce accurrit ille, et perorauit ubi [2008 1Kb] tu deficiebas [2009 1Kb] . O bonitas, o pietas, o amator! Ecce quantum tibi ostendit quia te diligit; et quantum te accendit, ut illum diligas. Insta ergo, et spera, non de te, sed de illo; quia exaudiet desiderium tuum,  qui sic consummat orationem tuam. Cor meum, et caro mea, exsultate in illum , et diligite illum, et omnia que intra me sunt , benedicite illum. Amen.



293 ORATIO LXIX [ol. LXuII] [2010 1Kb]



AD SANCTUM STEPHANUM. Cum retractatione caritatis, et obdormitionis eiusdem.

Sancte Stephane, beate Stephane, benigne Stephane, fortis miles Dei, primus in beato agmine martyrum Dei, potens princeps, unus de magnis principibus celi; didici, Domine, et credidi, et gaudens amplector quod adhuc in terris positus tanta sanctitatis luce splenduisti, ut uenerabilis  uultus tuus angelica dignitate fulgeret; quod tanta cordis munditia nituisti, ut beati oculi tui Deum in  gloria sua uiderent; quod tanta caritatis [2011 1Kb] pietate arsisti, ut pium os tuum pie pro impiis te perimentibus oraret. Sic fuit, bone Stephane, sic fuit. Sic gaudeo fuisse [2012 1Kb] ; et sic gaudeo, letor, et exsulto me cognouisse. Quippe metuens iusti iudicis districtam sententiam, metuens, inquam, ego peccator et reus, meritam penam, opus habeo adiutore, et dulce et tutum habeo te mittere intercessorem, ut places [2013 1Kb] mihi omnipotentem amicum tuum, Dominum et Creatorem meum et tuum. Scio enim, domine, et certus sum ex magnis meritis tuis quia potes; confido ex copiosa caritate quia uoles; spero ex immensa misericordia iudicis quia non negabit. Anxius itaque et tremens refugit ad te male conscius sibi peccator.


uide ergo, pie Stephane, angustiam meam, et dilata super eam [2014 1Kb] caritatem tuam. Ecce enim astat reus ante tremendum iudicem. Accusatur multis et magnis offensis. Conuincitur teste propria conscientia, et testibus oculis ipsius iudicis. Bona non egit, que male actis compenset. Nullum familiarem iudicis aliquo preterito obsequio meruit intercessorem, omnes offendendo meruit accusatores. Iudex terribiliter districtus, intolerabiliter seuerus, immoderate offensus, uehementer iratus. Sententia eius semel prolata immutabilis, carcer irremeabilis apertus. In carcere tormenta immania disposita, tortores parati, ut, data sententia, damnatum ad tormenta rapiant. Tormenta sine fine, sine interuallo, sine temperamento, tortores horribiles, qui nusquam  lassescunt, qui nunquam miserentur. Timor reum turbat, conscientia confundit, cogitationes increpant, fugere non licet. Sic stat suspensus ad grauissimam sententiam. Ecce miserum in angusto periculo, in periculosa angustia. Ecce hominem indigentem festino auxilio. Ubi nunc est? Nunc subueniat, qui sub pressura lapidum misertus est se lapidantium. Nunc oret [2015 1Kb] pro eo, qui apud eumdem iudicem exstitit pro suis homicidis orator. Stephane, Stephane, et uere Stephane, quia uere coronate. Stephane, inquam, Stephane, en locus pietatis, en tempus misericordie [2016 1Kb] , en utique occasio exhibende caritatis. In hoc namque periculo consisto incessanter, nisi quia non semper [2017 1Kb] hoc cogito; et tunc miserior et miserabilior, cum obliuisci possum.  Semper enim uidet me Deus, et peccata mea; semper minatur districta iustitia eius peccatrici anime mee.  Semper infernus apertus, et tormenta eius parata, semper inuisibiles insidiatores parati, ut illuc [2018 1Kb] rapiant miseram animam.

Sic sum positus, cum uigilo; sic sum cum dormio, sic sum cum rideo; sic sum cum iocor; sic sum cum superbio, cum detraho; sic cum irascor, cum me uindico; sic sic sum cum delicias corporis miserabiliter amplector. Denique sic sum semper et ubique. Accelera ergo, pie, precor, accelera antequam damner, antequam me rapiant tortores, hostes humani generis, priusquam me absorbeat carcer infernalis, priusquam me consumant tormenta gehenne.

Sed o uos, o uos, peccata [2019 1Kb] mea, magna estis nimis, multa estis nimis, ut merito negetur anime mee uenia uestra. Scio: etiam certe, ita est [2020 1Kb] ,  confiteor, ita est. Sed quanto grauior mea infelicitas, quanto angustior mea necessitas; tanto mirabilior erit pietas indultoris, tanto maior apparebit apud indultorem gratia intercessoris. Scio satis, Domine, dilecte Dei Sephane, quia eum Deum offendi, te quoque et omnes sanctos eius offendi. uerum tanta est necessitas mea [2021 1Kb] , ut cogat me poscere subsidium etiam ab iis a quibus merui supplicium. Et tantum repleti estis tu et alii sancti illo copioso, illo inestimabili fonte pietatis, ut delectet uos etiam eos pie liberare, quos iuste potestis damnare [2022 1Kb] . Magna sunt, magne [2023 1Kb] Stephane, magna sunt merita tua, ut sufficere possint tibi et mihi; et si prosunt mihi, nichil tibi minuetur. Ecce coram Deo, et coram te, beate Stephane, sunt cuncta  peccata mea, que territant, que sollicitant, que grauant animam meam. Dic ergo, o pie, piissimo et dilectissimo dilectori [2024 1Kb] tuo, dic, Domine, ne statuas illi hec peccata [2025 1Kb] . Dic, inquam, pro egeno tibi supplicante, quod dixisti pro populo te trucidante. Dicat tantum pia caritas tua; et certus sum quia remittet benignissimus Deus cuncta mala mea. Ipse enim est misericors et Creator meus, ego miser et opus eius, tu dilectus amicus eius qui est benedictus in secula. Amen [2026 1Kb]



Retractatio caritatis S. Stephani.

Cum enim insani inimici tui te opprimerent amicum suum, sicut Scriptura [2027 1Kb] uerax testatur, tu positis genibus clamasti [2028 1Kb] uoce magna: Domine,  ne statuas illis hoc peccatum . O cor opulentum pinguedine caritatis; de quo, cum affligeretur,  tam copiosa misericordia supereffluebat! O mens uehementer ardens amore, copiose uncta caritate; de qua, cum tribularetur, tam suauiter ardentes et tam ardenter suaues scintille micabant! O fauus pinguis melle dilectionis; de quo, cum premeretur, tam opulente, tam iucunde gutte distillabant. Domine, ne statuas illis hoc peccatum. uir beate, quantam spem donas peccatoribus amicis tuis, cum audiunt te sic fuisse sollicitum pro impiis inimicis tuis? uas caritatis superabundans plenitudine, qua ubertate potabis desiderantes amplecti te intra cor suum, cum sic perfundis [2029 1Kb] eiicientes te extra ciuitatem suam?

Cum sic propinas furore anhelis irruentibus in te: quomodo refocillabis timore anhelos fugientes ad  te? Domine, ne statuas illis hoc peccatum. Quomodo respondebit inuocatus, qui sic obiurgabat [2030 1Kb] prouocatus? Quam benigne fouebit humiles exaltatus [2031 1Kb] , qui sic superbis succurrebat humiliatus? Qua celeritate liberabit afflictos potenter liberatus, qui sic affligentibus subueniebat afflictus? Illi festinabant auferre animam tuam; tu satagebas animabus eorum reddere uitam suam. Illi rigido collo, magno furore fremebant, ut te perimerent; tu positis genibus uoce magna orabas, ne illi perirent. Utique uoce magna, quia caritate magna; et positis genibus, quia uera simplicitate. Superbia humilitatem sub cote tribulabat [2032 1Kb] , et odor caritatis inde fragrabat. Charitas ab odio cum petra percutiebatur, et tinnitus pietatis reddebatur. Impietas  pietatem lapide premebat, et oleum misericordie ebulliebat.

294 O si unquam merebor de caritate Stephani oleum precibus elicere, quod illi potuerunt lapidibus exprimere! Languet namque [2033 1Kb] anima mea languore grauissimo, qui non sanatur nisi misericordie oleo. Utinam uel semel suggerat Deo pro me, et pro cuncto peccato meo: Domine ne statuas illi hoc peccatum Doce me, beata anima beati Stephani, quo sapore iucundabaris, qua satietate [2034 1Kb] estuabas, cum eructauit cor tuum uerbum tam bonum . Quam dulce [2035 1Kb] faucibus anime mee eloquium tuum , super mel et fauum  ori meo [2036 1Kb] . Mandendo, magis ac magis dulcescit; sugendo plus et plus suauissimus sapor eius  affluit. Plus uidendo, plus fulgescit; omni modo tractatum, semper ad delectationem crescit. Formam gerit fidei, soliditatem habet patientie. Simplicitatis puritate nitet, benignitatis colore lucet. Charitatem sapit, pietatem olet, tactu reddit mansuetudinem,  sono representat misericordiam. Dic ergo, beate Stephane, quid intus fouebas, unde misturam tot suauitatum foras erumpebas? Nimirum iis omnibus plenus eras, omnibus iis ornatus eras, omnibus iis accensus eras. Per has omnes uirtutes quibus abundabas, te precor, o caritatiue [2037 1Kb] Stephane, ora ut caritatis adipe et pinguedine repleatur arida anima mea . Adiuua, ut pane caritatis satietur esuriens anima mea. Fac ut igne caritatis flagret frigido anima mea, prestante eo qui creauit eam [2038 1Kb] .



Retractatio dormitionis S. Stephani.

Et cum hoc dixisset, obdormiuit in Domino . O obdormiuit! o somnus cum requie, requies  cum securitate, securitas cum eternitate! Requiescis, o felix, in gaudio, gaudes in requie. Gloriaris, o secure, in satietate, satiaris in gloria. Letitia tua non mutabitur, lumen tuum non deficiet. Quidquid non uis, procul abest; quidquid uis, ad uotum adest. Sitiuit anima tua [2039 1Kb] ad Deum fontem uiuum . uenisti ad eum, et bibis de torrente uoluptatis eius quantum uis, quomodo uis, quandiu uis. Semper satiatus semper bibis, quia semper delectat te bibere, nec unquam fastidis. Nec bibis, ut fiat tibi satietas quasi nondum habenti; sed semper bibis, ut semper duret [2040 1Kb] satietas iam possidenti. Semper enim desideras quod semper habes, et quod semper securus es te semper habere. Incessanter quippe et delectabiliter desideras ipsum delectabile  [2041 1Kb] desiderium; et semper bibis cum delectabili ardore ipsum desiderium, cum copiosa satietate. O sufficiens beatitudo, et beata sufficientia! Quam felix obdormire, obdormire in Domino! Quanta pace obdormiunt, qui obdormiunt in Domino! Non enim grauabunt eos amplius pondera carnis, non eos affligent dolores corruptionis. Non impugnabunt stimuli tentationum, non terrebit conscientia peccatorum. Nulla eos sollicitabit indigentia. Abstersit Deus omnem lacrymam ab oculis eorum . [2042 1Kb] .

O diues et beata pax, quam longe sum a te! Ecce enim qui conor uel tenuiter gustare saliuam aliene felicitatis, cogor affluenter glutire acerbos haustus mee infelicitatis, qui me commouent tacere ea bona que nec possum cogitare, et flere grauia mala que  sufferendo possum palpare. Heu me miserum! ubi non sum, et ubi sum, qui nescio ubi futurus sum [2043 1Kb] . Discordat quippe miserabiliter anima mea cum copulata sibi carne mea, quam sequi non uult, nec potest sine timore: relinquere non audet, nec ualet  sine dolore; trahere eam [2044 1Kb] post se uult, et nequit uel cum labore. Infelix ego homo, quis me liberabit de corpore mortis huius? . Precor, o beate Stephane, precor, compatere tu mihi misero indigenti, qui congaudeo tibi beato, licet non indigenti. Liberet me de corpore mortis huius tuis meritis gratia Dei per Iesum Christum Dominum nostrum, ut quandoque in pace in idipsum dormiam et requiescam  in Domino, qui uiuit et regnat Deus per omnia secula seculorum. Amen.



ORATIO LXX [ol. LXuIII] [2045 1Kb] . AD SANCTUM LAURENTIUM.

Beatissime martyr ac feruentissime Saluatoris dilector, uere felicitatis laurea redimite Laurenti, tu illud pretiosum uas domus Dei, tu ille fidelis dispensator  thesauri celestis, et benignissime pauperum Christi prouisor, te inuoco in auxilium mihi desideranti deprecari faciem Dei, sed pro peccatorum magnitudine ad eum faciem leuare non audenti. Age ergo, testis fortissime potentie Christi, ostende in me beneuolentiam tuam, et attende necessitatem meam, et defer illi orationem meam. Euacua pia intercessione peccata mea, exstirpa misericordi subuentione uitia mea, ut ab ipsis eruta, caritatem illam, qua in Christi desiderium totus feliciter exarsisti, quoquomodo in se accendere ualeat anima mea. Ob hoc, pretiosissime Domine, ad te potissimum accedo, quia caritatis huius in te mirabilem flammam considero. Quis enim cogitare, que mens estimare, quis intellectus capere sufficiat quo ardore,  quo estus sancti affectu, eius amorem [2046 1Kb] in corde tuo fixum tenebas; imo cor tuum amori eius infixeras, quando sic interius illius dulcedine [2047 1Kb] replebaris, ut flammas exterius te prementes paruipenderes? Ingredere, anima mea, interiora spiritualis intuitus, et penetra si potes secretum beati pectoris, tam igniti dilectoris domini tui, et considera quam nectareo diuine uinculo caritatis felix mens eius fuit colligata; cum carnem exterius crudele torreret incendium, et affectus interior exsultando laudes dirigeret in celum. Attende, inquam, et admirare, mirare et gaude, gaude et ama, ama et lauda; quantumcunque enim te ad considerandum intenderis, longe tuum superat [2048 1Kb] intellectum dulcedo illa qua ipse iucundabatur per affectum, et  beatificabatur per effectum. Ad hoc tamen inde cogitando proficis, ut ea satiari esurias [2049 1Kb] , et quandiu satietas abest, eius esuriem patiaris. Quia nimirum quo plus esurie afficieris, eo abundantius percepta satietate gaudebis. Non ergo cesses clamare, non erubescas mendicare ad ianuam huius diuitis thesaurarii, cuius imploras auxilium; suppliciter orans ut sicut thesauros Ecclesie tanquam fidelis  et prudens dispensator pauperibus distribuit; sic de thesauro caritatis tantum tibi saltem distillet, quo in dies desiderio eius magis famelicus fias, et illius sutietatem semper desideres.

Ad te igitur, potentissime et pretiosissime Saluatoris mundi testis Laurenti, ad tue pietatis ianuam clamat hic famelicus, hic esuriens pauper; non ut eius famem euacues, sed ut qualicunque caritatis gustu refocillatam magis accendas, quantulamcunque stillam dulcedinis eius sitienti anime mee infundendo, sitim illius in me augeas; ut onerosa mihi sit omnis dulcedo, que illius ex fonte non manat; si tamen dulcedo recte dicenda est, que de illa saporem non habet. Non itaque, benignissime domine, licet nimis tepidam famem cordis mei, quam  hac esurie patitur, satietas aliqua mundane uoluptatis euacuet: non eius sitim delectatio quelibet carnalis exstinguat; sed in mente tui humilis dilectoris 295 in dies excrescat. Sit anima mea huius auida famis, ad omnia terrena fastidiosa, ut ab iis deficiens, in illam proficiens, per spiritualem esuriem ad beatam perueniat satietatem, qua ipse insignibus diues meritis satiari et beatificari meruisti. Adeant alii pauperes ianuas diuitum, ut terrenis epulis satiati corporee famis expellant incommoda; ego ad tue pietatis ianuas pulso, ut satietatem terrene delectationis euadere, et famem superne dulcedinis indeficientem merear obtinere. Hanc esurire, hanc sitire, ad hanc gemere, huic suspirare inardesco.

Consule mihi, martyr gloriosissime. Ecce indiscreta  fortasse uerbositas dicit: Satis oratum est, et affectus desiderii clamat: Adhuc ardentius orationi insiste. Itane, dulcissime domine et feruentissime Christi amator, sese habet non ficta orandi deuotio, ut orationi quo plus intendit, plus accendatur? Siccine in spiritu et ueritate orantes incomparabilis attrahit odor caritatis, ut dum oratio ad terminum dicitur, diutius orare delectet? Ita plane. Beata mens illa, quam tale ueraciter inflammat incendium. Sed ut iam mea qualiscunque claudatur oratio, deprecor te, beatissime martyr et precipua columna Ecclesie Dei Laurenti, qui feliciter a benignissimo Iesu audire meruisti, ueni, desiderator bone; suscipient te angeli mei, quoniam assatus non negasti me, probatus confessus es me: te, inquam, deprecor, subleua tuis  sublimibus et potentissimis meritis orationem meam, quatenus quod summe desidero , te interueniente, et bono Domino Iesu fauente, merear obtinere, prestante eodem Domino et Redemptore nostro, qui est cum Patre et Spiritu sancto uita et regnum in eterna secula. Amen.



ORATIO LXXI [2050 1Kb] . AD SANCTUM MARTINUM. Pro homine in abysso peccatorum existente.

Peccator homuncule, tu multum indigens, tu qui nimis Deum contristasti, excita mentem tuam, intende in necessitatem tuam, et inuoca misericordiam super miseriam tuam. Anima mea, euigila; misera mea, expergiscere, scelerata mea, clama ad Deum iratum tuum, si forte migitet super te uultum suum. Sed altissimus est, et infimus sum. Quomodo attinget uox mea ad illum? Leuabo super me animam meam, ut intendat in eum qui [2051 1Kb] est super eam si forte uocatus audiat eam. Sed utique iustissimus est, et nimis iniquus sum. Quomodo audiet [2052 1Kb] clamorem meum? Intrabo intra meipsum, excludam omnia,  preter illum [2053 1Kb] et meipsum; et effundam animam meam et que intra me sunt ante ipsum. Excitabo ut dolens et dolendus affectum meum; expandam erumnas meas ante eum, si forte illa sua magna pietas moueat eum. Sed nimis immensa, nimis infinita sunt delicta mea; non sufficit sine intercessore [2054 1Kb] , nec susceptibilis est oratio mea [2055 1Kb] .

Rogabo aliquem de illis magnis familiaribus Dei, si forte illum audiat pro me Deus. uocabo Martinum illum magnum confessorem, cuius nomen glorificatum est per orbem. Martine. O si et [2056 1Kb] ipse me audies; tu ille, magne [2057 1Kb] Martine. Sed si Deus me [2058 1Kb] despicit, quis me respicit. Si Deus faciem suam a me auertit, quis suam ad me conuertit? Aut si Deus odit me, quem audit pro me? Misericors et miserator Deus, an sic detestaris ad te reuertentem, ut pati  non possis [2059 1Kb] misereri eius ullum tibi adherentem? aut tantum exsecraris unum dolentem tuum, ut propter eum non audias ullum amicum tuum? Tu, inquam, qui benignus et misericors prestabilis super malitiam  uocaris, an ita exardescis in peccatorem penitentem, ut quod es obliuiscaris? Propter temetipsum aut audi me, aut concede aliquem audire me, quem audias pro me. Domine, si contines a peccatore auditum tuum, quia iustus es; uel ne prohibeas alienum auditum a misero supplicante, quia pius es. Benigne, plus es clemens quam possum cogitare, non minus hoc sentiam quam presumo sperare. Tantum confidit, Domine, de tua pietate creatus et recreatus a te seruus tuus, ut te  petere presumat intercessorem reus tuus. Nullus enim me respiciet [2060 1Kb] , nisi te iubente: nullus mihi proderit, nisi te annuente. Et tamen spero ut quod mihi propter peccata mea negas, propter alicuius familiaris tui merita concedas. Bone, ne te ultorem exhibeas, a quo peto interuentorem; si non [2061 1Kb] das pro pane lapidem, pro pisce serpentem , pro ouo scorpionem . Da ergo, Domine, mihi intercessorem Martinum illum magnum confessorem, cuius per totum mundum beatum glorificasti nomen.

Sancte Martine, per illum te [2062 1Kb] precor, qui totum [2063 1Kb] mundum uenerari facit nomen tuum, ne deneges indigenti et supplicanti auxilium tuum. Cur es, domine, per orbem ab omnibus uocatus, nisi ut  omnium rogantium sis aduocatus? Ad quid sonat in ore omnium: Dominus meus sanctus Martinus; dominus meus sanctus Martinus, nisi ut dicere possint [2064 1Kb] : Adiutor meus sanctus Martinus; adiutor meus sanctus Martinus? Ut quid est ubique nomen tuum diffusum, nisi ut mundo per hoc sit aliquod magnum bonum infusum? Fama tua uocat me ad te, miracula tua mittunt me ad intercessionem tuam, opera tua trahunt me ad intercessionem tuam, opera tua trahunt me ad auxilium tuum. Sed quare narrem miracula tua, cum maior sit potentia tua? Ut quid retractem opera tua, cum superemineat apud Deum gratia tua? Cur recitem subuentiones, quas multis impendisti, cum meliora sint spiritualia que potes, quam corporalia que in celo habitans facis, et in terra peregrinans fecisti? Non enim ista  solum potes, et illa non potes. Non, inquam, in his solis es potens que ad nichilum deueniunt [2065 1Kb] , et in illis impotens, que ad eternitatem proueniunt [2066 1Kb] . Nempe non ad hec tantummodo facienda sic profecisti [2067 1Kb] . Non ad ista solummodo tribuenda tantum ascendisti. Spiritualia impartire, quibus gloriaris; eternis letifica, quibus letaris; celestia infunde, in quibus conuersaris [2068 1Kb] . Illorum per te sentiamus indigentes exundantiam, quorum perpetuam plenus [2069 1Kb] suscipis inundantiam.

O bonorum tuorum inundantia, et malorum meorum abundantia. Quanta est eo um distantia? quam uehementer illa te facit felicem; quam nimis ista me infelicem? Illa ex plenitudine Dei descendit;  ista ex indigentia mea ascendit. Illa fluit ex Dei copia, ista surgit ex mea inopia. O si illius inundantie exundantia inundabit, ut diluat malorum meorum abundantiam [2070 1Kb] ! O si plenitudo illius satietatis replebit uacuitatem mee egestatis! Non dubito, domine, te hoc mihi impetrare, si tantum uelis pro me iudicem meum dilectum dilectorem tuum [2071 1Kb] exorare. Ne exspectes [2072 1Kb] , Domine, ad exaudiendum meam importunitatem; quia tu scis ad orandum diu meam imbecillitatem. uelox enim sum ad deficiendum; sed esto tu uelocior ad 296 subueniendum. Certe si cor meum contritum fuerit, si uiscera mea commota fuerint, si liquefacta fuerit anima mea, si riui diu fluxerint ab oculis meis; tunc sperabo quia Martinus adest precibus meis. Concute ergo,  domine sancte Martine, concute spiritum meum, excita cor meum, commoue mentem meam ad affectum secundum necessitatem suam, ut sentiam miserationis tue effectum [2073 1Kb] secundum potentiam tuam.

Sed heu! quanto tempore languet mens mea, quanto stupore induratum est cor meum, quanto torpore obruitur anima mea? Sancte Martine, quid est quod sic me impedit? Quid est quod ceruicem meam sic premit? Unde sic tenebratur intuitus meus? Unde sic clauditur circuitus meus? uult, domine, uult ad Deum et ad te anima mea erigere faciem suam, et plumbeo pondere curuata grauatur. Cupit in uos dirigere intuitum suum, et caliginosis tenebris obscuratur. Conatur se expedire,  et ferreis catenis astringitur. Tentat exire, et eneo carcere clauditur. Quid sunt ista, Deus, quid sunt ista, que sic animam meam obtenebrant et grauant, claudunt et ligant? Forsan que sunt peccata mea; imo uere hec sunt peccata mea. Certe hec sunt. Affectus carnalis infatuauit in me saporem spiritualium; intentio infimorum incuruauit animam meam ab intuitu supernorum; amor terrestrium exstinxit in me delectationem celestium; usu uitiorum euanuit [2074 1Kb] in me sensus uerorum bonorum. Ab illis bonis sum elongatus, in his malis occupatus, seclusus ab illis, inclusus in istis; ab illis deuolutus, in istis obuolutus. Hinc est ille carcer et uincula. Hinc sunt ille tenebre et pondera.

Peccata mea, cui seruatis in his uinculis et hoc  carcere, sub his tenebris et hoc pondere? Cui nisi districto iudici, et tortoribus uestris, et tormentis eternis? Cui, nisi carceri inferni, et uinculis sempiternis?  Cui, nisi caligini perpetue noctis, et ponderi indesinentis mortis? Certe his malis me seruatis, ad hec mala me trahitis. Certe in his ero obuolutus, si prius a uobis non fuero solutus. uere horum illiberabilis [2075 1Kb] seruus ero, si liber a uobis prius non fuero. Utique prope est dies illa, prope, inquam, est et incognita [2076 1Kb] . Subito uenit, et forsitan hodie erit [2077 1Kb] .

Delicta mea, an eratis tam noxia futura, cum animam meam uestra dulcedine potabatis, cum cor meum uestra uoluptate ungebatis? Cur hec me celabatis? Cur me tradebatis? Imo non uos me tradidistis [2078 1Kb] , sed ego me tradidi, qui uobis credidi [2079 1Kb] . Non uos me decepistis; sed ego me decepi, qui uos intra me suscepi. O inaudita insania! sciebam in  uobis non esse fidem, et tamen habui uobis [2080 1Kb] fidem. Imo non habui fidem, nec credidi uobis; sed quodam horribili modo uidens, cecus commisi me uobis. uidens eram, quia uos cognoscebam, et que mala uos sequuntur, sciebam; cecus eram, quia non a notis cauebam. Heu peccatum, nomen horrendum [2081 1Kb] , res detestabilis, nulli malo comparabilis! Cecus non uidet foueam, in quam cadit; insanus putat se debere facere quod facit: qui autem sponte peccat, uidens et sciens precipitio se tradit. Mors et tormenta quelibet, tormenta tantum sunt; nec in se feda sunt, quia ordinata sunt. Peccatum in se habet suam feditatem, et secum trahit eternam infelicitatem. Melius ergo erat eligere tormentum [2082 1Kb] eternum quod per se feditatem eternam  non attrahit, quam peccatum quod cum feditate sua dolores eternos iungit. Et certe, o miser homo, ipsa sola [2083 1Kb] plus tibi uitanda [2084 1Kb] erat peccati feditas, quam quelibet tormentorum immanitas. Quippe in peccando fedissima peruersitate preposuisti te Deo Creatori tuo, quo nichil iniustius: in tolerantia tormentorum ordine pulcherrimo subiiceret se [2085 1Kb] factura suo factori [2086 1Kb] , quo nichil est iustius.

O homo, quo euanuit humanitas tua? Didiceras quoniam qui facit peccatum, seruus est peccati ; et ut tanti mali seruus esses, peccatum fecisti. Sciebas quia spiritus es uadens et non rediens ; et in peccati abyssum irremeabilem et sine fundo te iecisti. uere abyssus sunt peccata mea, quia incomprehensibilia sunt pondere et  profunditate; et inestimabilia sunt numero et immensitate. Que abyssus irremeabilis est, quia nullus inde redit [2087 1Kb] , nisi per gratiam retrahatur; et sine fundo,  quia qui sponte [2088 1Kb] peccat, merito in infinitum cadit, si non per misericordiam retineatur. O abyssus abyssum inuocat  peccata mea! tormenta [2089 1Kb] quoque, quibus me seruatis, abyssus sunt; quia infinita et omnino incomprehensibilia sunt. ue, carcer et uincula, tenebre et pondera peccatorum terrebant me [2090 1Kb] ; sed mali nulli [2091 1Kb] malo comparabilis seruus factus sum: et sic in abyssum mersus sum, et cum hac dolenda seruitute, et abysso, in alteram abyssum sepeliendus sum. ue super ue timor super timorem; dolor super dolorem. Ecce tertia abyssus, et ipsa nimis terribilis: iudicia Dei abyssus multa ; forsan in uoce harum cataractarum abyssus mea abyssum inuocat . Cataracte occulte sunt, iudicia Dei occulta  sunt: abyssus agitur abyssum in uoce cataractarum Dei inuocat, quia peccatorum abyssus tormentorum abyssum meretur, quod iudicia Dei pronuntiant. Si peccata mea non essent abyssus, timenda tamen multum erat iudiciorum Dei abyssus multa; quoniam supra humanum sensum sunt occulta.

Nunc ergo [2092 1Kb] iudicia Dei abyssus, peccata mea abyssus, debita mihi tormenta abyssus, abyssus iudiciorum os super [2093 1Kb] me, abyssus inferni subtus me, abyssus peccatorum in qua sum, et ipsa intra me. Illam que supra imminet [2094 1Kb] timeo, ne in me irruat, et me cum abysso mea in illam, que subtus patet, obruat, ubi tormenta nunquam peccata delebunt; sed peccata semper tormenta tenebunt.

Miser, cui peccaui [2095 1Kb] ? quo deueni? quo abii a  Deo? ubi perditus sum ab eo? Quis me in abysso inter abyssos queret? Aut perditum Dei quis inueniet? aut quis extra abyssum peccatorum audit clamantem de profundo eorum? Sed, o tu Domine, qui intueris abyssos, quo iui a spiritu tuo, et quo fugi a facie tua? Certe non ubi adhuc sum, abes; quia et si descendero, in infernum ades . Et si ego nequiter fugi te, et in abysso mea damnabiliter abscondi me; ubi quoque uides me. Quis enim, nisi tu, ad penitendum mouet animam meam? Aut tu quomodo moues eam, si in abysso sua non uides eam? Bone Domine, tu pulsasti et excitasti eam in abysso delictorum suorum, uelut in lecto dormientem. Tu concussisti torpentem, tu sollicitasti negligentem, tu fecisti penitentem unde iucundabatur,  et dolentem unde delectabatur. Tu, ut peteret [2096 1Kb] intercessorem, consuluisti; tu illi eum exhibuisti.  Bone Deus, omnia hec fecisti in abysso; et non audis clamantem de abysso? Hec preueniendo [2097 1Kb] fugitiuo tuo [2098 1Kb] fecisti; et non subsequeris ad te reuerti uolentem, ut perficias quod incepisti?

Bone Domine, gratias tibi. uere quesiuisti in abysso perditum tuum: et inuenisti, quem ita de peccatis suis exterruisti. Per merita sancti Martini dilecti tui, reduc de abysso peccatorum, quem quesitum inuenisti perditum tuum; ne perdas amplius inuentum tuum, ne in abysso inferni, ubi nullum inuenis, perdas quesitum et inuentum seruum tuum. Audio, Domine, quia iubes me redire, sed miserabiliter ligatus, et nimio pondere grauatus non possum exire.

Sed, o sancte Martine, cur ergo per merita tua oro  Deum: cum te melius hoc possis, qui es ante eum? Precor te, domine [2099 1Kb] , per nomen eius, ne auertaris quem ipse iam [2100 1Kb] respexit, quamuis reum seruum eius; adesto mihi, rogo, apud Deum, non ut defendas me, sed ut ores pro me. Peccata enim mea coram eo non defendo, sed ostendo; non excuso, sed accuso. Ego sum reus, ego ipse sum sub illo et pro illo accusator meus.

297 Non accuset me, qui fecit me; solus suffeci ad peccandum, solus sufficiam ad accusandum: denique si iudex est ad iudicandum reum suum, est et Dominus ad tuendum seruum suum; est et Creator ad seruandum opus suum; est Deus ad saluandum credentem et baptizatum suum. Aut quomodo iudicabit peccatorem, ut contemnentem, qui se de peccatis  miserum cognoscit et fatetur penitentem? aut quomodo damnabit ut aduersarium peccatorem, qui se peccasse dolet, et fugit ad tam amicum eius intercessorem? Deus, in te pono spem meam. Sancte Martine, tibi committo orationem meam. Super ambos iacto curam meam; imo uobis [2101 1Kb] iacto animam meam, hoc est, quod a me magis exigitis, tu iubendo, tu consulendo. Suscipite eam uobis [2102 1Kb] iactatam, habete eam uobis prostratam. Reducite eam [2103 1Kb] de abysso peccatorum: quam quesitam inuenistis perditam, ne perdatis inuentam. Custodite eam, cum dormio; seruate eam, cum aliud facio; uidete eam, cum aliud cogito: tu per concessionem [2104 1Kb] , tu per intercessionem, tu propter merita tui tam dilecti [2105 1Kb] confessoris, tu propter nomen  tui et mei Creatoris, qui es [2106 1Kb] benedictus in secula. Amen.



ORATIO LXXII [ol., LXX] [2107 1Kb] . AD SANCTUM BENEDICTUM.

Sancte et beate Benedicte, quem tam opulenta benedictione uirtutum superna gratia ditauit, ut non solum te ad desideratam gloriam, ad beatam requiem, ad celestem sedem sublimaret; sed et alios innumerabiles ad eamdem beatitudinem [2108 1Kb] tua admirabilis uita attraheret, dulcis admonitio incitaret, suauis doctrina instrueret, miracula prouocarent: ad te, inquam, Benedicte Dei, quem benedictione tam larga benedixit Deus, ad te confugiens angustiosa anima mea tibi se prosternit quam humili mente potest; tibi fundit preces quanto affectu potest. Tuum auxilium implorat quanto desiderio potest. Nimis enim est immanis [2109 1Kb] et intolerabilis  eius necessitas [2110 1Kb] : uitam namque sancte conuersationis, quam promisi, nomine et habitu monachi profiteor; sed ab hac uita longe exsulando, mentiri Deo et angelis et hominibus ipsa mea conscientia [2111 1Kb] conuincor. Adesto, pie Pater, adesto supplicanti. Rogo ne abhorreas tam mendosum et tam mendacem; sed attende confidentem, et plusquam merear, miserare dolentem [2112 1Kb] .

Utique, o preclare dux inter magnos duces exercituum Christi, tuo me addixi ducatui, quamuis imbecillem militem. Tuo me subdidi magisterio, licet ignauum discipulum. Secundum tuam regulam deuoui me uiuere, quanquam carnalem monachum. Peruersum namque cor meum ad ploranda perpetrata peccata [2113 1Kb] lapideum est et aridum; ad resistendum  uero instantibus est molle [2114 1Kb] et luteum. Deprauata mens mea, ad inutilia et noxia perpetranda [2115 1Kb] uelox est et infatigabilis; ad uel cogitanda [2116 1Kb] salubria, fastidiosa et immobilis. Obcecata et distorta anima mea ad precipitandum et uolutandum se in uitiis facilis est et prompta; ad saltem reminiscendum uirtutes, difficilis et pigra. Longum est nimis, carissime Pater [2117 1Kb] , commemorare  singula. Nimis, inquam, longum est enumerare gastrimargiam, somnolentiam, leuitatem, impatientiam, cenodoxiam, detractionem, inobedientiam, et cetera [2118 1Kb] uitia, quibus facta est infelix anima mea quotidianum ludibrium, que [2119 1Kb] modo sibi uicissim trahunt [2120 1Kb] et distrahunt ad illudendum hunc erumnosum, et quasi pannosum [2121 1Kb] homunculum; modo eidem cum turba insultant conculcando, et conculcant insultando. Ecce, beate Benedicte quam strenue pugnat hic miles Christi sub tuo ducatu; ecce quam efficaciter proficit hic tuus discipulus in tua schola; ecce bonum monachum, qui sic mortificatis uitiis, et uoluptatibus carnis, sic feruet et uiuit solis uirtutibus; imo cui sic turba dominatur uitiorum [2122 1Kb] , premit moles [2123 1Kb] peccatorum.  Proh pudor [2124 1Kb] !

O impudens monache, qua fronte audes dici miles Christi, discipulus sancti Benedicti; false professor [2125 1Kb] , qua impudentia potes pati uideri in te tonsuram et uestem professionis, cuius non habes uitam? Heu dolor! O angustie, que mihi sunt undique! Si enim summum regem meum, et bonum magistrum meum, et professionem factam [2126 1Kb] nego, mors mihi est; si autem eorum militem, et discipulum, et monachum me profiteor, cum uita me arguat mendacii, iudicium mihi est. Anxiare in me spiritus meus, turbare in me cor meum. Erumpe et clama, anima mea: Iesu, bone Domine, uide humilitatem meam, et laborem meum, et dimitte [2127 1Kb] uniuersa delicta mea . Adiutor meus esto,  Domine, ne derelinquas me, neque despicias me , sed doce et adiuua me facere [2128 1Kb] uoluntatem tuam  ut uita [2129 1Kb] mea testetur quod cor et os libenter confitentur.

Intende uoci orationis mee, rex meus, et Deus meus , per merita et intercessionem pii Benedicti, dilecti tui, ducis mei et magistri mei [2130 1Kb] . O tu mi bone dux, o suauis magister, o dulcis Pater  Benedicte, oro et obsecro [2131 1Kb] per misericordiam, quam erga alios habuisti, et per illam quam erga te Deus habuit, compatere miserie mee, qui congratulor felicitati tue. Succurre te patronum clamanti [2132 1Kb] ; exonera mole peccatorum obrutum, solue delictorum funibus ligatum, expedi criminibus irretitum, erige iacentem, sustine nutantem, instrue spiritualibus armis, id est uirtutibus inermem, doce et protege pugnantem, expugna impugnantes ; erige mihi uictoriam [2133 1Kb] , et perduc me ad coronam. Age, aduocate monachorum, per caritatem, qua sollicitus fuisti quomodo uiuere deberemus [2134 1Kb] ; esto sollicitus, ut sufficienter uelimus et efficaciter possimus uiuere quemadmodum [2135 1Kb] debemus; ut et tu [2136 1Kb] de nostro discipulatu, et nos de  tuo magisterio gloriemur coram Deo qui uiuit et regnat per omnia secula seculorum. Amen.



ORATIO LXXIII [ol. LXXI]. AD SANCTUM DUNSTANUM. Cum recordatione miraculorum eius.

Sancte Dunstane, dulcis ad inuocandum, et benignus ad exaudiendum, pius ad subueniendum; tu ad te fugientibus nunquam incertum refugium, tu ad te clamantibus nunquam imparatum auxilium; sancte, benigne ac pie Dunstane, respice miseriam anime mee: si enim respexeris, si calamitatem meam et miseriam attenderis, profecto misericordie tue uiscera non continebis. Timore, tremore, horrore cruciatur anima 298 mea; timet, tremit et exhorret immania, que meretur, supplicia; et  non est quo effugiat constituta ante iudicem. Sola assistit; nullus, qui pro ea agat, existit. uita discutitur, damnabilis inuenitur. Bona etenim acta requiruntur; uix, aut nulla reperiuntur. Deferuntur admissa; negari non possunt tam multa et tam grandia, que omnem uenie spem excludunt. Longanimem sui patientiam iudex exigendo pretendit; nichil nisi pertinacem sui impenitentiam ista obtendit. Circumsistunt accusantes, iterant et reiterant, replicant et explicant delatas accusationes. Undique accusatur, a nullo excusatur. Astant et exspectant crudeles ac horrendi tortores, ut prolata damnationis sententia mox eam ad cruciandum abripiant. Tanta miseriarum mole obruta miserabilis anima querit, et circumspicit; et ecce, qui consurgat, et  pro ea respondeat, nullum aspicit.

Tu ergo, pie, misericors et clemens Dunstane, surge, surge, exhibe solitam opem miserationis, adhibe uiscera pietatis, impende suffragium interuentionis: ad te clamandum inuitabant et exhortabantur opera pietatis, que de te predicantur; sed repellunt, ac obtundunt opera impietatis, que a me commissa a te horrore intolerabili abominantur atque  exsecrantur. Ecce miseria, ecce angustia; ubi reus condemnatur, et omnis Dei misericordie ac pietatis sinus obseratur; sic arguitur, confunditur, obtunditur, accusatrice conscientia, ut nec iudicem deprecari audeat, nec qui deprecetur pro ea: sed, o tu, misericors et pie, ubi pietas, ubi miseratio, ubi misericordia, nisi ubi miseria? Cui pius, cui misericors fies, nisi misero? Agnosco, agnosco, agnoscens obmutesco. Intentans enormitatem criminum meorum; attamen quanto maior miseria, tanto fit predicabilior misericordia; nec miseria mea tanta erit, ut deficiens fiat potentia tue uirtutis. An eo usque amplificatur miseria mea, ut angustetur misericordia tua? An inualitudo mea preponderabit potentissima merita tua? imo meritorum  tuorum preponderans gratia sustollat, leuiget ac euacuet impietatum mearum pondera. Libentissime tibi iudex ipse donabit quidquid tua tam dilecta et chara eum familiaritas postulabit: non negabit tibi unius salutem miseri, salus ipsa cui tam familiaris existis; facile reddet tibi unius mortui uitam, uita ipsa apud quam tantam habes gratiam.

Ne deficiat, queso, in me uno tue benignitatis munificentia, cuius in multis et tam innumeris redundant beneficia. Obtineam per te indulgentiam, ut tam dilecti et diligentis Dei, ac Domini tui in omnes predicent ac magnificent misericordiam. O quam predicandis monstrabat Deus indiciis quantum ei tu gratus esses ac familiaris! O inestimabilis cordis tui puritas, cum qua tam crebro  sermocinabantur angeli Dei! o inestimabilis apud Deum familiaritas, cui sic familiaris erat angelorum dignitas! O decus ac premium uirginitatis, cui sic adgaudet natura angelice dignitatis! In celum deducebaris, intereras beatis agminibus illorum, oblectabaris modulationibus angelicis, cantans cum illis canticum, quod solus cantat chorus uirginalis. Rursus tibi in terris hymnam celebranti uicissim aderat et consonabat melodia celestis; concinebant agmina uirginitatis, summa dignitas superne ciuitatis. Potens ac prepotens gratia, cui sic obsequens erat dignitatis angelice potentia! Excellens ac precellens meriti eminentia, quam sibi acceptam, sic pretiosam diuina monstrabat superexcellentia! Nunquam ergo tam dilecti, tam familiaris sui precem  auertet, ut reo uni ueniam non donet. Denique ipse testatur quoniam non uult ut peccator moriatur : libenter itaque anime peccatrici salutem dabit, cuius testatur se nolle mortem.

Rursus occurrunt spes et confidentia ereptionis mee apud ipsum iudicem, insignia familiaritatis tue. Quos enim prenuntios, quos apparitores ad te  premisit, cum directam tuam beatam animam iam carne abituram, illum adituram, ac secum permansuram adiudicauit? ne ullo metu terreretur, stupore turbaretur, incertitudine sollicitaretur, dies predicitur, eterne beatitudinis mansio promittitur, ducatus curie celestis adducitur; a quo hilari securitate, ac secura hilaritate perducatur.

Quanta et o quanta, quali et o quali suscipitur exsultatione, qui cum tali ac tanta deducitur apparitione? quantum iucundatur et glorificatur susceptus, cuius sic honorificatur aduentus? Quanta denique ueneratione, quanta glorificationis exhibitione fit ipsa annuntiatio migrationis tue? Per uisum tibi sedenti in cathedra tua pontificali astans et circumstans angelorum frequentia supernorum  ciuium curia, querit a te quoad tibi placeat commorari in carne ista; refert nuntium, indicat uotum totius superne concionis optantis, orantis ac deprecantis, ut iam cum eis ante summum pontificem perpetuum Sanctus decantes in celis. Respondisti te nunc non posse abire; quia Dominice Ascensionis aderat festum, in quo allocuturus et communicaturus eras commissum tibi populum. Fit concessio iuste et caritatiue excusationis; indicitur dies, in qua nulla occurreret causa dilationis. O insignis et admirabilis gratia familiaritatis; cuius solius uoluntati, totius superne dignitatis uotum ac uoluntas cedit! Concedit dilationem sui, ne huius non habeat adimpletionem; quod non uult, illa fieri mauult, quam ne non fiat quod ista uult. Quo ergo amore presentia  eius amatur et amplectitur, cuius absentia sic desideratur et exspectatur? Quod a Deo gratie donum accepit in celis, cui tantum glorie munus in terris concessit? Splendidus in stola uirginitatis, quam ueneranter suscipitur ad nuptias Agni. Inter primos discumbit; quia cum decore integritatis induitur uirtute humilitatis; preditusque gratia caritatis ac totius uirtutis sequitur Agnum quocunque uadit . Quomodo ergo tam amatus, tam familiaris apud ipsum auctorem salutis, misericordie ac pietatis, non obtinebis salutem unius peccatoris, si uoluntas adest, constat quia possibilitas non deest; nec uoluntatem fas est abesse, quia te uoluntati eius fas non est contrarium esse, qui omnes homines uult saluos facere. Obtine itaque  quod uis, et quod potes obtine: liberetur et uiuat tua intercessione anima mea, pro qua, ut uiueret. mori uoluit uita beata, Deus ipse misericordia mea, qui est benedictus in secula. Amen.



299-301 ORATIO LXXIu [ol. LXXIII] [2137 1Kb] . AD SANCTAM MARIAM MAGDALENAM, Cum retractatione amoris ad Christum.

Sancta Maria Magdalena, que cum fonte lacrymarum ad fontem misericordie Christum uenisti, de quo ardenter sitiens abundanter es refocillata, per quem peccatrix es iustificata, a quo amarissime dolens dulcissime es consolata. Tu, domina mea carissima, per temetipsam es experta qualiter peccatrix anima Creatori suo reconcilietur, quod consilium misere anime expediat, que medicina languenti salutem restituat. Satis enim scimus, chara amica Dei, cui dimissa sunt peccata multa, quoniam dilexit multum [2138 1Kb] . Non ego sceleratissimus, domina beatissima, non ego sceleratissimus peccata  tua improperando retracto; sed immensitatem clementie, per quam deleta sunt, pertracto; et per eam respiro ne desperem [2139 1Kb] , et ad eamdem suspiro ne peream; ego, inquam, miserabiliter in profundum uitiorum precipitatus, ego nimio pondere criminum grauatus, ego in obscuro carcere peccatorum a memetipso detrusus, et in torporis [2140 1Kb] tenebris obuolutus.

Ergo, electa dilectrix, et dilecta electrix Dei, ego miser rogo te beatam, tenebrosus illuminatam, peccator iustificatam, immundus mundatam. Memento, benignissima, quid fuisti, et quantum misericordia indiguisti, et postula mihi indulgentiam, sicut eam tibi fieri uoluisti. Impetra mihi compunctionem pietatis, lacrymas humilitatis, patrie celestis desiderium, terreni exsilii fastidium, penitentie amaritudinem  [2141 1Kb] , eterni cruciatus timorem. Prosit mihi, carissima, familiaris conuersatio [2142 1Kb] , quam habuisti et habes circa fontem misericordie; hauri mihi ab illo unde lauem peccata mea; propina mihi de illo unde satietur sitis mea; infunde mihi de illo unde irrigetur ariditas mea: non enim erit tibi difficile quidquid uolueris obtinere a dilectissimo [2143 1Kb] et suauissimo domino, et amico [2144 1Kb] tuo [2145 1Kb] .

Quis enim explicet, o beata sponsa Dei, quam benigna familiaritate et familiari benignitate, ipse calumniantibus te, respondendo pro te, se opponebat; quam pie, superbo Phariseo de te indignante, ipse te defendebat; quomodo ipse te excusabat [2146 1Kb] , sorore tua de te conquerente; qualiter ipse opus tuum laudabat, Iuda in te fremente? Quid denique,  quid dicam, uel potius quomodo dicam, cum eius amore flagrans eum ad monumentum querendo flebas, et flendo querebas? Quam affabiliter [2147 1Kb] , quam amicabiliter te, quam consolari uenerat, magis  accendebat; cum ipse se celabat uidenti, et ostendebat non uidenti; dum presens ipse quem querebas [2148 1Kb] , quem quereres et cur fleres [2149 1Kb] querebat.

Sed, o tu, piissime Domine, tu cur queris [2150 1Kb] quid plorat? nonne uiderat te cor suum, et dulcem uitam anime sue, crudeliter mactari? o stupenda pietas! heu [2151 1Kb] horrenda impietas! cum in quodam ligno [2152 1Kb] extensus et ferreis clauis confixus penderes, uelut latro ad ludibrium impiorum: et dicis: Mulier, cur ploras?  et quia nequiuit [2153 1Kb] iuuare, ne [2154 1Kb] te occiderent; uel corpus tuum uolebat unguentis diu seruare, ne putresceret: ut quia uiuo loqui non posset, saltem mortuum flere posset; et uitalem doctrinam, quam a uiuo audierat, iuxta mortuum exosa uitam semifractis uerbis recitaret.  Nunc insuper ipsum corpus, quod utcunque gaudebat sibi dimissum, credit amissum: et dicis: Mulier, quid ploras? O incitatio [2155 1Kb] luctus! oculis suis uiderat , que crudeles in te crudeliter fecerant; et residuum manuum eorum, ut putabat, perdiderat. Omnis spes de te iam fugit quia nec reliquias tuas ad tui memoriam tenere potuit: et querit aliquis, quem queris, quid ploras? Saltem tu, o singulare [2156 1Kb] gaudium eius, cur concitas dolorem eius? ipse enim sciebas, et sic fieri uolebas, quia causam tanti ploratus narrare posset, nisi crebro uerba interrumpendo et ingeminatos gemitus erumpendo. Non enim amorem ignorabas, quem ipse inspirabas. Noueras utique tu [2157 1Kb] hortulanus ille, quid plantaueras in horto tuo anime sue.  Puto quia quod plantaueras, rigabas. Rigabas, dicam an probabas? Sed, ut uerius dicam, et rigabas et probabas? Sed, o bone Domine; o benigne magister, ecce fidelis ancilla [2158 1Kb] et discipula tua nuperrime redempta sanguine tuo, ecce estuat et anxiatur desiderio tui, circumspicit, interrogat, et nusquam apparet, quem desiderat: displicet ei quidquid uidet, quia te solum quem aspicit non uidet. Quid ergo? sufferet [2159 1Kb] hoc diu Dominus meus dilectus [2160 1Kb] eius? An perdidisti compassionem, quia inuenisti incorruptionem? An pietatem amisisti, quia immortalitatem acquisisti? Absit, Domine! non enim despicis nos [2161 1Kb] mortales, quia factus es immortalis,  pro quibus factus es mortalis, ut faceres immortales: quippe pia dilectio nec illam gementem, nec se latentem potest tolerare diutius. Erumpit amantis dulcedo, ut non erumpat flentis amaritudo. Nominat Dominus consuetum ancille nomen, et cognoscit ancilla consuetam Domini uocem. Puto, uel certe affirmo quia sensit solitam suauitatem, qua uocari consueuerat, Maria. O uox delectabilis! o quantum blandimenti! quantum sapuit amoris! nec breuius nec celerius [2162 1Kb] hoc exprimi potuit. Scio que sis, et quid uelis [2163 1Kb] . Ecce me, ne plores [2164 1Kb] . Ecce me, quem queris. Illico mutate sunt lacryme: non enim credo mox esse restrictas: sed quas 302 contritum cor se torquendo prius exprimebat, eas postmodum cor gaudens exsultando effundebat. O quam  dissimilia sunt: Raboni; et: Si tu sustulisti eum, dicito mihi! O quam dissona sunt: Tulerunt Dominum meum, et nescio ubi posuerunt eum; et illud, quia uidi Dominum, et hec dixit mihi! 

Sed quid ergo miser sine affectu presumo exprimere affectum Dei, et beate amice Dei? Quomodo namque eructabit cor bonum odorem, unde intus non habet saporem? uerum tu mihi conscia es, ueritas: tu mihi testis es, Domine mi dulcissime Iesu, quia amore tui amoris hoc [2165 1Kb] facio. Amorem tuum in me accendere cupio, quia te solum, et quod iubes, desidero amare; spiritum contribulatum, cor contritum et humiliatum  tibi sacrificare. Da mihi, Domine, in hoc exsilio panem doloris et lacrymarum, quem esurio super copiam deliciarum.  Exaudi me propter amorem et chara merita huius tue dilecte Marie, et beatissime matris tue maxime Marie. Noli, piissime Redemptor Iesu, noli despicere precem indigni peccatoris tui, sed adiuua conatum infirmi amatoris tui [2166 1Kb] ; excute cordis mei teporem, et per feruorem tui amoris, da mihi pertingere ad eternam tue glorie contemplationem, qui cum Patre, et Spiritu sancto uiuis et regnas Deus per omnia secula seculorum. Amen.



ORATIO LXXu [ol. LXXIu] [2167 1Kb] . PRAELATI AD QUEMCUNQUE SANCTUM ECCLESIAE SUAE PATRONUM.

Sancte N. pie N. beate N. unus de gloriosis apostolis  Dei [2168 1Kb] , unus de beatis amicis Dei; iste peccator, iste indigens, iste tuus, licet indignus, licet ineptus, licet nimis inconueniens uicarius, iterum et iterum redit ad te dubius, nescius, sollicitus de populo tuo, de congregatione [2169 1Kb] tua, et de periculo suo. Ego, scilicet inutilis persona, nullis bonis ornata, sed profunda ignorantia tenebrata, innumeris uitiis deformata, immensis peccatis onerata; ego, inquam, quem Deus et tu [2170 1Kb] post Deum, nescio an iussistis, an permisistis rectorem uocari [2171 1Kb] in Ecclesia sub te aduocato, sub te tutore, sub tuo nomine constituta, anxius de me et de mihi commissis, te rogo consultorem, te precor adiutorem, te exspecto per omnia pro me operatorem. Magister enim uocor, sed esse nescio; pastor nominor, sed  esse nequeo; episcopus dicor [2172 1Kb] , sed non sum. uident enim me sedere ubi sedet episcopus, sed ego uideo me non facere quod episcopus facit; aspiciunt me procedere sicut episcopum, sed ego aspicio me non uiuere sicut episcopum; exhibent mihi honores episcopi, sed ego non ostendo eis mores episcopi. Nondum duxi uitam boni laici, et de me exspectant quomodo uiuant clerici [2173 1Kb] . Quid feci, homuncio, uermis et putredo? Quid feci? quid presumpsi? quid consensi? Imo tu, Deus, et tu N. [2174 1Kb] apostole eius, quid [2175 1Kb] fecistis: uos enim hoc fecistis, siue iubendo, siue permittendo. uos ergo, qui quoquo modo fecistis, facite, tu orando, tu donando, ut nec mihi, nec ulli obsit [2176 1Kb] ; sed mihi et multis prosit quod fecistis: uos qui fecistis nescium  doctorem, cecum ductorem, errantem rectorem; docete quem doctorem statuistis, ducite quem ductorem posuistis, regite quem rectorem concessistis [2177 1Kb] . Docete, obsecro, quid doceam, ducite quo ducam, regite ut regam; imo docete illos [2178 1Kb] , et me in illis; ducite illos, et me cum illis; regite eos, et me inter eos.

Iesu, bone Domine, non sunt illi mei, sed sunt tui; quia nec ego sum meus, sed tuus. Tuus sum, Domine, et tui sunt; quia tu me, et eos sapientia tua fecisti, et anima tua [2179 1Kb] emisti. Tui ergo sumus, bone Domine, tui sumus; quos tam sapienter fecisti, et tam care emisti. Si ergo mihi commendas eos, Domine, non ideo deseras me, uel eos: commendas  eos mihi, commendo me et eos tibi. Tuus est, Domine, grex, et tuus pastor [2180 1Kb] ; tui gregis [2181 1Kb] et pastoris esto pastor. Domine, per merita beati N. amici tui, exaudi orationem peccatoris tui. Fac, Domine, ipsum sollicitum esse pro nobis, quem aduocatum dedisti nobis; ipsum pro nobis orare sentiamus, per quem auxilium tuum nobis [2182 1Kb] quotidie flagitamus. Impetremus per ipsum gratiam tuam, per quem imploramus quotidie maiestatem tuam; illum, Domine, fatemur aduocatum nostrum, per illum sentiamus te Saluatorem nostrum: ne preualeant, Domine, demerita [2183 1Kb] nostra meritis ipsius; sed deleantur peccata nostra precibus eius. Et tu, o beate, o sancte N., tu es aduocatus meus, tu esto ad Dominum intercessor meus. Oro te, exora eum;  peto a te, impetra ab eo. Defer illi meam orationem, et refer mihi eius exauditionem. Per te illi angustia mea intimetur, et per te mihi consolatio eius redonetur: ostende illi meum periculum, et exhibe mihi eius auxilium. Ecclesiam enim Dei sub te regere suscepi, qui animam meam nondum regere incepi. De meipso ergo timidus, de aliis cogor esse sollicitus. Grauatus pondere peccatorum, alios iubeor releuare; incuruatus pondere criminum, alios exigor erigere. Ergo sancte, beate ac pie N., recognosce me qualemcunque uicarium tuum, ut semper me preueniat consilium tuum, et subsequatur [2184 1Kb] auxilium tuum ad regendum meipsum, et gregem mihi commissum. Prius enim sunt commissi tibi quam mihi: et cum mihi sunt commissi, non sunt a te  dimissi, sed ego magis commissus. Quod ergo mihi iniunctum est de illis, tu fac de me et de illis; fac pro me quod mihi iniunctum est facere pro te; fac, Domine, quod mihi iniunctum est facere pro te; fac, Domine, fac pro me, quia tu uides me nec scire, nec posse, pro te; imo [2185 1Kb] fac non me, sed pro te; quia prius et magis pertinet ad te, quam ad me; et si quid ad me, hoc est post te, et sub te. Tu ergo, Domine, tu plus debes, plus scis, plus potes quam ego, tu potius fac, quam ego. Non me grauet, Domine, suscepta cura eorum, quia satis me grauata sarcina peccatorum meorum. Non me grauent illi, quia ego ipse nimis sum grauis mihi; nimis certe ipse me grauo, non est opus ut alii me grauent. Sed nec eos  grauet onus meum, nec impediat eos peccatum meum, nec noceat illis malum meum, non obsint illis mala mea, quibus prodesse debent bona mea, non me impediant, Domine, de quibus proficere [2186 1Kb] debui; nec illis obsim, quibus prodesse debui: nimis enim sufficiunt mihi delicta mea, non trahant me aliena secum. Nimis mihi est, si me damnant peccata mea; non inuoluant alios mecum. Sed tu, o  sancte N., apostole Dei [2187 1Kb] , tu qui potes, subleua me, et eos; porta me, et illos; excusa me, et illos; adiuua [2188 1Kb] utrosque; rege, et protege utrosque: ut et ego gaudens de illorum salute mecum, et illi de mea secum, semper laudemus nostrum bonum Dominum Iesum Christum, tecum, qui sit benedictus Deus, et tu benedictus apostolus eius [2189 1Kb] in eternum. Fiat, fiat. Amen.





SANCTI ANSELMI TRACTATUS DE PACE ET CONCORDIA.




CAPUT PRIMUM.  Quomodo cum proximo pacem seruare debemus.

Necessarium ualde est cum fratribus pacem habere et concordiam, prelato obedire, Deo munditiam cordis exhibere. Cum proximis namque idipsum debemus sentire, ut unanimes uno ore honorificemus Deum. Prelato conuenit obedire, dicente Apostolo: Obedite prepositis uestris et subiacete eis. Ipsi enim quasi rationem reddituri pro animabus uestris uigilant, ut cum gaudio hoc faciant non gementes. Non enim expedit uobis. Deo munditiam cordis oportet preparare, quia beati mundo corde, quoniam ipsi Deum uidebunt. Qualiter itaque hec tria seruentur uideamus. Ut concordiam cum proximis seruemus, studeamus honore illos preuenire. Tunc si quidem fratrem suum quis honore preuenit, quando suam uoluntatem eius  supponit uoluntati. Solent homines seculo dediti propriam uoluntatem diligere, facere ut et omnes alii sibi obtemperent desiderare. Hoc unusquisque concupiscit, hoc uerbo et opere clamat. Qui non bene quid uelint considerauerint, nunquam profecto uoluntas eorum concors erit. In hoc tamen quamdam concordiam habent, quod omnes honorari desiderant. omnes amari uolunt, omnes sue uoluntati ut alii concordent appetunt. In hoc uero quod quique que sua sunt querunt, et nullus que alterius sint querat, multis modis discordant. Quippe in hoc quod iste subiectionem et honorem sibi exhiberi cupit, et ille hoc idem non minori studio sibi querit; nec iste illi, nec ille huic consentire poterit.  Dicit iste: Hoc uel illud mihi fieri uolo; dicit ille: Nequaquam sic esse uolo. Taliter discordando pacis et concordie dissoluuntur uincula. uerum ii qui in pacis caritatisque custodia Deo placere desiderant, talem sibi uiuendi regulam constituant, ut quidquid proximis suis placere perpederint, hoc et  ipsi fieri uelint. Et quia testante B. Apostolo, beatius est dare quam accipere, honorare quam honorari, seruire quam seruiri, non maius acquirit ille qui ex caritate seruit, quam faciat cui seruitur? Denique qui alteri officium caritatis exhibet, iam hoc unde illi Deus sit gratus habet. Ille uero qui seruitium suscipit, non sic. Quas enim mihi gratias debet Deus, si tu uel quilibet alius me amat? Cum itaque maius sit habere unde Deus bonam retributionem redditurus est, quam id unde nullam; constat quia is qui ex caritate ministrat, maius quid habet, quam ille cui ministratur. Adhuc ille, cui alterius caritas seruit, munus perfunctorium aliquod accipit inde, uidelicet honorem, prandium, uel aliud quodlibet beneficium. Alter qui ex caritate seruiuit,  sibi non solum caritatem retinuit, sed etiam ampliorem quam fuerat, illam participando efficit. Res quippe minuuntur disperdite, caritas autem quanto magis spargitur, tanto magis amplificatur. Ex cuius administratione summe circa te, qui illam exhibuisti, dilectio creuit, cui hoc ipsum utique ad cumulum meriti erit; eo quod per te ipsa in me tui dilectio excreuit. Et licet me ideo ipsum caritatis officium pertransierit; ibi tamen remuneratio tue caritatis, que nunquam excidit, semper manebit. Unde et illud potest colligi prestantius esse seruire quam seruiri. Et ita ergo in omnibus iustitiam Dei magis appetant dare quam accipere, et plus alterius quam proprie studeant uoluntati parere. Qui sic se habere uoluerit, uoluntati alterius consors  erit. Idipsum sentiens unanimis existens, alioquin concordiam habere non poterit. Quomodo enim illam habebit, nisi diligenter eam quesierit? Querere ut habeat aliter non poterit; hoc modo querens habebit.



CAPUT II. De obedientia prelato exhibenda.

Prelato nostro subiectionem et obedientiam ex corde seruare debemus; aliter enim normam quam profitemur non tenemus. Siquidem ille uere subiectus et monachus uel canonicus est, qui gaudet se suum non esse propter Deum. Qui enim non ex corde sed sola subiectionis lege obedit, nisi se correxerit, mercedem obedientie non habebit: etenim non est bonum nisi uoluntarium. Oportet ergo ut ex amore legem obeditionis teneat, ne mercedem sue possessionis amittat. Quandiu ex uoluntate non paruerit, quantum ad se in propria uoluntate persistit: quam in quantum habuerit, suus est, non alterius, Et si suus est, uideat qua potestate, quibus armis, quibus  uiribus ab impugnantibus se defendat? Mirum est quomodo aduersarius qui circuit querens quem deuoret, illum et illum non inuadit, inuadendo deglutit, deglutiendo interimit; qui uiam uadit qua a latronibus inuenitur, si non agnoscitur exemplo inuaditur, tunditur, exspoliatur. Porro si cognoscitur, sed Dominum et aduocatum non habuerit, cuius reuerentia et timore latronum manus euadat, ueluti illum amant et appretiantur se habent circa eum. Si rex aut filius regis est, aut prepotens aliquis, ex timore toleratur, reuerenter salutatur, illesus cepto itinere proficiscitur: sin autem denudatur et tunditur. Sic, fratres, sic sine dubio fit in animabus nostris. Deus omnipotens parauit nobis regnum suum, cui si obedire uoluerimus, non serui sed  amici eius et filii dicemur et erimus. Obediemus ergo ei si quidquam eum uelle scire poterimus ex bona uoluntate nostra satagemus exsequi. Bona et obediens erit uoluntas nostra, si eius uoluntati eam supposuerimus, et ei uoluntarie parere curauerimus. Si bona uoluntate Domini uoluntati concordemus, amici uocabimur, filii Dei efficiemur. Quod postquam effectum fuerit, secure quo uult ire et transire poterit. Nam manus latronum fortium et demonum non timebit, non malos occursus pauebit, quoniam rex filiusque regis erit. Caueat ergo unusquisque ne quidquam aliud uelit, nisi quod auctore Deo uel spirituali patre suo licenter uelle quiuerit. uerum licentia fallere consueuit; obedientia enim et inobedientia  contraria sunt. Harum media est licentia. Qui ergo uult quod uelle non debet, nec tamen ipsum uelle nisi premissus facto uult adimplere; obedientia quam in hoc amplexus est, ipsum excusabit factum; sed uelle quod contra obedientiam habuit, periculosum, nisi penituerit, erit ei: quod minus quidam attendentes licentia sepe falluntur. Cauentes itaque ne plus equo licentie innitentur, quoniam quidem licentia quamuis penam minuit, non eam tamen ex toto repellit. Nouerit quia nulli tantum timet diabolus appropinquare, quantum illi qui a uoluntate prelati sui nunquam uult discrepare. Nam sicut fur qui furatur illi qui se a sui prelati cognitione celat indubitanter praua sepe suggerit. Illi uero qui se prelato qualis sit ostendit, quia ab  eius uoluntate nulla ratione uuit discordare, non secure presumit: quidquid enim praui suggesserit, ad uerecundiam sibi uertitur; cum ille cui suggeritur, aut suggestionem pene contemnit, aut si ad horam consentit, per confessionem et dignam satisfactionem sese emendauit. In omnibus ergo et per omnia Deo debet subditus obedire et prelati iussionem salua fidelitate Dei subire. Nam si prelatus subditum periurare iusserit, si latrocinium, fornicationem aut aliud huiusmodi nullo modo obtemperare debet, quia Deus hoc fieri prohibet. Deo ergo per omnia obediat: prelato suo Dei uoluntate seruata per omnia obtemperet, et quantum in ipso est, Dei et magistri uoluntate seruata, cum omnibus hominibus pacem habeat. Quisquis hoc modo  Dei et maioris sui uoluntati subditus fuerit, tunc Deo obediet, et cum prelato suo in Deo paruerit, sese non suum sed Dei esse fiducialiter allegare poterit. Cuius anima cum in exitu sui corporis fuerit, ualidam manum occursantium demonum non timebit, quia Dominum Christum aduocatum potentem habebit. Ecce quid quantumque boni obedientia acquirit. Cum in ratione positus fuerit, cuius homo sit, unde ueniat, quo uadat, quem querat: Si uoluntati Dei obediuit, Dei se esse dicere poterit. Si uero in sua uoluntate consistit, et ob hoc Dei et prelati sui uoluntati contrarius exstiterit, mentitur si se Dei esse dixerit: quippe dum uixit proprie, non Dei uoluntati uixit. Quem ergo aduocatum habebit? Ad quem ibit? Quis ei auxilio erit? Quid  interpellabit? Certe fugere non poterit, per medium ire necesse erit, ad uitam uel ad mortem iter habebit uel tenebit. Rogo qua potestate, quibus uiribus a manibus inuasorum exibit? Cruciabitur miser, si uoluntatis et actionis sue Deum et maiorem suum auctorem non habuerit. Profecto sic procellis uitiorum et incursibus demonum quatiuntur, quicunque a prelati sui uoluntate alienantur; quemadmodum naues in uado feruente tempestate agitantur. Nam si uado scopulis pleno palus ponatur, cui naues loris alligentur; quo longius a palo fuerint, ego grauius ingruente tempestate ferientur. Quanto uero proprius connexe fuerint, tanto minus grauitatem tempestatis sentient. Sic utique qui a sui prelati iusta uoluntate  alienatur, procul dubio in proprie uoluntatis studio periclitatur; nec Dei uoluntati concordabit, quandiu a uoluntate uicarii Dei discordabit: uices enim Dei gerendas suscipit quicunque in Ecclesia Dei culmen prelationis assumit; et qualicunque modo illud suscipiat, ille uideat. Quem quidem non est meum iudicare, sed eius imperio, si iniustum non fuerit, obtemperare, dicente Domino: Super cathedram Moysi sederunt Scribe et Pharisei. Quodcunque ergo dixerint uobis, facite; que autem faciunt, facere nolite. Et Apostolus ait: Tu quis es qui iudicas alienum seruum. Suo domino stat aut cadit, et non est potestas nisi a Deo, que autem a Deo sunt, ordinata sunt. Qui ergo potestati resistit, Dei ordinationi resistit. Et alibi: Fratres, nolite plures magistri effici,  ut non in iudicium incidatis. Magister efficitur qui sui rectoris facta indiscrete reprehendit. Unde in iudicium Dei incidit, quia indebite sibi magisterium usurpabit; quod ualde est cauendum, quia nimis horrendum est incidere in manus Dei uiuentis. Si uero facta Patris reprehensione digna fuerint, leniter et modeste cum reuerentia deprecetur. Scriptum quippe est: Seniorem ne increpaueris, sed obsecra ut patrem.



CAPUT III. De munditia cordis Deo exhibenda.

Deo autem munditiam cordis seruandam esse diximus. Ipse enim solus scrutator est cordis, qui conditor est mentis et corporis. Homo cor hominis uidere non potest; quia nemo nouit que sunt hominis  nisi spiritus hominis qui in ipso est. Deus autem, cui nulla peccata latent, cor hominis et intentionem libere uidet. Quod qui mundum habuerit, Deum uidere poterit; qui uero mundum non habuerit, sine dubio Deum uidere nullo modo poterit. Necesse est ergo ut puritatem cordis habeat quisquis Deum habitatorem in se habere desiderat: quem nullus habere quibit, nisi cor suum a terrena cupiditate euacuauerit, et amore Christi calere studuerit. In quantum enim quis mundum dilexerit, in tantum ab amore celesti uacuus erit. Et tanto magis Christum quisque deserit, quanto magis peccando a iustitia Dei recedit. Quid enim cuiquam prodest quod baptizatur, si non iustificatur? Profecto ille qui dixit: Nisi quis renatus fuerit ex aqua et Spiritu sancto, non  intrabit in regnum Dei, ipse etiam dixit: Nisi abundauerit iustitia uestra plusquam Scribarum et Phariseorum, non intrabitis in regnum celorum. Quare igitur multi timendo illud festinant baptizari, et hoc non timendo minime iustificari? Utique Deus obseruantia mandatorum suorum uult illum iustificari, et se ab illo amari, in corde cuius ipse deberet hospitari. Nam sicut thus ad olendum ignis cupit ardorem, ita ad hospitandum Deus cupit amoris calorem. Qui ergo Deum in se hospitari desiderat, disciplinam ab illicitis abstinendi sine fictione apprehendat. Spiritus enim Dei discipline effugiet fictum, et corripitur a superueniente iniquitate. Non enim cohabitare possunt iniquitas et spiritus Dei, qui et amor est. Ubicunque amor Dei hospitatus fuerit, et is qui ei  locum prebuerit, et in se locum iniquitati dederit, procul dubio corripitur, et propellitur amor uel spiritus Dei a superueniente iniquitate, nec remanebit si non emendauerit ad sui hospitis utilitatem. Et quidem non conuertuntur amor Dei et iniquitas. Qui ergo Domini habitaculum effici uoluerit, cordis munditiam teneat, carnalia desideria procul repellat, ac sicut mulier casta sponsa fidelis cum adultero colloqui despicit, eius secreta uerba contemnit, nichil eorum que desiderat clam uel aperte consentit sic  fidelis anima in uoluntate sua proprio appetitui non consentiat, eius permissionem non recipiat, uerba illius contemnat, nulla illius blandimenta admittat. Si hoc fecerit, amicam sponsam sine ambiguitate se Dei constituit. Si uero illicitis appetitibus consenserit, non sponsa, sed adultera uocabitur. uoluntas ergo nostra sit munda, ut uocetur et sit Dei sponsa, nullius immunditie corrumpatur macula, ne efficiatur adultera. Quandiu uoluntati Dei consentit, est munda et sponsa; quando uero a uoluntate eius dissentit, corrumpitur, maculatur, fornicatur. Solet contingere nonnunquam ut aliquis dum munditie cordis uoluerit studere, immundos et exsecrabiles cogitatus sepe habeat, quos quia nimium audit semetipsum eo quod tale quid sibi in mentem uenit,  grauiter reprehendit, iudicat et condemnat: sicque sese corripiendo tractat miser: Ego quid cogitaui? Quid feci? Quid sensi? proh dolor! quomodo a tanta immunditia, a tam nefario cogitatu potero expurgari? Timeo celare, timeo illud reuelare. Tale quid non solum non dicere, sed nec etiam ab aliquo uellem audire. Qualiter igitur talem spurcitiam nominabo? Sic apud se dum angustiatur, dum tractat quod uidere nollet, magis magisque impugnatur, tribulatur, nec liberatur. uerum non sic se habeat, si liberari desiderat. Quid ergo faciet? Intende. Cum id quod exsecratur uidere, eum impugnauerit, nimiumque importunum fuerit; despiciat, non attendat, assensum non prebeat, ad aliud cogitatum suum uertat, alicui rei faciende intendat, non plus  curet si nolens quid sentit, quam si papilio sibi pre oculis uolitet. uiator qui a cane infestatur, si substiterit, et se ab eius importunitate defenderit, canem importuniorem illico sentiet; si autem eius latratus despiciat, transit et non attendit, mox omnis impugnatio illa canina quiescit, unde uiator libere transit. Sic qui cordis munditiam habere contendit, uanos et infructuosos siue immundos cogitatus despiciat, cor suum auertat, omnem impugnantiam illam quam intus patitur pro nichilo ducat, non reiteret pensando quod cogitauit: sed penitus despiciat quidquid mali minus caute pensauerit. Nondum enim damnantur qui sunt in fide Domini Iesu, qui secundum carnem non uiuunt. Taliter si uixerimus, huius rei studium si habuerimus, tales nos coram  Deo si exhibuerimus, eius habitaculum, eius hospites effici poterimus. Quem donec uiuimus si diligere et honorare satageremus; ipse nobis quandiu uixerimus, uicem dilectionis et honorificentie sue sine dubio rependet. Eadem quippe mensura qua mensi fuerimus, remetietur nobis per eum qui se dedit pro nobis, et a uoragine mortis liberauit, qui nos in eterna patria immortalitate coronabit; cui honor et gloria in secula. Amen.



[TRACTATUS ASCETICUS.]





MONITUM IN OPUSCULUM SUBSEQUENS.


Beato Anselmo Cantuariensi archiepiscopo Tractatum asceticum attribui potius connectura quam certa fide; nimirum in codicem ms. cenobii S. Ebrulfi, uaria eiusdem S. Doctoris opuscula complectentem, cum incidissem, insertus his ipsis Tractatus ille asceticus occurrit. Quod uero opusculum istud Anselmi esse dubius ego asseram, cogit Eadmerus in eius uita, cogit item Beccensis chronologus, qui accurate ac minutatim Anselmi scripta recensentes, Tractatus huius ascetici meminere haudquaquam. Deinde Anselmi stylum non spirat, nec genium. Sit uero Anselmi, necne, parum refert, quandoquidem eruditione ac pietate sit conditus, atque ad ascetice uite institutionem aptissimus. Nec tamen dissimulandum esse puto, Tractatum illum maxima parte e Collationibus Patrum apud Cassianum fuisse ab ipsomet Anselmo, seu alio quolibet scriptore mutuatum, collectumue, quanquam non inficior in Anselmo me nonnulla legisse que in hoc Tractatu reperiuntur, precipue cap. 2 molarum similitudinem eidem Patri familiarissimam.





SANCTI ANSELMI TRACTATUS ASCETICUS.



CAPUT PRIMUM. De monachi destinatione uel fine.

Omnes artes ac discipline scopon quemdam, id est destinationem, et telos, id est finem proprium, habent. Ad quem respiciens uniuscuiusque artis industrius appetitor, cunctos labores et pericula atque dispendia equanimiter libenterque sustentat. Nam et agricola nunc torridos solis radios, nunc pruinas et glaciem non declinans, indomitas agri glebas frequenti subigit uomere, dum scopon seruat, ut eam cunctis sentibus expurgatam exercendo comminuat; finem, id est perceptionem copiosarum frugum inde adepturum se esse confidens. Referta etiam horrea frugibus libenter exhaurit, sulcisque commendat, presentem diminutionem futurarum messium  contemplatione non sentiens. Negotiatores non incertos pelagi casus, non ulla discrimina perhorrescunt; milites peregrinationum exsilia ac bellorum pericula non sentiunt, dum illi ad finem questus, et isti ad propositum sibi honorem, spe prepeti prouocantur. Ita ergo et nostri propositi finis quidem, secundum Apostolum, uita eterna est, ita eodem pronuntiante: Habentes quidem fructum uestrum in sanctificationem, finem uero uitam eternam . Scopos uero est puritas cordis, quam sanctificationem non immerito nuncupauit, sine qua predictus finis non poterit apprehendi. Ac si dixisset aliis uerbis: Habentes quidem scopon uestrum in puritate cordis, finem uero, id est telos, uitam eternam. Quidquid ergo nos ad hunc scopon, id  est puritatem cordis, potest dirigere, tota uirtute sectandum est. Pro hac enim uniuersa agimus atque toleramus; pro hac parentes, patria, dignitates, diuitie, et uoluptas uniuersa contemnitur, ut scilicet puritas cordis perpetua retentetur. Hac igitur nobis destinatione proposita, semper actus nostri et cogitationes ad eam obtinendam, uelut ad certam  lineam, rectissime dirigantur. Que si pre oculis nostris iugiter statuta non fuerit, non solum cunctos labores nostros uarios pariter atque instabiles reddens, incassum eos ac sine fructu compellet effundi, sed etiam cogitationes omnes diuersas sibique contrarias suscitabit. Necesse est enim mentem, quo recurrat cuiue principaliter inhereat non habentem, per singulas horas atque momenta pro incursuum uarietate mutari, atque ex his que extrinsecus accidunt, in illum statum continuo transformari qui sibi primus occurrerit. Hinc namque est quod nonnullos, mundi huius maximas facultates contemnentes, post hec uidemus pro graphio uel acu commoueri, pristinum scilicet affectum in rebus minimis retentantes. Qui si contemptionem mundi corde fixam tenerent,  nunquam utique pro paruis rebus admitterent quod, ne pro magnis incurrerent opibus, easdem penitus abiicere maluerunt.

Hic ergo nobis principalis debet esse conatus, ut diuinis rebus ac Deo mens semper inhereat, fornicationem iudicans uel momentaneum a Christi contemplatione discessum. Totum namque in anime consistit recessu; unde expulso diabolo, ac nequaquam in ea iam regnantibus uitiis, consequenter regnum Dei fundatur in nobis, dicente euangelista: Regnum Dei intra uos est . Intra nos uero nichil aliud potest esse quam scientia aut ignoratio ueritatis, et uel uitiorum amicitia uel uirtutum, per quam aut diabolo aut Christo preparamus regnum in corde. Cuius etiam regni qualitatem  describit Apostolus, ita dicens: Non est enim regnum Dei esca et potus; sed iustitia, et pax, et gaudium in Spiritu sancto . De aliquo namque dicitur: Mundus iste gaudebit ; et: ue uobis qui ridetis, quia plorabitis . Itaque si regnum Dei intra nos est, et ipsum regnum Dei iustitia, et pax, et gaudium est, ergo qui in  istis commoratur, sine dubio in regno Dei est. Et e contra qui in iniustitia, discordia et tristitia mortem operante uersantur, in regno diaboli, et in inferno ac morte sunt constituti; in quo qui fuerit, nec laudare Deum potest secundum Prophete sententiam dicentis: Non mortui laudabunt te, Domine, neque omnes qui descendunt in infernum , ne dubio peccati. Sed nos, inquit, qui uiuimus, non uitiis scilicet, nec mundo huic, sed Deo, benedicimus Dominum ex hoc nunc et usque in seculum. Non enim est in morte qui memor sit Dei. In inferno autem quis confitebitur Domino?  id est nemo. Nullus enim, tametsi millies semetipsum uel Christianum esse profiteatur uel monachum, cum peccat, confitetur Deo; nec seruum se ueraciter  illius profitetur, cuius precepta contumaci temeritate contemnit. Regnum sane celorum tripliciter accipiendum est: aut quod regnaturi sint celi, id est sancti, in aliis subditis, secundum illud: Esto tu super quinque ciuitates, et tu super decem ; illudque quod dicitur ad discipulos: Sedebilis super sedes duodecim, iudicantes duodecim tribus Isrel ; aut quod ipsi celi incipiant a Christo regnari, cum scilicet omnibus ei subiectis, ceperit esse omnia in omnibus Deus: uel certe quod sancti in celis sint cum Domino regnaturi. Quamobrem in hoc corpore constitutus iam nouerit unusquisque illi se regioni uel ministerio deputandum, cuius in hac uita participem semetipsum cultoremque prebuerit, illiusque se etiam  in illo perenni seculo consortem futurum esse non ambigat, cui nunc ministrum se sociumque maluerit exhibere, secundum sententiam Domini dicentis: Si quis mihi ministrat, me sequatur; et ubi sum ego, illic et minister meus erit .



CAPUT II. De cogitatione.

Mentem quidem non interpellari cogitationibus impossibile est, suscipere uero eas siue respuere, omni studenti per gratiam Dei possibile est. Quod exercitium cordis non incongrue molarum similitudini comparatur, quas meatus aquarum preceps impetu rotante prouoluit. Que nullatenus quidem  cessare possunt ab opere suo, aquarum impulsibus circumacte. In eius uero qui preest situm est potestate utrumnam triticum malit an hordeum, loliumue comminui. Illud quippe est commolendum quod ingestum ab illo fuerit cui operis illius cura commissa est. Ita igitur etiam mens per uite presentis incursus undique ingruentibus tentationum torrentibus circumacta, uacua quidem cogitationum estibus esse non poterit; quales uero uel admittere uel parare sibi debeat, studii sui prouidebit industria. Si enim ad sanctarum Scripturarum meditationem iugiter recurramus, ac memoriam nostram ad recordationem spiritualium rerum, et desiderium perfectionis, spemque future beatitudinis erigamus, necesse est ut orte cogitationes exinde  spirituales in his que meditati sumus mentem faciant immorari. Sin uero desidia seu negligentia superati, uitiis et otiosis confabulationibus occupemur, seu curis mundanis et superfluis sollicitudinibus implicemur, consequenter exinde uelut quedam zizaniorum species generata operationem quoque nostro cordi noxiam ministrabit, et secundum sententiam Domini Saluatoris, ubi fuerit thesaurus operum et intentionis nostre, ibi et cor nostrum necessario permanebit .

Illud sane pre omnibus nosse debemus tria cogitationum nostrarum esse principia, id est ex Deo, ex diabolo, et ex nobis. Ex Deo quidem sunt, cum Spiritus sancti illustratio nos uisitare dignatur, erigens nos ad sublimiorem profectum, et in quibus uel minus  acquisiuimus uel desidiose agentes superati sumus saluberrima compunctione castigat; uel cum reserat nobis celestia sacramenta, et propositum nostrum ad meliores actus uoluntatemque conuertit; ut ibi, cum rex Assuerus, castigatus a Domino, libros annales instigatur inquirere, quibus Mardochei beneficia recordatur, summi eum gradu honoris exaltat, ac protinus crudelissimam super nece Iudee gentis sententiam reuocat. Ex diabolo uero cogitationum nascitur series, cum subuertere nos tam uitiorum obluctatione quam etiam occultis conatur insidiis, subtilissima calliditate mala pro bonis fraudulenter ostentans, et transfigurans se in angelum lucis. uel cum euangelista refert: Et cena facta, cum diabolus iam misisset in corde Simonis  Iscariothis ut traderet Dominum ; et iterum: Post buccellam, inquit, tunc introiuit in illum Satanas . Petrus quoque ad Ananiam. Quare, ait, Satanas tentauit cor tuum mentiri te Spiritui sancto?  Et Salomon: Si Spiritus potestatem habens ascenderit super te, locum tuum ne dimittas . Ex nobis autem oriuntur, cum eorum que gerimus uel gessimus, uel audiuimus, naturaliter recordamur; de quibus beatus Dauid: Cogitaui, inquit, dies antiquos, et annos eternos in mente habui. Et meditatus sum nocte corde meo, et exercitabar et uentilabam spiritum meum ; et iterum: Dominus scit cogitationes hominum, quoniam uane sunt .  Et: Cogitationes iustorum iudicia . Hanc ergo tripertitam rationem oportet nos iugiter obseruare; et uniuersas cogitationes que emergunt in corde nostro sagaci discretione discutere, origines earum uel causas auctoresque primitus indagantes, ut quales nos eis prebere debeamus, ex illorum merito qui eas suggerunt, considerare possimus, ne qua forte intellectualis ibidem bestia, uel leo, uel draco pertransiens, perniciosa uestigia latenter impresserit, quibus accessus etiam ceteris in abdita pectoris nostri per cogitationum negligentiam prebeatur. Et ita per singulas horas atque momenta terram cordis nostri euangelico aratro, hoc est iugi Dominice crucis recordatione sulcantes, uel noxiarum ex nobis ferarum cubilia, uel uirulentorum  serpentium exterminare latibula poterimus. Huius ergo perfecte mentis figura per illum euangelicum centurionem pulcherrime designatur. Cuius uirtus atque constantia, qua non quibuslibet ingruentibus cogitationibus abducebatur, sed pro suo iudicio uel admittebat bonas, uel contrarias absque ulla difficultate pellebat, hac tropica significatione descripta est: Nam et ego homo sum sub potestate habens sub me milites, et dico huic: uade, et uadit; et alio: ueni, et uenit; et seruo meo: Fac hoc, et facit . Si igitur nos quoque uiriliter aduersus perturbationes et uitia dimicantes, potuerimus ea ditioni nostre discretionique subiicere, uel instabilem cogitationum nostrarum cohortem rationis imperio subiugare, ad spiritualis  huius centurionis ordinem prouehemur, quem in Exodo quoque per Moysen legimus designatum: Constitue tibi chiliarchas, et centuriones, et quinquagenarios, et decanos . Et ita nos quoque huius dignitatis apice sublimati, habebimus hanc imperandi potestatem, ut malis quidem suggestionibus precipiamus: Abite, et abibunt; bonis uero: uenite, et uenient. Seruo quoque nostro, id est corpori, ea que castitatis uel continentie sunt, similiter iniungemus, et sine ulla contradictione deseruiet, non iam suscitans nobis aduersos concupiscentie stimulos, sed omnem exhibens spiritui famulatum.

Huius centurionis qualia arma sint, uel ad que preliorum exercitia preparentur, audi Apostolum  predicantem: Arma, inquit, potentie nostre non sunt carnalia, sed potentia Deo . Quibus nos quoque si uolumus bella Domini preliari, et inter centuriones euangelicos militare, accincti iugiter debemus incedere: Sumite, inquit, scutum fidei, in quo possitis omnia tela nequissimi ignita exstinguere . Ergo fides est que excipiens ardentissima libidinum tela, metu futuri iudicii et celestis regni credulitate mortificat. Et loricam, inquit, caritatis . Ipsa nempe est que uitalia pectoris nostri circumdans atque communiens, ad interiorem hominem nostrum iacula diaboli penetrare non permittit. Omnia enim suffert, omnia patitur, omnia sustinet. Et galeam spem salutis . Galea capitis est munimen. Quia ergo  caput nostrum Christus est, debemus istud semper spe bonorum futurorum uelut inexpugnabili galea in cunctis tentationibus ac persecutionibus communire, et principaliter fidem eius illesam atque integram custodire. Aliis enim membris truncatum quempiam, licet debilem, possibile tamen est utcunque superesse; sine capite uero nemini uel breuis uite spatium prerogatur. Et gladium Spiritus, quod est uerbum Dei . Penetrabilius namque est omni gladio ancipiti, et pertingens usque ad diuisionem anime ac spiritus, compagum quoque ac medullarum, et discretor cogitationum et intentionum cordis ; diuidens scilicet et abscindens quidquid in nobis carnale terrenumque repererit. Quibus armis  quisque fuerit communitus, ab hostium semper telis ac populatione defensus, non ut captiuus ac subditus ad hostilem cogitationum terram, depredantium constrictus uinculis abducetur, nec audiet per prophetam: Quare inueteratus es in terra aliena?  Sed tanquam triumphator in illa qua uoluerit cogitationum regione consistet. uis autem ipsum robur ac fortitudinem centurionis huius, quibus hec arma que prediximus non carnalia sed potentia Deo gestet, agnoscere? Audi ipsum Regem uiros fortes ad spiritualem militiam congregantem, quo eos delectos signet ac probet: Infirmus, inquit, dicat: Quia fortior sum ego ; et qui patiens est, sit pugnator. uidetis ergo bella Domini preliari non posse nisi patientes infirmosque; illa  procul dubio infirmitate qua fundatus ille noster euangelicus centurio cum fiducia loquebatur: Cum enim infirmor, tunc fortior sum . Et iterum: uirtus in infirmitate perficitur . De qua infirmitate unus prophetarum: Et erit, inquit, qui infirmatur inter eos, sicut domus Dauid. Patiens etiam hec bella preliabitur, nempe illa patientia de qua dicitur: Patientia uobis necessaria est, ut uoluntatem Dei facientes recipiatis remunerationem .

De maligna cogitatione illud nosse debemus quia illico ut per confessionem patefacta fuerit, marcescit; et antequam discretionis iudicium proferatur, serpens teterrimus uelut tenebroso ac subterraneo specu uirtute confessionis protractus ad lucem, et  traductus quodammodo ac dehonestatus, abscedit. Tandiu namque suggestiones eius noxie dominantur in nobis quandiu celantur in corde. Quem sensum in Ecclesiaste quoque legimus figuratum: Si momorderit, inquit, serpens non in sibilo, non est abundantia incantatori, taciti serpentis morsum perniciosum esse designans. Id est, si per confessionem suggestio seu cogitatio diabolica incantatori cuiquam, spirituali scilicet uiro qui carminibus Scripturarum mederi protinus uulneri, et extrahere de corde consueuit noxia uenena serpentis, patefacta non fuerit, succurrere periclitanti perituroue non poterit. Nam bonarum rerum non tantum suggestor, sed etiam fautor atque impulsor est Deus, ita ut nonnunquam nos etiam inuitos et ignorantes attrahat ad salutem.  Constat ergo neminem posse a diabolo decipi, nisi eum qui prebere ei maluerit sue uoluntatis assensum.



CAPUT III. De concupiscentia carnis ac spiritus.

Spiritu ambulate, et desideria carnis non perficietis. Caro enim concupiscit aduersus spiritum, spiritus autem aduersus carnem. Hec autem inuicem aduersantur sibi, ut non quecunque uultis, illa faciatis . Tres res hoc loco ab Apostolo nominari uidentur: concupiscentia carnis aduersus spiritum, et spiritus aduersus carnem. Quorum aduersus se inuicem pugna hanc uidetur habere causam atque rationem, ut ea que uolumus, inquit, facere  nequeamus. Quarta igitur superest causa, ut illud scilicet quod nolumus, faciamus. Nunc ergo de singulis uideamus. Carnem hoc loco non hominem, id est hominis substantiam, sed eius desideria pessima debemus accipere, sicut ne spiritum quidem aliquam rem substantialem, sed anime desideria bona et spiritualia designari. Que cum utraque, id est desideria carnis et spiritus, in uno eodemque sint homine, intestinum quotidie intra nos geritur bellum, dum concupiscentia carnis, que precipitanter fertur ad uitia, his que ad presentem requiem pertinent deliciis gaudet, luxuriis delectatur; quibus e contra concupiscentia spiritus aduersata ita desiderat tota spiritualibus studiis inherere, ut etiam necessarios carnis usus optet excludere. Illa satiari somno, repleri  cibo uniuersisque exuberare copiis concupiscit; hic uigiliis et ieiuniis saginatur, ac paupertate gloriatur. Lauacris illa nitescere, et quotidianis adulantium cuneis appetit constipari; hic squalore sordium congaudet, cunctorumque mortalium presentiam perhorrescit. Honoribus illa et laudibus hominum confouetur; hic irrogatis sibi iniuriis ac persecutionibus gloriatur.

Inter has igitur utrasque concupiscentias anime uoluntas in meditullio quodam uituperabiliore consistens, nec uitiorum flagitiis oblectatur, nec uirtutum doloribus acquiescit; sic querens a passionibus temperari carnalibus, ut nequaquam uelit dolores necessarios sustinere, sine quibus desideria spiritus nequeunt possideri, Absque castigatione carnis castimoniam  corporis, sine uigiliarum labore cordis desiderans acquirere puritatem, absque ullius exasperatione conuicii patientie gratiam possidere, humilitatem Christi sine honoris mundani exercere iactura, religionis simplicitatem cum seculari ambitione sectari, Christo cum hominum laude ac fauore seruire, districtionem ueritatis sine cuiuspiam uel tenui offensione proferre; postremo sic uult consequi futura bona, ut presentia non amittat. Que uoluntas nunquam nos ad perfectionem ueram faceret peruenire, sed in tepore quodam teterrimo collocaret, talesque faceret quales sunt illi qui in Apocalypsi increpatione Domini castigantur: Scio opera tua, quia neque frigidus es, neque calidus; utinam frigidus esses, aut calidus! sed quia tepidus es,  incipiam te emouere ex ore meo ; nisi hunc tepidissimum statum altrinsecus hec insurgentia bella dirumperent. Nam cum famulantes huic uoluntati nostre ad hanc remissionem uoluerimus nosmetipsos paulatim relaxare, confestim aculei carnis insurgunt, suisque nos uitiis et passionibus sauciantes, nequaquam in illa qua delectamur puritatis qualitate stare permittunt, atque ad illam quam horremus frigidam uoluptatum plenamque sentibus pertrahunt uiam.

Rursus si spiritus feruore succensi opera carnis uolentes exstinguere sine ullo respectu fragilitatis humane, totos nosmetipsos tentauerimus ad immoderata uirtutum studia cordis elatione conferre: interpellans  imbecillitas carnis, ab illa reprehensibili nimietate spiritus reuocat ac retardat. Et ita fit ut utraque concupiscentia, tali colluctatione alterna sibimet repugnante, anime uoluntas, que nec totam se carnalibus desideriis dedere, nec uirtutum uult laboribus desudare, quodam iusto moderamine temperetur, dum hec inter utraque contentio illam perniciosiorem excludens anime uoluntatem, ut quamdam equitatis libram in statera nostri corporis collocat, que spiritus carnisque confinia iusto discernit examine, nec a dextris mentem spiritus ardore succensam, nec a leua carnem uitiorum aculeis preponderare permittens. Dumque hec pugna quotidianis diebus utiliter exagitatur in nobis, ad illud quartum quod nolumus salubriter uenire compellimur,  ut puritatem cordis non otio nec securitate, sed iugi sudore et contritione spiritus acquiramus, castitatemque carnis districtis ieiuniis, fame, siti ac uigilantia retentemus. Essemus itaque penitus sine remedio tepidi, utpote non habentes indicem negligentie nostre uel in corpore nostro, uel in conscientiis propriis indesinentem; nec studeremus ad perfectionis unquam peruenire feruorem, sed ne frugalitatis quidem districtionem teneremus, nisi saltem nos titillatio carnis fluxusque increscens humiliaret atque retunderet et aduersus spiritualium quoque uitiorum purgationem sollicitos redderet et intentos. Qui status, id est tepidus, a carnali qualitate descendens efficitur animalis, qui est deterior gradus. Ipse est enim qui de frigido ad tepidum transiens,  detestabilior uoce Domini signatur.

Tres namque sunt animarum status: primus carnalis; secundus, animalis; tertius, spiritualis. Quos in Apostolo ita legimus designari. Nam de carnali ita dicitur: Lac uobis potum dedi, non escam. Necdum enim poteratis, sed nec adhuc quidem potestis. Adhuc enim carnales estis ; et iterum: Ubi enim est inter uos zelus et contentio, nonne carnales estis?  De animali quoque taliter commemoratur: Animalis autem homo non percipit ea que sunt Spiritus Dei: stultitia enim est illi . De spirituali uero: Spiritualis autem examinat omnia, ipse autem a nemine diiudicatur ; et iterum: uos qui spirituales estis, instruite eos qui eiusmodi sunt, in spiritu lenitatis . Itaque  festinandum est nobis ut, cum renuntiantes desierimus esse carnales, id est a secularium ceperimus conuersatione seiungi, et ab illa manifesta carnis pollutione cessare, spiritualem statum protinus apprehendere nitamur, nequaquam existimantes quam supra diximus exterioris hominis conuersionem ad perfectionem nobis sufficere, si erga emundationem ceterarum passionum lentiores reddamur. Ne forte inuenti in illo tepido statu qui teterrimus iudicatur, euomendos nos ex ore Domini secundum eius sententiam nouerimus, ita dicentis: Utinam calidus esses aut frigidus, sed quia tepidus es, incipiam te emouere ex ore meo . Nec immerito eos Dominus, quos iam in uisceribus receperat  caritatis, noxie tepefactos cum quadam conuulsione pectoris sui emouendos esse pronuntiat, qui, cum salutarem quodammodo eidem potuissent prebere substantiam, auelli ab illius uisceribus maluerunt: tanto deteriores effecti illis qui nunquam ori Dominico illati sunt cibis, quanto id quod, nausea compellente, proiicimus, odibilius detestamur. Quidquid enim frigidum est, etiam ore nostro susceptum uertitur in calorem, et salutifera suauitate percipitur; quod autem uitio semel perniciosi teporis obiectum est, non dicam labiis admouere, sed etiam eminus intueri sine ingenti horrore non possumus. Rectissime ergo pronuntiatur esse deterior, quia facilius ad salutarem conuersionem ac perfectionis fastigium carnalis quis, id est secularis uel gentilis accedit, quam is qui professus monachum, nec tamen uiam  perfectionis arripiens secundum regulam discipline, ab illo semel spiritualis feruoris igne discessit. Ille namque corporalibus saltem uitiis humiliatus, et horrescens illum in quo est infidelitatis gelidissimum statum, spiritus ardore succensus ad perfectionem facilius conuolabit. Hic autem dicit in corde suo: Quia diues sum et nullius egeo . Cui illud quoque quod subsequitur consequenter aptabitur: Tu autem es miser, et miserabilis, et pauper, et cecus, et nudus . In eo factus etiam seculari deterior, quod nec miserum se nec cecum aut nudum, aut emundatione dignum, uel egere monitis alicuius aut institutione cognoscit; non intelligens ipso monachi nomine pregrauari ac deprimi  opinione multorum, quia, dum creditur ab omnibus sanctus, et uelut Dei famulus colitur, necesse est ut in futuro uehementiori iudicio peneque subdatur.



CAPUT Iu. De castitate.

Sex sunt castimonie gradus. Primus gradus est, ne uigilans impugnatione carnali monachus elidatur. Secundus, ne mens illius uoluptariis cogitationibus immoretur. Tertius, ne femineo uel tenuiter ad concupiscentiam moueatur aspectu. Quartus, ne uigilans uel simplicem carnis perferat motum. Quintus ne cum memoriam generationis humane uel tractatus ratio uel necessitas lectionis ingesserit, subtilissimus mentem, uoluptarie actionis prestringat assensus;  sed uelut opus quoddam simplex ac ministerium humano generi necessario contributum, tranquillo ac puro cordis contempletur intuitu, nichilque amplius de eius recordatione concipiat quam si operationem laterum uel cuiuslibet alterius officine mente pertractet. Sextus castimonie gradus est, ne illecebrosis phantasmatibus feminarum uel dormiens illudatur. Licet enim hanc ludificationem peccato esse obnoxiam non credamus, concupiscentie tamen adhuc medullitus latitantis indicium est; donec paulatim secundum mensuram castitatis ad quam unusquisque contendit, in odium illius rei quam uoluptariam antea sentiebat, mens etiam somno sopita uertatur, illudque ei quod fortibus  uiris pro summo laborum stipendio repromittitur per prophetam, concedatur a Domino: Arcum, gladium, et bellum conteram de terra uestra, et dormire uos faciam fiducialiter . Et ita demum ad illum perueniet statum ut talis inueniatur in nocte qualis in die; talis in lecto, qualis in oratione; talis solus, qualis turbis hominum circumseptus. Postremo ut nunquam in eo tale aliquid ineuitabilis ille oculus deprehendat, quod ab humanis aspectibus uelit esse celatum. Hoc autem fiet quando iam desinens caro aduersus spiritum concupiscere, desideriis eius uirtutique consenserit, ceperintque sibi inuicem pace firmissima federari, et secundum Psalmographi sententiam: Habitauerint fratres in unum , illam repromissam a Domino beatitudinem possidentes, de qua ait: Si duo ex  uobis consenserint super terram, de omni re quamcunque petierint, fiet illis a Patre meo qui in celis est . Quisquis ergo intellectualis illius Iacob, id est supplantatoris, transcenderit gradum, ab illa continentie colluctatione ac supplantatione uitiorum obstupefacto femoris neruo, ad Isrelis meritum perpetua cordis directione conscendet. Quem ordinem etiam beatus Dauid ita Spiritus sancti uaticinatione distinxit, in primis inquiens: Notus in Iudea Deus , id est in anima, que adhuc sub peccatorum confessione retinetur; Iudea enim confessio interpretatur. In Isrel autem, id est in eo qui uidens Deum, siue, ut quidam interpretatur, rectissimus Dei est, non  solum notus, sed et magnum est nomen eius. Deinde ad sublimiora nos prouocans, et uolens etiam locum ipsum quo Dominus delectatur, ostendere: Et factus est, inquit, in pace locus eius . Id est, non in conflictu certaminis et colluctatione uitiorum, sed in castimonie pace, et cordis tranquillitate perpetua. Hunc igitur pacis locum exstinctione carnalium passionum si quis meruerit obtinere, ex hoc quoque proficiens, gradu ac Sion spiritualis, id est specula Dei consequenter effectus, erit etiam habitatio eius. Non enim in conflictu continentie, sed iugi uirtutum specula Dominus commoratur, ubi iam non retundit, non comprimit, sed in perpetuum confregit potentias arcuum; ex quibus uidelicet aduersum nos libidinum quondam iacula dirigebantur  ignita. uidetis ergo quia sicut non est in colluctatione continentie, sed in castitatis pace locus Domini; ita etiam habitatio eius in specula sit et contemplatione uirtutum. Unde non immerito porte Sion cunctis tabernaculis Iacob preferuntur. Diligit enim Dominus portas Sion super omnia tabernacula Iacob .

Ut igitur cum lege animi lex quoque congruat corporalis, etiam in ipsius aque potu, ita est nimietas castiganda, ut humoris quotidiani illa collectio pigrius arefactis influens membris, illum corporis motum non solum rarissimum, uerum etiam lentum reddat, ac tepidum, frigidumque, ut ita dixerim, ignem, et absque ullius adustionis ardore rorantem  suscitet flammam, instar admirabilis illius Mosaice uisionis, ut carnis nostre rubus innoxio igne circumdatus non uratur; uel sicut illorum trium iuuenum, quibus ita rorante Spiritu fornacis Chaldaice flamma discussa est, ut ne capillos eorum aut fimbrias odor ignis afflaret; ut illud quodammodo quod sanctis repromittitur per Prophetam, incipiamus iam in hoc corpore possidere: Cum ambulaueris per ignem, non combureris, et flamma non ardebit in te . De hac castimonie puritate quid beatus Apostolus senserit, diligentius inquiramus. Mortificate, inquit, membra uestra que sunt super terram. Non utique membra corporis nostri, sed corpus peccati, quod constat ex membris, quantocius destrui zelo perfecte desiderat sanctitatis. De quo  corpore alibi: Ut destruatur, inquit, corpus peccati . Et que sit eius destructio consequenter exponit: Et iam, inquit, non seruiamus peccato . A quo etiam liberari cum eiulatu postulat, dicens: Infelix ego homo, quis me liberabit de corpore mortis huius?  Hoc itaque peccati corpus multis uitiorum membris probatur exstructum, et ad eius attinere portionem, quidquid uel facto, uel dicto, uel cogitatione peccatur: cuius membra super terram rectissime esse dicuntur. Non enim possunt ii qui eorum utuntur ministerio ueridice profiteri: Nostra autem conuersatio in celis est . Huius igitur corporis in hoc loco Apostolus membra describens: Mortificate, inquit, membra uestra que sunt super terram: fornicationem,  immunditiam, libidinem, concupiscentiam malam et auaritiam, que est simulacrorum seruitus . Primo itaque loco fornicationem credidit inferendam, que carnali commistione perficitur. Secundum etiam membrum immunditiam nuncupauit, que nonnunquam absque mulieris tactu uel dormientibus uel uigilantibus per incuriam incircumspecte mentis obrepit. Et ideo notatur ac prohibetur in lege, que immundos quosque non solum sacrarum carnium participatione priuauit, uerum etiam ne contactu suo sancta polluerent, a castrorum iussit congregatione secerni, dicens: Anima quecunque comederit de carnibus sacrificii salutaris quod est Domini, in qua est immunditia, peribit coram Domino . Et quidquid tetigerit  immundus, immundum erit . In Deuteronomio quoque: Si fuerit inter uos homo qui nocturno pollutus est somnio, egredietur extra castra; et non reuertetur priusquam ad uesperam lauetur aqua; et post solis occasum regredietur in castra . Deinde tertium peccati membrum libidinem posuit, que in recessibus anime coalescens, accidere cuipiam etiam sine passione corporis potest. Libidinem enim ab eo quod libeat dictam esse, non dubium est. Post hec de maioribus peccatis ad minora descendens, quartum intulit membrum, concupiscentiam malam, que non solum ad predictam impudicitie passionem, uerum etiam ad omnes noxias cupiditates generaliter referri potest,  que corrupte tantummodo uoluntatis est egritudo, de qua Dominus in Euangelio: Qui uiderit mulierem ad concupiscendum eam, iam mechatus est eam in corde suo . Multo enim maius est etiam tunc mentis lubrice desiderium continere, cum ei illecebrosi aspectus offertur occasio. Quibus manifestissime comprobatur ad perfectionem puritatis castimoniam continentie corporalis solam non posse sufficere, nisi ei etiam mentis addatur integritas. Post que omnia nouissimum illius corporis membrum, et auaritiam, inquit, procul dubio ostendens non solum ab appetitu rerum alienarum animum continendum, uerum etiam propria magnanimiter, contemnenda. Hoc enim et in Actibus apostolorum fecisse legitur credentium multitudo, de qua  dicitur: Multitudinis autem credentium erat cor unum et anima una, etc., usque diuidebantur autem singulis prout cuique opus erat . Et ne ad paucos pertinere uideretur ista perfectio, auaritiam simulacrorum seruitutem esse testatus est. Nec immerito. Quisquis enim non communicat necessitatibus egenorum, et pecunie sue quam infideli tenacitate conseruat, Christi precepta postponit, idololatrie crimen incurrit, amorem scilicet materie mundialis diuine preferens caritati.

In tantum autem beatus Apostolus fornicationem siue immunditiam de nostris membris exstirpari posse confidit, ut non solum mortificari ea, sed ne nominari quidem in nobis debere pronuntiet:  Fornicatio, inquiens, et omnis immunditia, aut auaritia nec nominetur in uobis, sicut decet sanctos, aut turpitudo, aut stultiloquium, aut scurrilitas que ad rem non pertinet . Que etiam pari modo perniciosa esse, et equali nos a regno Dei exclusione depellere edocet, dicens; Illud autem scitote quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei . Et iterum: Nolite errare: neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt . Certos autem esse nos conuenit quod, licet omnem continentie districtionem,  famem scilicet ac situm, uigilias quoque et operis iugitatem, atque incessabilis subeamus studium lectionis, perpetuam tamen castimonie puritatem horum laborum merito contingere nequeamus, nisi in his iugiter desudantes, experientie magisterio doceamur incorruptionem eius diuine gratie largitate concedi. Sciendum quoque quia quantum quis in lenitate ac patientia cordis, tantum in corporis puritate proficiet. Unde Dominus: Beati mites, quoniam ipsi possidebunt terram . Non ergo aliter nostram possidebimus terram, id est, non alias ditioni nostre rebellis huius corporis terra subdetur, nisi mens nostra prius fuerit patientie lenitate fundata, Mansueti enim possidebunt  terram . Et non solum possidebunt eam, sed etiam delectabuntur in multitudine pacis, qua nemo in cuius carne adhuc bella concupiscentie suscitantur, stabiliter perfruetur. Necesse est enim infestari eum dirissimis demonum preliis, et ignitis luxurie iaculis sauciatum a terre sue possessione deuolui, donec Dominus auferat bella usque ad fines terre eius, arcum conterat, et confringat arma, et scuta comburat igni , illo scilicet quem Dominus uenit mittere super terram. Et ita cum eum Dominus conterens bella ab omnium incentiuorum estibus liberauerit, ad illum puritatis perueniet statum ut, deposita confusione, qua semetipsum, id est carnem suam, dum impugnaretur, horrebat, incipiet ea uelut purissimo tabernaculo  delectari; non enim accedent ad eum mala, et flagellum non appropinquabit tabernaculo eius. Hanc igitur pacem donec firmam atque perpetuam obtinere mereamur, multis necesse est nos impugnationibus attentari, frequenterque nobis est uersiculus iste cum gemitu lacrymisque repetendus: Miser factus sum usquequaque, tota die contristatus ingrediebar, quoniam lumbi mei impleti sunt illusionibus, et non est sanitas in carne mea . Hoc autem tandiu, quoad usque per Dei gratiam confirmatus in illa quam appetit puritate, efficaciter dicere mereatur: Exspectans exspectaui Dominum, et intendit mihi .



CAPUT u. De spirituali scientia.


Impossibile est animam que mundanis uel tenuiter distentionibus occupatur, uel que proposito acquirende laudis humane studio lectionis insistit, donum uere scientie promereri, uel generatricem spiritualium sensuum aut tenacem sacrarum fieri lectionum. Aliud namque est facilitatem oris et nitorem habere sermonis, et aliud uenas ac medullas celestium intrare dictorum, ac profunda et abscondita sacramenta purissimo cordis oculo contemplari. Quod nullatenus humana doctrina, nec eruditio secularis, sed sola puritas mentis per illuminationem sancti Spiritus obtinebit. Beati, ait Dominus, mundo corde, quoniam ipsi Deum uidebunt . Festinandum igitur tibi est, quisquis ad ueram Scripturarum uis scientiam peruenire,  ut humilitatem cordis immobilem primitus consequaris, que te non ad illam que inflat, sed ad eam que illuminat, scientiam caritatis consummatione perducat. Deinde hoc tibi est omnimodo enitendum ut, expulsa omni sollicitudine et cogitatione terrena, assiduum te ac potius iugem sacre prebeas lectioni,  donec continua meditatione imbuat mentem tuam, et quasi in similitudinem sui formet, arcam quodammodo ex ea faciens testamenti, habentem scilicet in se duas tabulas lapideas, id est duplicis Instrumenti perpetuam firmitatem. Urnam quoque auream, hoc est memoriam puram atque sinceram, que reconditum in se manna perpetua tenacitate conseruet, spiritualium scilicet sensuum, et angelici illius panis perennem celestemque dulcedinem. Nec non etiam uirgam Aaron, id est summi uerique Pontificis nostri Iesu Christi salutare uexillum immortalis memorie semper uiriditate frondescens. Hec namque est uirga que postea quam de Iesse radice succisa est, uiuacius mortificata reuirescit. Hec autem omnia duobus cherubim, id est historice et  spiritualis scientie plenitudine protegentur. Cherubim enim interpretatur scientie multitudo, que propitiatorium Dei, id est placiditatem pectoris tui iugiter protegent, et a cunctis spiritualium nequitiarum incursibus obumbrabunt. Et ita mens tua non solum in arcam diuini Testamenti, uerum etiam in regnum sacerdotale prouecta, per indissolubilem puritatis affectum quodammodo absorpta spiritualibus disciplinis, illud implebit pontificale mandatum quod a legislatore ita precipitur: Et de sanctis non egredietur, ne polluat sanctuarium Dei , id est cor suum, in quo iugiter habitaturum se Dominus repromittit, dicens: Inhabitabo in eis, et inter illos ambulabo . Impossibile quippe est immundam animam scientiam spiritualem  adipisci. Nemo enim in uas fetidum atque corruptum unguentum aliquod nobile, aut mel optimum, aut pretiosi quidquam liquoris infundit. Facilius enim quamuis odoratissimam myrrham semel horrendis imbuta fetoribus testa contaminat, quam aliquid ex ea suauitatis gratia ipsa concipiat, quia multo citius munda corrumpuntur, quam corrupta mundantur. Ita igitur et uas pectoris nostri, nisi prius fuerit ab omni fedissima uitiorum contagione purgatum, non merebitur suscipere illud benedictionis unguentum de quo dicitur per Prophetam: Sicut unguentum in capite quod descendit in barbam, barbam Aaron; quod descendit in oram uestimenti eius ; nec illam scientiam spiritualem, et eloquia Scripturarum, que dulciora sunt super mel  et fauum, impolluta seruabit. Que enim participatio iustitie cum iniquitate? Aut que societas luci cum tenebris? que autem conuentio Christo ad Belial? In corde bono requiescit sapientia.





ORATIO Dicenda ante perceptionem corporis et sanguinis Domini edita ab ANSELMOarchiepiscopo.


Domine Iesu Christe, Fili Dei uiui, qui ex uoluntate Patris, cooperante Spiritu sancto, per mortem tuam mundum uiuificasti, adoro et ueneror hoc sanctum corpus tuum, et hunc sanctum sanguinem tuum, quod traditum, et qui effusus est pro multis in remissionem peccatorum. Deprecor clementiam tuam, misericors Domine, per horum uirtutem, fac me unum de illis multis, et fac me hec sic sentire  per fidem et affectum, ut sentiam ea per salutis effectum: et absolue et libera seruos et ancillas tuas, me et omnes qui mihi confessi sunt sua peccata, et pro quibus promisi uel obnoxius sum orare, et qui se sperant uel petunt meis orationibus apud te iuuari, ab omni peccato et pena peccati; et fac Ecclesiam nostram continua tua protectione et consolatione letari. Qui cum Deo Patre, etc



[SALUTATIO AD IESUM CHRISTUM.]





IN SUBSEQUENTES uERSUS MONITUM.


In quodam codice membranaceo in formam quarti, ut uocant librarii, seculi XII, nobis oblato a fratribus Iosepho et Iacobo Reycends, qui plura iam edita continebat tum S. Bernardi Clareuallensis abbatis, cum S. Anselmi Cantuariensis episcopi, et aliorum, etc., inter que hos paucos uersus deprehendimus nondum editos, quos exscribentes luci damus.





S. ANSELMI SALUTATIO AD DOMINUM IESUM CHRISTUM.


Christi corpus aue, sancta de uirgine natum,
   uiua caro, Deitas integra, uerus homo.
Salue uera salus, uia, uita redemptio mundi
   Liberet a cunctis nos tua dextra malis. 
Christi sanguis aue, celi sanctissime potus,
   Unda salutaris crimina nostra lauans.
Sanguis aue lateris Christi de uulnere sparse
   In cruce pendens unda salutaris aue.





SANCTI ANSELMI HYMNI ET PSALTERIUM DE SANCTA uIRGINE MARIA.



303 Hymnus ad nocturnum.


   Lux que luces in tenebris,
Ex aluo nata uirginis,
Nostram nocte nos exue,
Diemque tuum indue.
   MARIA Dei thalamus,
Posce te uenerantibus,
uirtutibus ut splendeant,
Quos reatus obtenebrant.
   Gloria tibi Domine,
Nato de sancta uirgine,
Regnanti uicto funere,
Cum Patre et sancto Spiritu.
      Amen.



Ad laudes


   Prefulgens sol iustitie,
Ortus de sacra uirgine,
Splendore tuo noxias
Nostras illustra tenebras.
   Orientis castissima
Mater fac nobis, Domina,
uita prorsus ut decidat
uetus, noua proficiat.
   Gloria tibi Domine, etc.



Ad primam.


   O Christe proles uirginis,
Patris compar altissimi,
Per tue matris merita,
Dele nostra peccamina,
   O mundo uenerabilis,
uirgo mater mirabilis,
Maria plena gratia,
Ora pro nobis domina.
   Gloria tibi Domine, etc.



Ad tertiam


   Quem credimus ex uirgine
Natum, benigne Domine;
Sit nobis hec confessio,
Peccatorum remissio.
   Que genuisti filium 
A summo Patre genitum,
Per hec tua nos merita,
A lapsu mortis libera.
   Gloria tibi Domine, etc.



Ad sextam.


   Nate summe rex utero
Marie de uirgineo,
Emunda nos a uitiis,
Et orna sanctis meritis.
   Dei mater, o domina,
Sublimis tanta gratia;
Tua, fac, exaltatio.
Sit nostra releuatio.
   Gloria tibi, etc.



Ad nonam.


   Fili Marie uirginis,
Da nobis eius meritis
A peccatis resurgere,
Et ad uitam pertingere.
   Cuius es factus filius,
Deus, pro peccatoribus,
Hoc qui fide pronuntiant,
Fac ut salutem sentiant.
   Gloria tibi, etc.



Ad uesperas.


   Sol casto nascens utero,
uesperascente seculo,
Illustra nos perpetue,
Nec declines in uespere.
   Aeterni solis genitrix,
Tuis hoc sanctis meritis
Age quo perpes maneat
Nobis, nec unquam decidat.
   Gloria tibi, etc.



Ad completorium.


   De casta nobis oriens
Matre dies indesinens,
Iugi nos foue lumine,
Culpeque noctem remoue.
   Mater diei perpetis,
Obsiste nostris tenebris,
Ne lucem nobis dissipent,
Et nos delictis implicent.
   Gloria tibi, etc.



Salutatio deprecatoria, ante Psalterium beate uirginis dicenda.

Salue Regina mater misericordie, uita, dulcedo, et spes nostra salue. Ad te clamamus exsules filii Eue: ad te suspiramus gementes, et flentes in hac lacrymarum ualle. Eia ergo aduocata nostra, illos tuos misericordes oculos ad nos conuerte, et Iesum benedictum fructum uentris tui nobis post hoc exsilium ostende: O clemens! o pia! o dulcis gloriosa Domina nostra, pro nobis intercede.



PSALTERIUM DOMINAE NOSTRAE



.


   Aue mater aduocati,
Qui beatus consilio,
Aula uentris incorrupti
Processit ut ex thalamo.

Beatus uir qui non abiit, etc.

   Aue mater, cuius partus
   Postulauit Deum Patrem,
Et accepit, quas redemit,
Gentes in hereditatem.

Postula, etc.

   Aue mater, cuius partus
Obdormiens patiendo,
In sepulcro soporatus,
Mortem uicit resurgendo.
   Gloria tibi, etc.

Ego dormiui, etc.

   Aue mater, cuius partus
Nobis dedit in sanguine,
Ut signetur baptizatus
Diuinitatis lumine.
   Gloria tibi, etc.

Signatum est, etc.

   Aue mater, cuius nos filius
Scuto bone uoluntatis
Induit propitius,
Lux immense maiestatis.

Scuto bone, etc.

   Aue thronus Deitatis,
In quo Deus maiestatis
Dignatur homo fieri.
   Unde nostras animas
Eripuit in gratia;
Et quas effecit liberas,
Saluas fecit in gloria.

Conuertere, etc.

Aue mater, cuius partus
Sua facit iustitia
Ut in nobis Patris eius
Sint iusta adiutoria.

Iustum adiutorium meum a Domino.

   Aue nostra aduocatrix,
Atque uite reparatrix:
Cuius partus super ipsos
Dominus est celi thronos.

Quoniam eleuata est, etc.

   Aue Sion, in qua Deus
Habitauit homo factus:
In quo sperant enixius
Qui nouerunt nomen eius.

Et sperent in te, etc.

   Aue uirgo singularis,
Placens aula uirginalis,
Cuius in templo Dominus
Et in celo sedes eius.

304 Dominus in templo, etc.

   Aue, cuius in filio
Salutem Pater posuit,
In quo sicut in unico
Fidem nostram constituit.

Ponam in salutari, etc.

   Aue, de cuius filia
Salutari Dei Patris,
Exsultamus in Domino,
Qui bona tribuit nobis.

Exsultauit cor meum, etc.

Aue nostra aduocatrix,
Captiuorum liberatrix,
De qua Sion Emmanuel
Salutare fit Isrel.

Quis dabit, etc

   Aue, cuius mons filius.
Dei Patris est unicus,
In quo sancti requiescunt,
Qui ueritatem diligunt.

Domine, quis habitabit, etc.

   Aue regina uirginum,
Mater uirgo post filium,
Cuius partus hereditas
In letis est preclara.

Funes ceciderunt, etc.

   Aue mater, quem predicat
In te nostra mortalitas,
Quia tuus mirificat
Partus misericordias.

Mirificat misericordias, etc.

   Aue, quam laudant spiritus,
Cui uirtus omnis concinit,
De cuius celo Dominus
Nube carnis intonuit.

Et intonuit, etc.

   Aue, cuius uirgineo
Deus processit thalamo,
Dotali nobis gratia
Se prebens in sponsalia.

In sole, etc.

   Aue Sion, de qua Deus
Nos tuetur incarnatus,
Memor nostri libaminis
In pace sui corporis.

Memor sit, etc.

   Aue mater, cuius partum
Celestis Pater unicum
In seculum dat gentibus
In benedictionibus,

Quoniam dabit, etc.

   Aue mater, cuius partum
Panem uite nobis factum,
Pingues terre ex quo uiuant
Et manducant et adorant.

Manducauerunt, etc.

   Aue nostra aduocatrix,
Cuius partus mensa Patris 
Est nobis consolatio,
Ne frangat tribulatio.

Parasti in conspectu, etc.

   Aue Regina gratie,
Cuius partus Rex glorie
Rex est uirtutum Dominus,
Lux de luce Christus Deus.

Quis est iste, etc.

   Aue, cuius uirgineo
Processit ex sacrario,
Una salus omni mundo,
Dulcis Deus, rectus homo.

Dulcis et rectus, etc.

   Aue nostra aduocatrix,
Et lapsorum reparatrix,
De qua Deus factus homo.
Solus stetit in directo.

Puer meus, etc.

   Aue mater cuius sponsus
Et creator et filius,
Deus illuminatio,
Salus est et protectio.

Idem.

   Aue mater redemptoris,
Caro cuius effloruit,
Quando passus gustum mortis
De sepulcro resurrexit.

Et refloruit, etc.

   Aue mater castitatis
De qua Deus maiestatis
Scripturarum uoces pluit,
Et uirtutes intonuit.

uox Dei super aquas, etc.

   Aue mater, cuius partus
Resurgendo nobis factus
Matutina letitia,
Nostra spes est, et gloria.

Ad uesperum, etc.

   Aue celestis domina,
Cuius partus iustitia
Est nostra liberatio,
Et in Deum protectio.

Esto mihi in Deum, etc.

   Aue mater singularis,
Cuius hec est fecunditas,
Qua beatis uiris,
Omnis remittitur iniquitas.

Idem ipse.

   Aue stella uirginalis,
Cuius partus singularis
De cythara nos docuit,
In cruce quando obiit.
   Ipsi tunc bene psallimus
Decem chordis psalterii;
Ad ipsum cum referimus
Decalogum mysterii.

Confitemini Deo in cytharis, etc.

   Aue mater, cuius partus
Cibus uite nobis factus,
Gustare dedit mentibus
Quam suauis est Dominus.

Benedicam Dominum, etc.

   Aue mater, cuius partus
Salus nobis est effectus;
Effusa datur framea,
Que scidit nostra uulnera.

Effunde frameam, etc.

   Aue mater, cuius partus
Torrens summe uoluptatis
uerbum Patris homo factus,
Fons uite est splendor lucis.

Inebriasti me, etc.

   Aue celestis ianua,
Qua processit Emmanuel,
Cuius lumen iustitia,
Iudicium meridies.

Et educet quasi, etc.

   Aue mater, que gaudium
Peperisti fidelium,
Ante quem desiderium.
Manet se diligentium.
   Per ipsam noster genitus
Patri non est absconditus,
Dum se facit aduocatum,
Pium prebens exauditum.

Domine, ante te, etc.

   Aue mater, de qua nostra
Processit exspectatio.
In qua nostra substantia
Patris consedit solio.

Et nunc que est, etc.

   Aue mater, cuius partus
Se pro nobis holocaustum
Fecit Deus caro factus,
Solus nostrum remedium.

Holocaustum improperium, etc.

   Aue mater, cuius partus
Nostras sanauit animas,
Solus potens aduocatus,
Agens causas, soluens culpas.

Ego dixi Domine, etc.

   Aue mater castitatis,
Cuius laudes sonus fiunt epulantis,
Scripturarum cibi dulces,
In uoce confessionis.

In uoce exsultationis, etc.

   Aue mater pietatis,
Cuius partus est altare Dei Patris.
Letificans intuitus
Iuuentutis nostre mentis.

Et introibo, etc.

   Aue, que Patris brachium
Peperisti Iesum Christum,
Cuius illuminatio,
uultus Dei fit uisio.

Sed dextera tua, etc.

   Aue, cuius uisceribus
Deus Pater ingenitus
Eructauit uerbum bonum,
Scilicet unigenitum.

Idem

   Aue, cuius altissimus
Sacrauit tabernaculum,
Paterne lucis radius
Factus nobis remedium.

Fluminis, etc.

   Aue mater, cuius partus
Nostra salus est effectus,
Unde clamat nobis Psalmus,
Plaudite gentes manibus

Idem.

   Aue celestis mansio,
De cuius templi medio
Suscepimus incarnatam
Dei misericordiam.

Suscepimus, etc.

   Aue celi introitus,
Diuina habitatio,
Cuius est nobis filius
Et frater, et redemptio.

Frater non redemit, etc.

   Aue Sion gloriosa,
De qua nobis manifesta
Fit carne uerbi facies
Decoris Dei specie.

A solis ortu, etc.

   Aue celestis ianua,
Qua Dei Patris unica
Processit nobis reddita
Salutaris letitia.

Redde mihi, etc.




PARS II PSALTERII B. MARIAE uIRGINIS.


   Aue mater, cuius partus,
Ut oliua fructifera,
Patibulum crucis passus,
Totus fluxit in gratia.

Ego autem, etc.

   Aue mater, cuius partus
305 Sine culpa fuit unus,
Qui nec traxit origine
Culpam natus ex uirgine.
   Aue mater, cuius partus
Celestis Patris unicus
Nobis uoluntarium
Est factus sacrificium.

uoluntarie, etc.

   Aue, ex qua Christus ortus
uespere Pascha docuit,
Ad Pilatum mane ductus
ueritatem nuntiauit.
   Meridie crucifixus
A Patre est exauditus;
Et moriens mortem uicit,
Qui de morte resurrexit.

uespere et mane, etc.

   Aue Regina uirginum,
Letitia fidelium, 
Que peperisti gaudium
In lumine uiuentium.

Quoniam eripuisti, etc.

   Aue, cuius est filius
Super celos exaltatus,
Et ipsius gloria
In omnia terrestria.

Exaltare super celos, etc.

   Aue, de qua natus
Utique est iustus fructus,
Iudicans eos in terra,
Ut exaltet ad eterna.

Et dicet homo, etc.

   Aue, cuius in arcanis
Incarnatum uerbum Patris,
Et cucurrit sine culpa,
Et direxit in gloria.

Neque iniquitas, etc.

   Aue, de qua Patris uerbum
Causa nostri caro factum,
In Idumeam gentium
Extendit calceamentum.

In Idumeam, etc.

   Aue mater, cuius solus
Deus et homo filius
A finibus terre clamat,
Dum nos sibi membra sonat.

A finibus terre, etc.

   Aue mater, cuius partum
Semel est Deus locutus,
Dum uerbum Patris unicum
Tuus est uere filius.

Semel locutus est, etc.

   Aue stella celestium,
Pariens lucem gentium
Partum cuius adoramus,
Dum de luce uigilamus.

Idem.

   Aue iustorum gaudium,
In cuius sperant filium,
Et laudantur recti corde,
Ut letentur in requie.

Letabitur iustus, etc.

   Aue Sion illa pacis,
In qua decet hymnus Deum,
Aulam tue castitatis
Qui sibi fecit thalamum.

Idem.

   Aue, de cuius filio
Iubilamus Deo Patri,
Psalmos damus et laudamus,
Et in Psalmis iubilamus.

Idem.

   Aue terra, que dedisti
Fructum Deo confitendi,
Cuius est benedictio
uera sui cognitio.

Ut cognoscamus, etc.

   Aue templum Hierusalem,
Habens celestem speciem,
A cuius sanctuario
Processit Patris uisio.

Confirma hoc, Deus, etc.

   Aue, per quam salua
Fit confitens Sion nostra
Et quibus datur gratia,
Inhabitabunt in ea.

Quoniam Deus saluam, etc.

   Aue, per cuius filium
Deus in adiutorium
Pater festinans gentium,
Intendit ad adiuuandum.

Idem.

   Aue secretum uirginis,
Quo processit lux luminis,
Et adiecit super omnem
iehsu Christus laudem.
   Pater enim potestatis
Cunctas creans innotuit;
Pater uero dulcedinis
In Christo nobis claruit.

Ego autem semper sperabo, etc.

   Aue uellus puritatis
In quo Deus maiestatis
Inundans tanquam pluuia
Distillauit in gratia.

Descendet sicut, etc.

   Aue, cuius est filius
Rectis corde bonus Deus,
Qui in eum conuertitur,
Plenos dies consequitur.

Ideo conuertetur, etc.

   Aue terra uirginea,
In cuius Deus medio
Salutis est mysteria
Operatus in Filio.

Deus autem Rex noster, etc.

   Aue potens uirtutibus,
Cuius in cruce Filius
Exsultans iusti cornua
Peccati fregit uincula.

Et omnia cornua, etc.

   Aue, cuius est Filius
Notus in Iudea Deus,
In Isrel nomen eius
Magnum recte credentibus.

Idem.

   Aue mater, ex qua notam
Fecit Pater manum suam,
Et populos in brachio
Redemit unigenito.

Notam fecisti, etc.

   Aue mater, de qua nobis
Angelorum natus panis
Nos reuocat et reficit,
Et in seipso perficit.

Panem angelorum, etc.

   Aue Regina gaudii,
Cuius celestis filii
Christianus est populus,
Et oues pascue eius.

Nos autem populus, etc.

   Aue, de qua Deus summus
In sinu Patris unicus,
Qui sedet super Cherubim
Apparet coram Effraim.

Qui sedet, etc.

   Aue, ex qua Christus
Non est nobis recens Deus,
Qui Deo Patri Filius
Est eterno ceternus.

Audi populus, etc.

   Aue cuius est filius
Deus Deorum Dominus,
Solus Deus diiudicans,
Et in se beatificans.

Idem.

   Aue stella paradisi,
Mater illius filii
Qui solus est altissimus,
Et nomen ei Dominus.

Et cognoscant, etc.

   Aue stella uirginalis,
Cuius partus lator legis
Est in sinu Dei Patris,
Dator benedictionis.

Etenim benedictionem, etc.

   Aue terra benedicta,
Sanctificans mysteria,
Cuius sacra fecunditas
Dei Patris est ueritas.

ueritas, etc.

   Aue mater, cuius partum
Omnes gentes uerum Deum
Adorant et glorificant,
Confitentur, magnificant.

Inclino, etc.

   Aue celestis ciuitas,
Cuius Deus fecunditas.
Aue Sion, in qua natus
Est fundator ipse tuus.

Nunquid Sion, etc.

   Aue mater ueri Dei,
Qui pro nobis est mortuus,
Portas confregit inferi,
In mortuis liber solus.

Aestimatus sum, etc.

   Aue celeste lilium,
Per florem cuius unicum
Fidelibus est eternum
Testamentum dispositum.

Disposui, etc.

   Aue, cuius est filius
Refugium nobis factus,
Per carnis contubernium, 
Quod est uite remedium.

Idem.

   Aue splendor singularis,
Cuius uirtus uirginalis
Fecit nobis altissimum
Deum Patrem refugium.

Dicit Domino, etc.

   Aue bonum uirginale,
Quod Domino confitemur,
Cum uirgine peperisse
Deum uerum profitemur.

Idem.

   Aue decor uirginalis,
Quem uerbum Patris induit;
Cum de fonte castitatis
Nostra carne se precinxit.

Idem.

   Aue mater, cuius partus
Ultionum Rex Dominus,
Libertatem plene egit,
Cum de morte resurrexit.

Idem.

   Aue mater puerpera,
Cuius regali filio
306 Iubilamus in gratias
Deo salutari nostro

Idem.

   Aue, de cuius filio
Cantamus nouum canticum,
Cuius carnis commercio
Salus est facta gentium.

Idem.

   Aue mater gloriosa,
Lux solaris, clara stella,
De qua iustus, lux, est orta,
Rectis corde letitia.

Lux orta est, etc.

   Aue mater, qua processit
Qui fecit mirabilia
Cuius sibi non saluauit
Sua uirtute dextera.

Saluauit, etc

   Aue Regis sacrarium,
Cuius honor iudicium,
Pedum cuius est scabellum
Sumpte carnis indumentum.

Exaltare, etc.

   Aue cuius fecunditas
Est diuina suauitas,
Cuius misericordia
Est in eterna secula.

Laudate nomen eius, etc.

   Aue mater gratiarum,
Que peperisti Dominum:
Ipsi misericordiam
Cantamus et iudicium.

Idem.




PARS III.


   Aue, per quam Sion nostra
uidebitur in gloria;
Cuius partus sunt opera
Omnis simul creatura.

Quoniam edificauit Dominus, etc.

   Aue, cuius sacrariis
Ille processit filius,
Cuius est admirabilis
Omni loco dominatus.

Benedicite Domino omnia opera eius in om., etc.

   Aue, de cuius intimis
Decorem Deus induit,
Et nostre ueste fidei
Ut lumine se uestiuit.

Confessionem, etc.

   Aue stella Paradisi,
Cuius lumen adoramus,
In laudes tui filii
Alleluya dum cantamus.

Titulus Psalmi, Alleluya.

   Aue stella celestium,
Alleluya fidelium,
Per quam Dei inter gentes
Nuntiantur omnes laudes.

Item Alleluya in titulo.

   Aue mater, cui redempti
De manibus inimici,
Induti stola gemina
Duplex dicunt Alleluya

Duplex Alleluya in tit.

   Aue mater, ex qua Deus
Deducitur incarnatus
In munitam ciuitatem,
Ecclesie firmans fidem

Quia deducet, etc.

   Aue de cuius filio
Laudes Pater non tacuit,
Ipsumque de sepulcro
A mortuis suscitauit.

Idem.

   Aue Dauid tu filia,
Ex qua nostra substantia
Sedet in Patris dextra,
iehsu Christus in gloria.

Idem.

   Aue Regina uirginum,
Que peperisti filium,
Qui factus est redemptio
A Patre missa populo.

Redemptionem, etc.

   Aue mater uere lucis,
Ex qua natus in tenebris
Lumen rectis corde Deus
Misericors est, et iustus.

Exortum est, etc.

   Aue mater, cuius partus
Super gentes est excelsus,
Respiciens humilia
Et in celo et in terra.

Quis sicut Dominus, etc.

   Aue mater, cuius partum
Non laudabunt in infernum;
Sed nos ipsi, qui uiuimus,
Domino benedicimus.

Non mortui, etc.

   Aue mater, cuius partus
Deo Patri fit acceptus
In uiuorum regione,
Qua uiuunt eius morte.

Placebo, etc.

   Aue mater, cuius partus
Salutari nos calice
Comparauit crucifixus,
Aqua simul et sanguine.

Calicem, etc.

   Aue, per quam confirmata
Dei misericordia
ueritatem prophetie
Aperuit et gratie.

Quoniam confirmata, etc.

   Aue mater, ex qua Deus
Illuxit Dei Filius,
Conceptus sancto Spiritu,
Et resurgens ex obitu.

Benedictus qui uenit, etc.

   Aue mater per quam uia
Immaculata patuit,
Qui a Deo flore
uirginitas effloruit.

Idem.

   Aue mater huius partus,
Ad quem fide proclamamus,
Ut sit pius exauditor,
Ne ualeat tribulator.

Idem.

   Aue mater, qua processit
iehsu Christus Emmanuel,
Qui non dormit, sed custodit
uerus protector Isrel.

Ecce non dormit, etc.

   Aue mater huius Regis,
Cuius sedes iudicantis
Sedebunt in iudicio,
Ad confitendum Domino.

Quia illic, etc.

   Aue mater, cuius partus
Deus in celis habitat,
In sanctorum dum mentibus
Dulcedine sua regnat.

Idem.

   Aue, cuius in filium
Proclamat fides martyrum;
Nisi Deus adiuuisset,
Persecutor deglutisset.

Cum exsurgerent, etc.

   Aue, cuius in filio
Qui confidunt ex animo, 
Ut mons Sion fiunt Deo,
In quo pacis est uisio.

Idem.

   Aue, cuius in filio
Facti sumus consolati
Et replentur ex gaudio
Captiuitate exuti.

Idem.

   Aue celestis Domina,
Cuius fructus merces sumus,
Eius morte pretiosa
Quia uitam recepimus.

Cum dederit, etc.

   Aue mater singularis,
Cuius partus Emmanuel,
Commercio sue carnis
Effectus est pax Isrel.

Ut uideas, etc.

   Aue mater summi Regis,
Cuius est benedictio
uite semper eternalis
Sempiterna possessio.

Et non dixerunt, etc.

   Aue, cuius in filio
Hec est misericordia,
Ut fiat suo populo
Redemptio copiosa.

Quia apud Dominum, etc.

   Aue, cuius in filium
uerus iam sperat Isrel,
Qui non elatus moribus
De se sensit humiliter.

Speret Isrel, etc.

   Aue mater, uirgo pura,
Cuius partus homo Deus
Sedet in Patris dextera,
Deus Dauid et filius.

Idem.

   Aue, cuius in filii
Habitamus sic ouili,
Sicut illa germanitas,
Quam regit una caritas.

Idem.

   Aue, cuius in filii
Inhabitamus atriis,
In ipsius quando fide
Dilatamur caritate.

Qui statis, etc.

   Aue mater, in qua Deus
Est ex Sion benedictus,
Qui habitat Hierusalem,
Pacis habens uisionem.

Benedictus Deus ex Sion, etc.

   Aue, cuius in filio
Confitemur Patri Deo;
Quoniam fit in secula
Eius misericordia.

Idem.

   Aue, terra benedicta,
In qua cantatur canticum,
Quod in terra aliena
Cantari non est licitum.

307 Quomodo cantabimus, etc

   Aue, cuius filium
Dei Patris uerum templum,
Prout decet, adoramus,
Dum credentes confitemur.

In conspectu, etc.

   Aue, cuius partus
In tumulo soporatus
Sicut diem noctem fecit;
Cum de nocte resurrexit.

Quia tenebre, etc.

   Aue, cuius est filii
Pater uirtus salutaris,
Agentis in die belli
uim nostre redemptionis.

Domine, Domine uirtus salutis mee.

   Aue mater, cuius partus
uiam fecit singularis,
Donec peregit transitus,
Quibus uitam dedit nobis.

Cadent in retiaculo, etc.

   Aue mater, cuius partum
Exspectabant omnes iusti;
Donec Pater genus nostrum
Retribuit eius morti.

Educ de custodia, etc.

   Aue mater huius partus,
Cuius nos ducit spiritus
In terram rectitudinis,
Terram resurrectionis.

Spiritus tuus bonus, etc.

   Aue mater, cuius partus,
Dum uirtutes fulgurauit,
Infideles principatus
Sua morte dissipauit.

Fulgura, etc.

   Aue mater, cuius partus
Laudabilis est Dominus,
Et magnitudinis eius
Non est finis nec terminus.

Magnus Dominus, etc.

   Aue mater, cuius partus
uere soluit compeditos;
Quia sola fides eius
Illuminat mente cecos.

Dominus soluit, etc.

   Aue mater, cuius partus
Aedificat Hierusalem;
Dum clementer nos ad eius
Coadunat uisionem.

Aedificans, etc.

   Aue mater, cuius partum
Laudat illa Hierusalem,
Et suspirat in eternum
Cuius fines dedit pacem.

Qui posuit fines, etc.

   Aue mater, cuius parius
Ex debita iustitia
Laudant ciues angelorum,
Laudat omnis creatura.

Laudate eum omnes angeli, etc.

   Aue, de cuius filio
Sion exsultant filie;
Dum de eius consortio
Sanctorum gaudent anime.

Exsultabunt sancti, etc.

   Aue mater, cuius partum
In tympanis meritorum
Sancti laudant ex gratia,
Mortificantes uitia.

Laudate Dominum in tympano, etc.




CONCLUSIO SALUTATIONUM.


   Aue gemma singularis,
Habens scripta mysteria
In eterni Pontificis
Rationali posita.
   Aue lamina aurea,
In te ipsa circumscripta,
Nomen propitiabile,
Quod est indicibile.
   Aue sola uirginitas,
Cuius Deus fecunditas,
Nostrum superhumerale
Diuina fit ex uirtute.

Postea dicenda est antiphona:

      Aue Regina celorum, etc.

Post quam est hec altera.

   Gaude Dei genitrix uirgo immaculata;
Gaude, que gaudium ab Angelo suscepisti,
Gaude, que genuisti eterni luminis caritatem,
Gaude, mater pietatis et misericordie;
Gaude, sancta Dei genitrix uirgo;
Tu sola mater innupta;
Te laudat omnis factura
Genitricem lucis;
Sis pro nobis, quesumus, pia interuentrix.
      Oratio: Deus qui de beate, etc.



HYMNUS I IN LAUDEM S. DEIPARAE.


   O Maria, nomen bonum,
Nomen memorabile:
O nomen quod melius est
Quam multe diuitie!
   Balsamum aromatizans,
Thus mire fragrantie,
Flos eternus, rasa senis,
Lignum semper uiride.
   Stella solis claritatem
Suo uincens iubare
Semper mater, quia nunquam
Eris sine sobole. 
   Speciosa, et suauis
Canticum letitie;
Predicanda, et laudanda
Priuatim et publice.
   Non hic tantum, sed in tota
Mundi latitudine,
Et in celis, angelorum
Dulci modulamine.
   Quam amare nolle nullus
Potest sine crimine;
Cui placare, fide stare,
Et Deo est uiuere.
   Dum nos tibi commendamus,
uota nostra suscipe
Dum te proni salutamus
Quamuis hoc rarissime
   Aue tibi coram tua
Dicentem imagine,
Incorrupta et fecunda;
Noli me despicere.
   Celum celi, domus Dei,
uas misericordie,
Pronum uero tibi constat,
Et omnino facile.
   Ad quoscunque uelis usus
Angelos transmittere
Quod exempla multa probant,
Que longum est ponere.
   Ideoque sanctum nobis
Gabrielem dirige,
Qui te matrem Dei sui
Salutauit congrue.
   Atque sancto grauidandam
Preconauit flamine,
Absque generatione
Naturalis copule.
   Ipsum ergo ad te nobis
Causidicum tribue,
Uti tibi preces nostras
Dignetur suggerere.
   Celestique corda nostra
Curet medicamine,
Quoniam sunt uanitati
Subdita superflue.
   Sed tu, mater gloriosa,
Miseris compatere,
Tendens autem, si quis petit
Sua uincula soluere.
   Nec dedignans miserorum
Aerumnas attendere:
Sed parata inuocanti
Cuilibet succurrere.
   O patrona peccatorum;
Huc ad nos conuertere:
Illustrato terras nostras,
uultus tui sidere.
   Et ex illa sede tua
Domum istam respice,
Et commenda Saluatori
Locum hunc assidue.
   Ac benigne nostri memor
Nos a malis eripe:
Beneficiisque tuis
Incessanter refoue.
   Qui nos tibi commendamus
Satis necessarie,
Implorantes opem tuam,
Super nos descendere:
   Pro peccatis quippe nostris
Tribulamur undique,
Et preualuerunt in nos
Hostium insidie.
   Qui nos dente genuino
Non cessant corrodere:
Heu miseri! cur sum natus
Tanta mala cernere.
   Mater pia, stella maris,
In hoc consolare me,
Et amico Dei magno
Nicolao condole.
   Et ancille Dei pie
Cunegundi condole,
Cuius pene iam defecit
Honor Reipublice,
   Esto eius interuentu
Custos huius uinee,
Et circumdans eam muro
Rapientes ab igne.
   Palmites, quos produxi,
Benedic et protege:
Ipsa quippe te dilexit
Affectuosissime.
   Semper ardens esse tue
Commoda Ecclesie.
Ergo et tu seruos eius
Consequenter dilige.
   Consolare destitutos,
Lapsis manum porrige,
308 Et educ de luto fecis,
Et lacu miserie.
   Nec nos mortis sempiterne
Comprehendant tenebre:
Sed illustret mentes nostras
Lux celestis gratie.
   Dono cuius sordes tantas
Possumus euadere:
Quibus membra suus mundus
Polluit nefarie.
   Tu es enim mater Christi,
Suauis memorie,
Ob quam nobis sunt aperte
Paradisi ianue.
   Que tam potens es in omni
Bonitatis opere,
Ut omnino sit beatum,
Qualis sis agnoscere.
   Benedictum nomen eius,
Sanctum et terribile.
Qui per orbem tuum nomen
Fecit esse celebre.
   Per quam posset reis suis
Peccata remittere.
Semper queso, pia uirgo
Mei reminiscere.
   Semperque ueritatis
Dona mihi obtine,
Ut me suo tueatur
Sacro moderamine.
   Sitque mee prece tua
Consolator anime,
Et infundat peccatrici
Oleum in lampade.
   Quo parata possit sponso
Celesti occurrere.
Aue uirgo singularis,
Sumens hoc benigniter,
   Aue templum gratiarum
Omnium capabile:
Aue cuius peccatores
Pascunt eleemosyne.
   Gaude felix, et ex ipsis
Unam mihi tribue,
Ut sublata per hanc omni
Hostium formidine,
   Sine fine possim Deo
Gratias rependere.
Benedicant te per euum
uirtutes angelice.
   Et ad laudem Creatoris
Te in omni tempore,
Omnes sancti benedicant
Et tu me, et ego te.



HYMNUS SECUNDUS IN DIuERSIS BEATAE DEI GENITRICIS CANTANDUS SOLEMNIIS.


   Aue sponsa insponsata,
Per quam orbis prorsus lapsi
Facta est ereptio,
Aue per quam prime matris
Est Eue redemptio,
Sancta Maria, ora pro nobis.

Aue sponsa, etc.

   Altitudo cogitandi
Tu inaccessibilis,
Inuisibile profundum
Angelorum oculis.

,
Sancta Dei genitrix, ora pro nobis.

Aue sponsa, etc.

   Omnia portantem portans,
Solium imperii
Tu stella demonstrans solem,
Sol diei mystici;
Occidentis astrum mundi,
Luminis conspicui,
Sancta uirgo uirginum, ora pro nobis. 

Aue sponsa, etc.

   Incarnationis diue
Uterus tu factus es.
Per quam renouatur omnis
Creature species,
Cum qua adoratur factor
Et origo omnium.
Angelorum Domina, ora pro nobis.

Aue sponsa, etc.

   Tu exstans initiatrix
Arcani consilii
Mirandorum uere Christi
Operum primitie,
Dogmatum illius exstans
Tu fons et initium,
Celorum Regina, ora pro nobis.

Aue sponsa, etc.

   Scala tu celestis, per quam
Descendit ipse Deus,
Sponsa traducens terrena
Super celestia.
Tu mater innupta omni
Honore superior,
uirgo perpetua, ora pro nobis.

Aue sponsa, etc.

   Demonum forte lamentum,
Meror et tristitia;
Angelorum, sed bonorum
Laus, decus, et gloria.
Electorum tu cunctorum
Satians letitia.
Templum Domini, ora pro nobis.

Aue sponsa, etc.

   Generans perennem lucem
Et inaccessibilem;
Sophorum super ascendens
Omnium scientiam;
Animarum tu sanctarum
Splendor et prudentia.
Sacrarium Spiritus sancti, ora pro nobis.

Aue sponsa, etc.

   Ciuicam uite coronam
Fructu uentris germinans;
Possidens diuinitatem,
Et in ea pullulans;
Nutricans humanitatem,
Et eam agricolans,
Tu sola sine exemplo, ora pro nobis.
uirginitas illa, cui sunt sua salua sigilla,
Et fecunda tamen, det nobis dulce iuuamen.





S. ANSELMI uERSUS DE PRAEDECESSORE SUO LANFRANCO.


Archiepiscopii non diuitias, nec honores
Lanfrancus subiit, sed curas atque labores.
Natus in Italia, Papiensi de regione,
Ciuibus egregiis, et honesta conditione.
Monachus atque prior Becci fuit, hinc Cadomensis
Abbas; post presul primas et Cantuariensis.
Totius Anglorum fuit Ecclesie reparator,
Et Northmannorum nichilominus auxiliator.
Huius doctrinam pars maxima senserat orbis;
Et commune fuit uiduis solamen et orbis,
Claudis, contractis, leprosis, demoniosis,
Surdis et cecis, nec non aliis uitiosis.
Post exhortamen non spreuit ferre iuuamen;
Sed dum uixit, erat spes omnibus atque leuamen.
Et quamuis epule cum potu deliciose, 
Et uestes fuerant sibi molles et pretiose,
Ipse tamen tectus fuit asperitatis amictu;
Semper de uili uiuens et paupere uictu.
uerus iustitie, non falsus in ordine cultor,
Nequitieque fuit rectissimus et pius ultor.
Asper in elatos, nulli pro munere supplex,
Innocuisque bonis et nullo tempore duplex.
Castus et incestis parcendo subueniebat,
Iustus et iniustos tolerando corripiebat.
Sic alios curans, pastoris opus faciebat,
Sic se conseruans, Domino per cuncta placebat. 
Hic uir tam sapiens, et in hoc luctamine fortis,
Non potuit tandem laqueos euadere mortis.
O quantos miseri tunc inuenere dolores!
Et gens Anglorum, quantos amisit honores!
Quo gemitu clerus, quo fletu monachus orat!
Et quantus dolor est quo sexus uterque laborat!
Si quis confidit totum se dicere posse,
Hunc ego confirmo non totum dicere nosse.
Et qui Lanfranco se iudicat equiparandum,
Illum iure facit presumptio uituperandum.
Sole sub undecima geminos subeunte dieta,
Felicis uite sibi ponitur ultima meta.
Regum Rex eterne Deus, rerumque creator,
Sis sibi perpetuus defensor et auxiliator.
uirgo Redemptoris mundi sanctissima mater, 
Illum conserua, ne spiritus atterat ater.
Omnes electi, precibus meritisque iuuate
Lanfrancum uestris, et uobis consociate.
uos quoque qui uitam gratanter adhuc retinetis,
Et spem uenture, donec superestis, habetis,
Hortor et admoneo quod eidem subueniatis,
Ut quod feceritis, post mortem percipiatis.
Nam qui propter eum supplex et sedulus orat,
Pro semet supplex et sedulus ipse laborat.
      Amen.





DE uERBIS uENERABILIS ANSELMI.




[EPISTOLA. ]

uenerabilis Pater Anselmus, dum adhuc esset abbas Becci, quadam die dum nimium mente meditabatur, et nimium cogitando quasi cogitationibus suis perturbabatur. Cui dixit quidam monachus eius qui forte presens aderat: »Domine Pater, pro Deo rogo, dicite quid cogitatis, quia uideo uos cogitationibus uestris turbari.---Dicam, inquit. Ecce hoc cogitabam, si esset aliquis homo diues qui haberet gregem ouium, et uocaret puerum tam debilem et paruum ut lupus ueniens facilius tam illum quam ouem aliquam asportaret, et illi oues suas commendaret custodiendas, ita tamen ut si quamlibet ex eis perderet. anima huius pro anima illius iret, non ualde timere deberet? Si autem uni cuilibet ipsarum ouium et forsitan infirmiori et stolidiori ceteras committeret  dicens: Ouis, habeto curam istarum ouium, et scito quia si perdideris aliquam earum, sanguinem eius de manu tua requiram, et erit anima tua pro anima eius, nunquid non timere deberet ouis illa? Quam securitatem habere posset? Ita est de me. Ego, inquit, ego sum puer paruus, ego infirma ouis et debilis, ego facilis ad rapiendum quasi quilibet alius, cui Deus credidit curam ouium suarum ut eas regam, custodiam, pascam, eo pacto ut si negligentia mea aliqua ex eis perierit, erit anima mea pro anima eius, et sanguinem eius de manu mea requiret Deus. Ideo timeo, ideo conturbor, quia scio  horrendum esse in manus Dei uiuentis incidere.« Et  frater propitius ait: »Domine, sit uobis Deus, quare talla cogitatis et dicitis? Nullus hoc cogitat quod cogitatis, ecce alii abbates gaudent et leti existunt.« Respondit: »Fortassis Deus dedit illis securitatem, ideo iocundantur et hilarescunt; mihi autem non dedit, idcirco iure timeo, quia scio illum pecuniam suam exigere cum usuris ab iis quibus eam commisit.«



DICTA ANSELMI.

Iudicium regale est iudicium sponte quesitum, monachi iudicium imperatum. Abstinentia cuiuslibet secularis potentis ex propria uenit uoluntate. Abstinentia monachi ex prelati pendet arbitrio. Tristitia regis uel cuiuslibet potentis est superba. Tristitia monachi  suauis est et compunctione plena. Tria sunt que hominem faciunt honeste uiuere inter homines: uerecundia, silentium, modestia.

Quidam monachus Becci petebatur ad episcopatum Ecclesie Beluacensis, cumque S. Anselmus abbas huic electioni assensum prebere nollet, et monachum suum petentibus non concederet, dixerunt petitores: »Domine, nos eligimus eum, non ipse se ingerit, quare non uultis concedere quod petimus?---Si, inquit, ipse Deus me eligeret, adhuc timerem, quia ipse per prophetam elegit Saulem, et per semetipsum Iudam traditorem, qui ambo reprobati  sunt.





309-310 QUAEDAM DICTA UTILIA *



COLLECTA EX DICTIS S. ANSELMI CANTUARIENSIS ARCHIEPISCOPI  .


O homo, qui ex anima rationali et humana carne subsistis, conditionis misere, repletus multis miseriis, miser et miserabilis; homo pauper, cecus, nudus, plurimis necessitatibus subditus, ad cor tuum reuertere. Quid foris uagaris? Quid foris queris? Quid in carnalibus studes? Quid in secularibus te  implicas? Quid in uanitatibus te inuoluis? Inferioribus delectaris, et ab omnibus interioribus et superioribus elongaris; per ea que foris sunt diffunderis, et in his que intra te sunt confunderis. Quanto magis ad mundum accedis, tanto longius a Deo recedis. Quanto magis foris es sapiens, tanto magis intus stultus efficeris. Quanto magis extra lucraris, tanto magis intus perdis. Quanto magis in iis que foris sunt uagaris, tanto magis intus euacuaris. Quanto magis in temporalibus es sollicitus, tanto magis in spiritualibus es mendicus. Quid est quod omnia ordinas, et te ipsum non uis ordinare? Quid in omnibus es prudens, et circa temetipsum insipiens? Quid est quod omnia que foris sunt sollicitus es bona facere, et temetipsum sinis semper esse malum et inutilem? Dormit in  te Spiritus Dei, et uigilat in te spiritus mundi? uacat in te ratio, et uiget in te sensus? Exstinguitur in te Spiritus Dei, et dominatur in te caro mundi? Feruet in corde tuo amor terrenorum et moritur in te amor eternorum bonorum? Mundum diligis, et Deum derelinquis? Omnium recordaris, et tui ipsius obliuisceris? Que super terram sunt desideras et diligis, celestia uero non curas? Appropinquas ad interitum, et longe fis a salute? Curris ad diabolum, et prolongaris a Deo? Redi, redi, preuaricator homo, ad cor, quia loquitur Deus omnipotens pacem ei qui conuertitur ad cor. Omnia mundi huius tibi dedit Deus, et tu propter omnia relinquis Deum? Omnia propter te fecit Deus, et tu propter omnia dimittis temetipsum? Propter omnia que occurrunt tibi dimittis Deum, et  idcirco omnia dimittent te. Propter creaturas relinquis creatorem, et ideo contra te insurgent omnes creature, quia offendendo Creatorem, offendisti omnem creaturam. Et ideo omnes creature, que facte sunt in ministerium et utilitatem tuam, conuertentur ad uindictam et penitentiam tuam; et ue tibi erit sine fine, quia noluisti habere bonum sine fine.

Recognosce itaque, homo, recognosce temetipsum. Recogita quod nichil facis. Attende quod uilis et malus es. Plange, homo miser, plange, incessabiliter peccata tua. Dele lacrymis malitias et miserias tuas, quia uoluntate propria peccasti. Displiceat tibi super omnia. Displiceat tibi toto corde, et continue  displiceat tibi, quod Dominum immense maiestatis, habentem potestatem omnis carnis, et mittere corpus et animam in gehennam, ausus fuisti offendere. Amarescat tibi amarissime cor tuum, quod Deum summum Patrem incomprehensibilis maiestatis, misericordie ineffabilis, qui benignus et misericors est super ingratos et malos, faciliter, uoluntarie, libenter et delectabiliter offendisti. Totus displiceas tibi, ut possis totus placere sibi, qui est summus, uerus et solus Deus, cui nemo placet, nisi qui sibimetipsi displicet; et nemo displicet, nisi qui sibimetpsi placet. Dissipat namque Deus ossa eorum qui hominibus placent, et quod altum et pulchrum est apud homines, abominabile est apud Deum. Mirum est de te, homo miser; ad mala quippe totus es auidus, totus  promptus, totus facilis, totus sapiens et mobilis, et totus sollicitus ad malum. Ad bona autem totus es durus, totus piger, totus incredulus, et rebellis es ad bonum.

Unde tibi hoc nisi a carne, quam tantum diligis et sequeris. Quia uero carnem sequeris, carnem diligis; et quia carnem sequeris, opera carnis facis, et cum ipsa punieris. Carnis tue fructus est libido, concupiscentia, infirmitas, fragilitas et dolor. uermis et putredo, putens et fetidus fetor. Tu ipse es tenebris ignorantie sic excecatus, ut nescias quid sis. Non attendis quo uadis, nec animaduertis factum tuum, neque insidias inimici et tentationes fraudulentas intelligis, totus negligens, nec cogitas quo tendere debeas. uiam nescis, et non inquiris, grandis  namque tibi restat uia; sollicite queris cibum, uestitum, et requiem, et omnes carnis necessitates quando indiges; de uita uero et salute anime tue semper tepens non curas, licet semper indigcas, plenus malitia et nequitia. Miser homo ut miserum corpus pascas et uestias, et carnis uoluptatibus, que post paucos dies a uermibus deuorabitur, satisfacias, sollicitus laboras, curris et discurris, uigilas, somnum non capis oculis ut repleas uentrem, et pro anima tua, que Deo presentanda est in celis, cur non sollicitus fatigaris; ut ipsam pascas bonis operibus, et induas uirtutibus, ne appareat confusio nuditatis eius? Homo tristis queris semper implere uentrem, et cur non pascis animam esurientem? De uase stercorum semper curas, et de Dei imagine cur  non curas? Pascis sterilem, et que non parit, animam esurientem non satias bonis? ue tibi est, quia anima tua propter famem in te deficit. ue tibi, et ue tibi erit, quod reddis que sunt Cesaris Cesari, et non reddis que sunt Dei Deo; et ideo maledictus es a Deo, et confunderis ab eo. uide, miser homo, uide, quia totum est uanitas, totum stultitia, totum dementia, quidquid cogitas, quidquid uis, quidquid loqueris, quidquid facis in hoc mundo, preter id solum quod in Deum, et propter Deum, et ad honorem Dei facis. Quidquid sine Deo facis, totum est malitia et uanitas, quia nichil est bonum sine summo bono. Certe magis miseria hominis est cum illo non esse, sine quo esse non potest.


uide, homo miser, quia ad imaginem et similitudinem Dei creatus es, et propter nimiam caritatem Domini nostri Iesu Christi morte turpissima redemptus et liberatus es, et ad uidendam claritatem summi Dei sola inestimabili misericordia sua uocatus es, et plurimis beneficiis ex quo esse cepisti, ab altissimo Patre totius ueritatis ad uitam eternam cum ipso habendam per unicum filium suum inuitatus es. Miser homo, recognosce hunc honorem. Intellige dignitatem et honorem tuum, quo a tanta maiestate honoratus es. Aeternus enim Deus et immensus creauit te, formauit te, et inuitauit te. Maximus honor, et amplissimus a mor. Cognosce, o homo, honorem tuum, et curre, gratias agens, ad inuitatorem, ne forte si ingratus ire nolueris, sed aut uilla, aut  bobus, uel uxore te impedieris, iratus Dominus iubeat te succendi, et tibi ostium uite eterne in perpetuum claudatur. Cognosce ergo, o homo, honorem tuum, et honora Creatorem tuum. Sed heu! hodie recte potest dici de te, homo: Homo cum in honore esset non intellexit; comparatus est iumentis insipientibus et similis factus est illis. Dignum certe et iustum est ut qui noluit esse socius angelorum, fiat similis iumentorum, et qui destruxit in se imaginem et similitudinem Dei, dignum est ut imago et similitudo iumentorum adhereat ei. Cognosce ergo te, miser homo, cognosce te meliorem esse auibus, digniorem cunctis animantibus. Noli similis esse iumentis insipientibus, que tantum uitam presentem cogitant, que tantum carnalia et corporalia appetunt, terrena et temporalia diligunt, quia nec alia sciunt.


Homo, non te subiicias carni, non sis amator mundi. Nec te sustineas esse filium diaboli, propter honorem potentissimi, sapientissimi et incomprehensibilis Patris tui altissimi Dei. Propter admirabile nomen Dei eterni non te constituas aduersarium et homicidam tui. Propter amorem benignissimi Dei  non te facias inimicum et contrarium omnipotentis Dei. Propter magnitudinem et dilectum Filium Dei Christum Dominum non te facias socium demonum, et combustionem ignis eterni, qui redemptus es pretiosissimo sanguine Agni immaculatissimi. Noli tantum pretium uilipendere, quod pro te Filius Dei dignatus est exsoluere, ne sempiternis inuoluaris incendiis. Tunc enim penitentiam maximam habebis, sed sine remedio. Tunc dolorem inopinabilem patieris, sed sine fine tormentis plenus eris, nunquam tamen alleuiaberis. Quia quisquis non flebit, flendi dum tempus habebit, eterno luctu lugebit, sed sine fructu. Redi ergo ad te, redi, nec tardes conuerti ad illum qui te sua potestate fecit, sua sapientia redemit, sua inenarrabili bonitate ad se uocauit, et  exspectat adhuc quotidie, et coronabit. Quid queris extra illum? Quid? Quid desideras preter ipsum? Quid tibi placet sine ipso? Ipse fecit omnia, ipse habet omnia, ipse est omnia. Quidquid bonum cupis, quidquid pulchrum queris, quidquid dulce et delectabile requiris, totum in ipso inuenies, et in ipso perfrueris; si gaudere uis, ipse gaudium est, etc.



Exponente magistro Anselmo, hec collegit N. Amanuensis.


Deus solo uerbo uel uoluntate plasmauit hominem, non per angelum, ut quidam uolunt. Et nota quod in aliis operibus ait Genesis: Dixit Deus, et facta sunt. Sed cum de creatione hominis loqueretur ait: Manus Dei fecerunt hominem; uel: Faciamus hominem  ad imaginem et similitudinem nostram, non quod tamen magis factus sit quam alia; sed ut ostendatur dignitas hominis, qui ab ipso summo Deo artifice non ab opificibus eius, et cum consilio magno sic factus. Ad imaginem Dei dicitur esse, quia rationalis et sapiens ut Deus. Ad similitudinem ita. Deus unus est, non ut nos in quibus diuersa, ut substantie uel accidentia uniuntur in unum, sed ineffabili modo et in omnibus est, et omnia complet, et tamen pro rebus immutatur. Illis incisis, non inciditur; truncatis, non truncatur; augmentatis, non augmentatur; diminutis, non diminuitur; sordidatis, non sordidatur. Quod si queratur quomodo hoc potest sciri, anima est inde similitudo, anima ut in corpore pro quo inciso, non inciditur; augmentato, non augmentatur; imminuto, non imminuitur; et sic ut ad similitudinem Dei istud sciendum, quod Scriptura raro dicit hominem imaginem Dei, quod soli conuenit Filio Dei, sed ad imaginem. Augustinus: Omnis  Adam, dum uult peruerse esse similis, cadit in captiuitatem, unde clamet ad eum a quo cecidit: Quis similis tibi? Est autem homo iustus qui diligit inimicos, et benefacit eis, similis est Deo ad cuius imaginem factus est, qui solem suum facit oriri super iustos et iniustos, et pluit super iustos et iniustos; sed hec obedientia est, non superbia. Est ergo bene similis qui credit Deum summum esse, nullo egere, se uero non per se, sed apud Deum esse: qui uero per se uult esse ut Deus, a nullo est. Peruerse uult similis esse, ut diabolus qui noluit sub eo esse; et homo qui. . . . seruus noluit teneri precepto, uoluit ut nullo sibi dominante esset quasi Deus.



Magister Anselmus super uersum illum: Decebat enim eum per quem omnia et ex quo omnia .


Deus omnipotens si nullam penitus creaturam fecisset, in seipso plene beatus esse potuit, quippe nullo indigens, sed sibimet usquequaque sufficiens. uolens autem ea summa bonitate creaturam beatificari, quod ipsius tantum cognitione et amore futurum erat, angelicas creaturas fecit a quibus laudaretur, non ut ei de laude eorum aliquid accresceret, sed ipsis. Porro eadem bonitate, ut laus imperfecta non esset, corpoream creaturam condidit ac beatificare uoluit. Hac de causa spiritum rationalem corpori  indidit, qualiter bene regendo ipsum, simul cum corpore in Deo beatificaretur; et ita laus Dei ab omni creatura plena esset. Inde est quod omnia laudare Deum dicuntur, dum rationales creature, angeli scilicet et homines, miram Dei potentiam et bonitatem tam in se, quam in ceteris creaturis nitantur et laudant. Sic ergo Apostolus ait: Propter eum omnia, scilicet laudandum et glorificandum, et per eum omnia nichil, scilicet superflue. Quod si uerum est, imo quia uerum est, hominem ad gloriam duci  necesse est: que cum necessitas non aliunde quam ex maxima Dei, quam prediximus, bonitate descendit, homo a peccato suo perditus est. Ergo ad gloriam non ducitur, ergo ipse non laudat; consequenter igitur corporea creatura non laudat; otiose igitur facta est. Quod si ita est, ergo nec ipsi angeli plene laudant, cum numerus eorum sit diminutus. Ut autem hec omnia inconuenientia ab ipso quo procedunt fonte supprimamus hominem perditum ad gloriam duci constituamus, cuius gloriose saluationis ordinem, ipso auctore adiuuante, uideamus. Deus hominem ipsum sic in medio condidit, ut si obediens ei existeret, paracta obedientia, sine interposita morte de mortali immortalis fieret, sin autem de mortali in mortem precipitaretur. Persuasus ergo a  diabolo, iuxta terribilem Dei comminationem de mortali mortuus factus est, et iuste a diabolo possessus cui sponte consenserat. uoluit tamen eum Deus requirere, quia licet sponte, aliena tamen cecidit persuasione. Diabolus uero requiri non debuit, quia in nature sue firmitate per se ipsum, nulla extrinsecus persuasione cecidit. Oportuit ergo ut auctorem salutis haberet, per quem iusta ratione ad Deum rediret. uideamus ergo quis ille auctor esse potuerit. Si Deus simpliciter esset, poterat quidem diabolum uincere, hominem eripere; sed hec sola iam esset potentia, non ratio iustitie, si diabolo, qui mortis habebat imperium, sicut ait Apostolus, quamuis rem alienam iniuste inuasisset, tamen sponte  assentientem iuste obtinenti hominem sic subditum auferret. Si homo simplex esset, quomodo in natura corrupta resisteret, qui in meliori statu positus, tam facile succubuit? Hic notandum est quia gratia Dei uim non infert libero arbitrio. Rursus, si hanc pugnam angelus insumeret, quare propterea diabolus  uictus etiam hominem amitteret, ratio non esset. Sed nec angelus in homine hoc poterat, quia si in sua simplici et forti natura infirmus inuentus est, multo magis infirme huic nature, humane uidelicet, admistus debilis inueniretur. Oportet ergo ut auctor ille salutis Deus in homine sit, qui ex hoc quod Deus est, possit; ex hoc quod homo, debeat congruo multum ordine; ut sicut diabolus mala fraude primum rem inuasit alienam, ita Deus bona, ut ita dicamus, fraude rem suam efficeret per gratiam: et sicut homo ille propria libertate succubuit, ita homo iste ex arbitrii libertate diabolo resisteret: quem et pati oportuit, ut diabolus in eo peccaret in quo culpam non reperit illum puniendo. Hunc quippe, sicut et ceteros, omni genere tentationis aggressus est, blandis  primum, ut draco, deinde asperis, ut leo: ad ultimum occidit; et sic iustissime omne suum in homines dominium perdidit, dum se ultra licitum extendit. Unde adhuc lex communis habet, ut debitum perdat qui plus quam debitum exigit. Sicut ergo in ipsum qui ei non consensit, ius amisit, ita in omnes filios eius qui eius innocentiam imitantur. Nunc uero iste in morte remanere non debuit, quia hoc modo nec sibi nec alteri profuisset. Per passionem ergo consummandus erat, ut ita suos sequaces consummaret; et hoc est quod Apostolus ait: Decebat, etc. Singulos passus nota. Decebat multos filios in gloriam adducere eum, scilicet Patrem, propter quem, scilicet laudandum et glorificandum, facta sunt omnia; et hoc dando auctorem salutis, scilicet  Christum, et hunc dando passioni, et sic consummando. Quem ordinem si diligenter attendis, uidebis hominem debuisse saluari, etiamsi nullus angelus cecidisset.



SANCTI ANSELMI CANTUARIENSIS ARCHIEPISCOPI OPERUM PARS TERTIA EPISTOLARUM LIBRI QUATUOR.





311 MONITUM.

Sanctus Anselmus egisse se monachum per annos triginta tres cum Baldrico priori Beccensi ipse iam Cantuariensis archiepiscopus scriberet, ipsemet testatur in epistola 7 libri III, tribus uidelicet annis absque prelatione, quindecim in prioratu, totidem in abbatia, e qua ad Cantuarienses infulas abductus est. Eo itaque ordine ipsius epistolas quatuor his libris seorsim dispositas habes. Primo libro continentur quas scripsit nondum abbas; secundo, quas dedit abbas; tertio et quarto, quas misit archiepiscopus. Quartum hunc, quem adiecimus, librum implent epistole que hactenus inedite fuerunt, et quas ex diuersis mss. deprompsimus.





[EPISTOLAE.]



LIBER PRIMUS EPISTOLAS CONTINENS QUAS SCRIPSIT ANSELMUS NONDUM ABBAS.



EPISTOLA PRIMA AD LANFRANCUM. De ipsius in archiepiscopum electione gratulatur. Et ei scyphum amice donatum amice remittit.
[1 1Kb]

Suo domino et suo Patri, multum cum amore catholicis reuerendo, et cum reuerentia amando archiepiscopo LANFRANCO, frater ANSELMUS suus totus.

Gloria in excelsis Deo, qui  fidei et sapientie  uestre lucernam in eminenti constituit candelabro, ut luceat omnibus, qui in domo eius sunt. Oramus itaque omnipotentem Deum, ut illa sic ardeat, ut non consumatur 2 1Kb] ; sic luceat aliis, ut sibi nunquam exstinguatur; ut post sue lucis diuturnam Anglis impartitionem, transferatur ad diuine lucis eternam cum angelis [3 1Kb] participationem. Sicut enim bona nostra, si qua sunt, esse uestra optamus; ita  uestra, quecunque sunt, esse non nostra nequaquam putamus. Quamuis namque tot rerum inopinate mutationes sepe uos mihi conentur subtrahere, nullatenus tamen poterunt ut non dicam coherentes animas nostras ab inuicem distrahere, certe adherentem animam meam a uobis abstrahere. Quapropter, ut taceam quod uos scitis, et ego non dubito, quia quem interiorem si non geritis, minime potestis  fugere: utique enim, qui uos quocunque eatis prosequitur, et ubicunque maneat amplectitur, non penitus ualetis deserere. Scyphum charum, quem cariori karissimi dedistis, sicut dominus Hernostus mihi retulit, uelle uos hilari benignitate et amica confidentia dixistis. Donum igitur uestrum nequaquam uobis reddo, ne quomodo minus uobis reddar obnoxius; sed libentissime uobis dono, quod  id mundo carius possideo. Legant dilectissimi fratres nostri, qui uobiscum sunt, post litteras uestre sublimitati directas, hanc breuissimam et sufficientem sibi missam nostram epistolam: desiderium uestri mihi semper crescit; et amor, cuius olim mihi conscii fuistis, nunquam decrescit.



312 EPISTOLA II [4 1Kb] . AD ODONEM ET LANZONEM. Sanctioris uite normam a Lanzone rogatus prescribit.

Dominis, amicis, fratribus karissimis, ODONI [5 1Kb] et LANZONI, frater ANSELMUS Beccensis, uita peccator, habitu monachus; pro eternis temporalia despicere, pro temporalibus eterna percipere.

Quoniam uerus amor, sicut laudabiliter impenditur,  sic irreprehensibiliter amando exigitur, puto me impudentem non esse, si meum erga uos aliquatenus uobis ostendo amorem, ut uestrum mihi possim aut acquirere, aut acquisitum reddere perfectiorem. Sed quoniam propter nimis disiunctam conuersationem nullis aut obsequiis, aut saltem colloquiis ipsum de bonis cor meum potestis percipere, uel epistolaris salutatio sit uobis signum dilectionis uestre memoriam in me uigere. Cum enim primum uestra reuerenda fraternitas paruitati mee se notam fecit  per suam presentiam, sic eam sibi anima mea caritatis amplexu alte impressit astringendo, ut eius imaginem in se perspicuam exprimeret diligendo, per quam uos semper presentes tenet etiam absistendo: unde licet rarus sit aspectus, non tamen rarus, sed continuus est affectus. Hactenus duobus spontanea caritatis est digesta salutatio, deinceps uni persoluetur debita exhortatio; uni quidem uestrum, quia ab uno est postulata, addicitur, sed duplici emolumento laboris gaudebo, si ab utroque uelut sibi dicta accipitur. Equidem memini, domine mi, et amice et Lanzo, sanctum tuum bene uiuendi feruorem, multis meum precibus postulasse teporem, quatenus suis cum commonitoriis litteris ad spiritualem accenderet amorem. Quod quoniam inconueniens  existimabam, ut frigidus calidum calefacere tentaret, utique uolui recusare, sed rursus considerans quia frigido flatu feruens ignis augetur, non omnino quod petebas potui recusare. Quapropter cum hoc, quod a me poscis, ubique in sacris paginis multo melius possis inuenire, et mansuete grauitati tue uelim, ob sui reuerentiam, quantum in me est, libenter obedire, sic inter utrumque incedam, ut primum studendi in sacra Scriptura tibi curam iniungam; deinde in mea persona non ex  mea, sed ex eiusdem Scripture sententia, pauca subiungam  .

Moneo itaque et precor, carissime, quatenus, sicut scriptum est, Omni custodia serua cor tuum , nichil sit, quod mentem tuam a sui reuocet custodia. Sollicite discutiat quid quotidie acquirat proficiendo; ne quid, quod absit! perdat deficiendo. Sicut enim in uirtutibus difficilius est [6 1Kb] , aliquid non habitum conando assequi, quam desidia carere, ita grauius est recuperare quod per negligentiam amittitur, quam adipisci quod nondum quis habuisse cognoscitur. Semper igitur, dilectissime, preterita quasi pro nichilo sic deputes, ut et illa ad que profecisti tenere non [7 1Kb] contemnas; et his aliquid addere, licet per infirmitatem nequeas, tamen  per importunitatem semper contendas. Quoniam namque inter multos uocatos pauci sunt electi, certi sumus omnes, ueritate dicente: sed quam pauci sint, incerti sumus cuncti, ueritate tacente. Quapropter quicunque nondum uiuit ut pauci, aut uitam suam corrigendo inter paucos se colligat, aut cum certitudine reprobationem timeat. Qui uero se de paucis esse iam iudicat, non statim de securitate electionis confidat. Quippe quoniam nemo nostrum scit in quantam paucitatem redigantur electi, nullus utique nouit si iam sit inter paucos electos, licet iam paucorum sit similis inter multos uocatos. Nullus igitur retro respiciendo penset quam multos in uia celestis patrie precedat; sed indeclinabiliter in anteriora intentus [8 1Kb] , sollicite consideret si iam  pariter cum iis, de quorum electione nemo fidelis dubitat, incedat. uide igitur, dilectissime, ne qualibet occasione [9 1Kb] timor Dei, quem concepisti, tepescat; sed semper quasi indeficienti studio uentilatus in dies feruescat, donec tibi in securitatem mutatus eternam lucescat.

 ualde namque cauendum est, frater amantissime, illud quod multi, et non tam numero multi, quam sensu stulti, faciunt, qui quanto diutius uiuunt, tanto maiorem sibi spem uiuendi nutriunt, et timorem festinantis mortis abiicientes, a proposito sancte uite deficiunt. uerum namque est quia  quanto diutius uixit aliquis, tanto breuius uicturus est; et quanto fit longius a die natiuitatis sue, tanto fit proprior diei mortis sue, et retributioni totius uite sue. Sicut igitur [10 1Kb] uides per singulos dies in preteritum uitam tuam crescere, ita certus esto spatium bene uiuendi quotidie tibi decrescere. Esto itaque, amice mi, sollicitus, ut spatium uite, quod tibi restat, quia nescis quam breue est, sic expendas, ut de die in diem sanctum mentis propositum [11 1Kb] ad meliora extendas, quatenus si quid te grauat bene uiuere, quanto magis laborem tuum ad finem festinare, et te ad requiem et coronam appropinquare consideras [12 1Kb] ; tanto fortius instando, et letius perseuerando, uiriliter confortatus proficias. Ab inceptis ergo nulla lassitudine deficias,  sed potius que tibi expediunt, et que nondum es aggressus, in spe superni auxilii pro amore felicis premii incipias, ut ad sanctorum beatum consortium, Christo ducente, peruenias.

Excedit iam modum nostra epistola; sed ut illis pariter desinat, quibus communiter incepit, attendite, duo amici mei; audite, ambo dilecti mei; tenete, rogo, finem fatue mee allocutionis in memoriam mutue nostre dilectionis; fatuam dico locutionem, quod meum est; sed non sententiam, quod Dei est. Audite ergo, et ne propter id quod meum est id quod Dei est [13 1Kb] contemnatis. Si quando mundus in aliquo sui generis fauore uobis ridet, nolite illi arridere: utique non ad hoc ridet ut in fine rideatis, sed ut sub principe suo irridente, cum ipso  lugente lugeatis. Potius ergo, quoties uobis riserit, risum eius horrete, horrendo ridentem irridete, ut post irrisorem eius irrideatis, et ipso lugente rideatis. Amici [14 1Kb] mei, nolite diligere mundum, nec ea que in mundo sunt ; ueraciter enim scriptum est, quia mundus transit, et concupiscentia eius ; et quia amicus huius seculi inimicus Dei constituitur . Non habet fenum in cornu  , aurum habet in cornu, sed posteriora uidete; fenum habet [15 1Kb] in cauda; cauda ferit ille, cauete. Cauete, inquam, et ualete [16 1Kb] .



EPISTOLA III [17 1Kb] . AD ROBERTUM MONACHUM. Eius preces, et Anastasii commonachi amicitiam requirit.

Domino dilectissimo reuerendo monacho ROBERTO, frater ANSELMUS Beccensis, inter sancte conuersantes tantum minimus, sic in temporalibus uelle eternitatem, ut in eternis nolit temporalitatem.

Cum considero, strenue miles Dei, et mihi carissime, cum considero tue prouectus strenuitatis [18 1Kb] et mee sterilitatem inertie, uix suggerere sanctitati tue presumo mutue nostre mentionem amicitie. Quia enim in cunctis tepide uite mee actionibus nichil est quod beneficiis tue dilectionis possit compensari, 313 erubesco uel a te debitum amici exigere, uel  saltem amicum tuum nominari. Sed rursus, cum in reditum patrie superne alios facile currere, me uero peccatis et tepore grauatum [19 1Kb] in eadem uia uix moueri intueor, magna necessitate cogente, ad precurrentes me ex intimo corde clamare compellor; non ut uelocitas eorum prestolata lentum, reddatur tardior; sed ut tarditas mea a currentibus rapta, fiat uelocior. Quapropter cum orationes mee tales sint, ut uel nichil uel parum prosint mihi, quas tuas esse proposui offerre non presumo tibi; sed precor, ut feruore tuarum accendantur, quatenus efficaciter mihi prosint [20 1Kb] et tibi. Sic enim coram Deo uult cor meum, et sic ad Deum orat os meum: ut quidquid [21 1Kb] prodesse debet mihi, non minus prosit tibi quam mihi. Age ergo, uir uenerabiliter amabilis et amabiliter  uenerabilior; certus esto, dum uiuo, de hac nostra uoluntate, et sollicitus esto de perficienda in me, que tua erit, caritate. Si enim oraueris pro proximo, scio uerum esse quod tibi retribuetur; et si impetraueris, scito tuum esse quidquid mihi tribuetur. Quod ut efficacius efficias, precor, obsecro ut illi sancto uiro Anastasio, cuius desiderabili societate frueris, me commendando quantum absentem potes, notum [22 1Kb] facias, ut et illum amicum tuum mecum communices, et me seruum tuum cum illo participes. Quatenus ex hac die dum uiuimus per te et tecum, et ego illum uenerer amicum alterum Robertum; et ille possideat seruum eumdem Anselmum. Quia enim non sum dignus, non audeo petere, quod tamen uelle presumo, ut ego uelut alter Robertus  utar eodem Anastasio, et ipse me fruatur quasi altero Roberto: cuius bonus odor iam per multos huius patrie suauiter diffusus, quanto delectabilius  anime mee fragrat; tante ipsa ad eius amicitiam et notitiam ardentius flagrat. Quas iam, ex quo uitam eius audiui, habeo et amplector, quantum possum; et oro oret et ipse mecum, ut tanto nobis crescant, quantum in Deo crescere possunt. Ambo, karissimi, ualete. Obsecro, in Babylonia sentite idipsum, ut in Hierusalem participetis in idipsum. Non hoc dico quasi timens uobis aliquando discordiam uenire, sed uere cupiens a uobis nunquam concordiam abire.



EPISTOLA Iu. AD GONDULPHUM. Etsi infrequentius scribat, non tamen obliuisci eius, ad quem esset frequentius scribendum.

Domno reuerendo, fratri carissimo, amico certissimo, domno GONDULFO, frater ANSELMUS salutem.


Cum tibi propono scribere, anima dilectissima anime mee, cum tibi propono scribere, incertus sum unde potissimum exordiar allocutionem meam. Quidquid enim de te sentio, dulce et iucundum est cordi meo: quidquid tibi opto, id est quod optimum excogitat mens mea. Talem enim te uidi, ut quomodo tu scis te diligerem; talem te audio, ut quomodo scit Deus te desiderem: unde fit ut quocunque tu uadas, amor meus te prosequatur; et ubicunque ego remaneam, desiderium meum te complectatur. Et eum rogitas me tuis nuntiis, hortaris me tuis litteris, pulsas me tuis donis, ut memor sim tui: Adhereat lingua mea faucibus meis si non meminero tui : si non proposui Gondulfum in precipuis amicitie mee. Non hic dico Gondulfum laicum meum patrem, sed Gondulfum monachum,  nostrum fratrem. Qualiter namque obliuiscar tui? Is enim qui cordi meo uelut sigillum cere imprimitur, quomodo memorie mee subtrahetur? Preterea cur, sicut audio, tanto merore quereris quod nunquam litteras meas uideas, et tanto amore queris ut eas sepe accipias, cum meam conscientiam tecum semper habeas? Te quippe silente, ego noui quia diligis me; et me tacente, tu scis quia amo te . Tu mihi conscius es quia ego non dubito de te; et ego tibi testis sum quia tu certus es de me. Quoniam igitur nobis nostrarum conscii sumus conscientiarium de inuicem, hoc tantum restat ut ea que erga nos sunt mandemus ad inuicem, ut pariter uel gaudeamus, uel solliciti simus  pro inuicem. Que autem erga me sint, et pro quibus te uelim mecum gaudere, uel esse sollicitum, melius disces per huius schedule latorem, quam per  epistole scriptorem. Saluta dominum Lanfrancum iuuenem nepotem reuerendi domini et Patris nostri Lanfranci archiepiscopi, et offer eis fidelis nostri seruitii uoluntatem. Quoniam enim tam propinquus et dilectus est eius quem sic amando ueneror, et uenerando amo, ut amem quod amat, et quia mores eius amabiles audio: si dignatur et ei fidelitatem nostram offero, et eius amicitiam expostulo. Saluta domnum Osbernum qui uobiscum est, sicut dilectum fratrem nostrum pro Osberno defuncto dilectissimo meo, ut rogem te et omnes amicos meos, quam scio sermone minori, et quam possum affectu maiori, ubicunque Osbernus est, anima eius anima mea est. Accipiam igitur in illo uiuus quidquid ab amicitia poteram sperare defunctus, ut sint otiosi me defuncto.  uale, uale, mi carissime, et ut secundum importunitatem tuam retribuam tibi, precor et precor, et precor, memento mei, et ne obliuiscaris anime Osberni dilecti mei. Quod si te nimis uideor onerare, mei obliuiscere, et illius memorare. Domno Henrico misi alteram epistolam; sed commutatis uestris nominibus per omnia, et tua sit sua, et sua sit tua.



EPISTOLA u [23 1Kb] . AD HENRICUM. Se Henricum impensius amare propter bonos mores et religiosam conuersationem: et quod amici absentia per obedientiam sustinenda est.

Domino et fratri carissimo HENRICO, frater ANSELMUS salutem.


Quanto, dilectissime, conuersationem tuam erga cunctos [24 1Kb] ad morum honestatem cum religione sanctitatis in dies crescere mihi fama testatur: tanto utique cor amici tui desiderio uidendi quod amando audit, et fruendi [25 1Kb] quod audiendo amat, inflammatur. Quoniam autem nos ad inuicem non dissimiliter amari non ambigo, nosmet quoque ab inuicem similiter desiderari non dubito. Quorum enim mentes in unam ignis dilectionis [26 1Kb] conflat, his non immerito molestum est, si eorum corpora locus conuersationis disiungat. Sed quoniam siue uiuimus, siue morimur, non nostri, sed Domini sumus , plus est attendendum nobis, quod facit de nobis Dominus cuius sumus, quam quod nos uolumus, qui nostri non sumus. Sic ergo seruemus desiderium  fraterne caritatis, ut seruiamus imperio superne uoluntatis, et sic exhibeamus obedientiam subiectionis, quam exigit omnipotens dispositio, ut retineamus affectum dilectionis, quam largitur diuina distributio. Non enim melius Dei ordinationem nostre utilitati [27 1Kb] ualebimus contemperare, quam si in nostra dispositione [28 1Kb] eius uoluntati uoluerimus  obtemperare [29 1Kb] . Denique quoniam utrique plures presentes, quos ab iis dilecti pariter 314 diligimus, habemus; ipsis cum rationabili delectatione fruentes, eisdem non cum delectabili ratione fruendos aptemus: et ut quandoque cum presentibus et absentibus amicis simul presentes ipso Deo confrui possimus, instanter oremus. Cum enim superna ducente clementia ad patriam, ad quam anhelamus. ueluti non eodem tramite perueniemus, eo letiores quo quasi ex diuersis exsiliis reuocati conueniemus. Non sic hortor serenitatem tuam, carissime, timendo quod ita non facias, sed cupiendo quatenus ad id quod bene facis, indeficienter proficias. Commendo tibi domnum Herluinum dilectum et dilectorem nostrum, sicut ex eius conuersatione cognosces,  qui melius tibi que sint erga me, et pro quibus tuam rogem dilectionem, poterit dicere, quam ego epistolari breuitate. Litteras, quas domno Gondulfo misi, mutato nomine, tuas et tuas illius puta. Quidquid enim dilectio nostra aut sese intimando, aut aliquid rogando scribit aut tibi, aut illi, hoc ipsum dicit et tibi et illi; sed quoniam pro dilectissima mihi anima Osberni defuncti fratris nostri, nec Deum orare, nec homines rogare possum quod mihi sufficiat; iterum inculco tibi quia quidquid domno Gondulfo pro ea scribo, tibi dico. Salutat te et domnum Gondulfum domnus abbas et tota fratrum nostrorum congregatio, gratias magnas agentes pro uestris donis, sed multo maiores pro moribus uestris et studiis bonis. uale, et animam Osberni alteram  meam, non ut eius, sed ut meam habe.



EPISTOLA uI [30 1Kb] . AD HUGONEM. Instruit Hugonem ut prelati sui licet indisciplinati onus sustineat, nec ab eo discedat.

Domino merito sanctitatis reuerendo, et fratri debito caritatis diligendo HUGONI frater ANSELMUS in hac uita sancte uiuere cum prosperitate, in futura feliciter cum eternitate.

Litteris uestre beatitudinis breuiter respondeo, quia in presenti opportunitatem multa dictandi non habeo. Si cum eo cum quo uobis res est onus concorditer ferre non potestis, salubrius ambobus est, ut uos humiliter ab eo postulata et concessa licentia ab ipsius oneris sollicitudine quiescatis, quam sub  ipso pondere discordantes inuicem, uos grauiter ledatis. Quod si ipse uobis non concesserit, melius est uobis onus etiam inutiliter sustinere per obedientiam, quam proiicere impatienter per inobedientiam. Et si experti estis quia consilio uestro non corrigitur, sed leditur, melius etiam ut obmutescendo et silendo a bonis cum Propheta , secundum Apostolum, quod ex uobis est, cum omnibus hominibus pacem habentis , quam bona inutiliter loquendo occasionem maligno prebeatis. Nam quoniam non uobis, sed illi principatus cure commissus est, non a uobis exigitur, si, neglecto uestro consilio, pastoris culpa grex bene non regitur. Nec uobis tamen consulendum est, quandiu ipse uos non cogit a bono in malum diuertere, ut subiectionem stabilitatemque, quam professi estis, audeatis, nisi eo concedente, migrando contemnere; si sub eo unumquodque consilium facultatemque bene uiuendi uobis uidetis suppetere. Quod si in aliquo uestris studiis et impedimento eius prelatio, ut tamen uiam salutis non obstruat, satius est ut occulto. Dei iudicio, uestrisque peccatis uos  indignos [31 1Kb] maiori gratia iudicantes, in minoribus bonis humiliter sine peccato uiuatis, quam ad maiora per peccatum mortis tendatis. Non enim quis sponte mortem debet incurrere, nisi cum aliter peiorem mortem non potest euadere. Omnipotens Deus, et Dominus noster iehsu Christus admirabilis consiliarius , et magni consilii angelus sic doceat uos facere uoluntatem suam, ut donet uobis uidere gloriam suam, domine sancte et frater carissime.



EPISTOLA uII [32 1Kb] . AD GONDULFUM. Gratias agit Gondulfo propter beneficia ab eodem in Beccenses collata.

GONDULFO ANSELMUS.


Ideo tam amicus tam amico salutationem meam tam breuiter prenotare uolni, quia sic dilecto affectum meum opulentius intimare non potui. Quisquis enim bene nouit Gondulfum et Anselmum, cum legit, Gondulfo Anselmus, non ignorat quid subaudiatur, uel quantus subintelligatur affectus. Quod ut quomodo uelis intelligas tibi, quod est alteri mihi, existimo relinquendum, et ad exsecutionem epistole stylum conuertendum. Instat domnus Robertus et cogit domnum abbatem [33 1Kb] et me, et totam congregationem nostram, ut multorum beneficiorum tue caritatis gratias tibi referamus: sed nos inuiti hoc facimus, quia totius uite tue gratias in ore mentis assidue tibi et libentissime susurramus. In iniuriam quippe tuam fieri uidetur, si inter tot tua bona unum  hoc tacitis maioribus cum gratiarum redditione uelut singulare predicetur, uel si tue caritatis propositum fomento laudum et inclinationum adhuc indigere iudicetur. Denique sic te per supernam uiuere gratiam amando optamus, optando oramus, orando speramus, ut eum aliquid in operibus tue caritatis gratiis inuestigatur dignum, nichil in actibus tue uoluntatis laudibus inueniatur indignum. Quatenus uita tua non tantum amantium te linguas laxet,  quedam laudanda exhibendo, quantum admirantium te uoces lasset, se simul totam probabilem ingerendo. Et, dum ora laudantium inquirunt partes in quarum predicatione aperiantur, incurrant totum, a cuius plenitudine obstruantur; sicque mentem tuam familiaris uirtutum consuetudo, et consuetus amor quasi inebriando afficiat, ut non solum quidquid in actionem deprompseris, internum affectum sapiat, sed uel posse quemquam eamdem caritatem non sentire in se animus in te stupeat. Cui enim tale uiuendi constat esse propositum, quo amplius in proposito succedit profectus, eo libentius non tantum admirantium fauorem sectatur, quantum sectantium errorem miratur. Ut igitur tandem nostram, et ut credo, tuam sententiam super tuorum actuum acceptione propalemus, quidquid erga nos uel quemlibet  alium laudabiliter agis, gratissimum habemus; sed laudes eius in illum diem, cum laudabuntur omnes recti corde , et cum laus erit unicuique a Deo, seruandas censemus. Reuerendum et diligendum dominum, et Patrem nostrum archiepiscopum Lanfrancum, et nepotem eius, et dilectos fratres nostros, qui cum eo sunt, ex nostra parte, sicut tibi uidetur, saluta. Preterea quoniam omnes adherentes [34 1Kb] mihi adherent tibi cui adhereo, quos tibi per domnum Herluinum mandaui nostre penitus astringi uelle familiaritati; eos interiori cubiculo memorie tue ibi, ubi ego assiduus assideo, quod et ipsi mecum precantur, colloca mecum in circuitu meo; sed animam Osberni mei, rogo, chare mi,  illam nonnisi in sinu meo. uale, uale, amice ideo dulcissime, quia uerissime; uale, et mei certe 315 serui tui, certe amici tui, certe dilecti tui si obliuisci non potes, reminiscere. Cum tibi loquor, Dominum Henricum alloquor. Ambo igitur ualete.



EPISTOLA uIII [35 1Kb] . AD HERLUINUM. Exhortatio ad seculi odium uehementer accendens.

Domino et fratri dilecto HERLUINO, frater ANSELMUS salutem.

Incepisti, mi carissime, gustare quoniam dulcis est Dominus . Caue ergo ne sic impleatis sapore seculi, qui tibi opulenter affluit, ut euacueris sapore Dei, qui cito et furtim incautis defluit. Peasa, mi frater, sepissime et scito certissime  quia quos allicit dulcedo seculi, eos occupat eterna amaritudo; et quos attrahit suauitas Dei, eos satiat perpetua beatitudo. Certe uerum est, non est falsum, uerum, inquam, est, quod dicit Spiritus Dei [36 1Kb] per os amici Dei; quia amicus seculi huius, constituitur [37 1Kb] inimicus Dei ; utique sic est: omnino [38 1Kb] est immutabile. Non sunt uerba tantum audienda, sed est res terrifice metuenda. Si igitur non amas constitui inimicus Dei, horre exsecrando esse amicus  huius seculi. Amicus autem seculi huius est, quicunque secularis delectationis amicus est. Rogo ergo te, amice, ne ames secularia oblectamenta. Cum absunt, noli ad ea cor extendere; cum adsunt, noli illis cor apponere : sed cum absunt, et cum adsunt, semper te uelis ab illis abscondere. Si mundus, uel aliquid eorum que sunt mundi, ridet tibi; noli arridere illi. Certe, frater, non ridet tibi, ut in fine risus tu rideas; sed simulat risum, ut te irrideat. Esto igitur, dilectissime, semper cautus, ut anticipes eum, et retorqueas fraudem eius in eum; et cum ille tibi fallaciter ridet, tu ueraciter irride eum. Et certe nunquam ueracius irridebis illum, quam si, cum ipse riserit contra te, tu fleueris contra illum. Ad has quidem lacrymas  tanto studiosius te debes exercere, quanto melius est contra falsum risum ad modicum ex uoluntate flere, quam sub uera irrisione in eternum et necessitate [39 1Kb] lugere. Legat hanc epistolam domnus Gondulfus [40 1Kb] ; non ut faciat quod legit, sed ut legat quod facit. Quod si feruor eius deuotionis hanc epistolam uult esse suam, pro tuo nomine ponat suum, et sit sua. Ambo ualete.



EPISTOLA IX [41 1Kb] . AD GERBERTUM ABBATEM Gratulatur abbati quod suo rogatu uidue afflicte succurrerit.

Domino et Patri uenerabili abbati GERBERTO, frater ANSELMUS suus.

Sicut nobis credendum est quia ubi abundauit  peccatum, superabundauit gratia , ita nobis faciendum est, ut ubi abundat miseria [42 1Kb] superabundet misericordia. Si enim ibi dilatatur gratia, ubi maior est offensio, quomodo contrahetur misericordia, ubi maior debetur compassio? Quoniam enim que seminauerit homo hec et metet : Beati misericordes, quoniam ipsi misericordiam consequentur . Hac itaque consideratione de uestra benignitate confidens ad sanctitatis uestre me uestigia mente prosterno intercedens pro eadem uidua paupercula, cuius animam in tribulatione uiduitatis et paupertatis misericorditer propter Deum refrigerastis; cum ei illud [43 1Kb] tantillum seruitii, quod a paupercula uestre magnitudini soluebatur, me interueniente, relaxastis. Precor igitur quanti ualeo supplicationibus,  ut manum consolationis, quam ei porrexistis cum tantum uiduitate et paupertate premeretur, nunc ne retrahatis; cum multiplicatis erumnis, etiam dolore defuncti filii, anima eius miserabiliter torquetur. Et quidem scio quia presumptionis existimari queat, quod homuncio  quidquam sua intercessione concedi querat. Si adeo mutue dilectionis immensitas me, et predictum fratrem filium eiusdem uidue, uita eius hoc exigente, duos uidelicet conglutinauit, ut eo defuncto, matri eius me uelim filium pro eo substituere; quatenus pro matre mea iam me non pudeat, uel importune sollicitum esse. uerum esto ut hec importunitatis mee impudentia a quolibet iudicetur: dum uestre benignitatis clementia a uiduis et orphanis predicetur, et a Christo, qui in illis recipiet et pro illis retribuet, approbetur [44 1Kb] .



EPISTOLA X [45 1Kb] . AD RODULFUM. Se nusquam dixisse quod non amplius ei suos libros prestarent: imo ad omnia ei prestanda sincere se  esse paratum.

Meritis et moribus reuerendo domino, caritate et proposito dulcissimo fratri, domno RODULFO, frater ANSELMUS.

Litteras uestras, litteras, inquam, uere dilecti et uere dilectoris mei olim accepi, que ex his que interius a facie ferebant, pia compassione me compunxerunt; sed ex his, que exterius a tergo gerebant, intolerabili merore me uulnerauerunt. Cuius liuoris dolorem nisi prius per satisfactionem detersero, et noster animus ad ea, que amica desiderat compassio, merore languidus et pudore mutus deficiet, et nostra mens sinceritatis dicta, uelut simulationis ficta, quasi iure despiciet. Omnino enim pati non potest mens uobis, et ceteris dominis nostris dilectissimis,  uestre imo, quod libentius dico si dignamini, nostre congregationis fratribus deuotissima [46 1Kb] , omnino, inquam, pati non potest, ut uel suspicemini ex ore meo exiisse, quod non amplius uobis libros nostros prestabimus: hoc namque si unquam dicere potui, et uos credite, et ego confitebor me nunquam uobis amicum fuisse ueracem, sed simulatorem fallacem. Quomodo enim, quantum ad me attinet, aliquid illis possum negare, pro quibus animam non dubitem dare? Quod tamen si qua mea non cruditas uentris, sed crudelitas mentis euomuisset, tam sublimi illud humilitate, tam admirabili patientia, tam submissa satisfactione et satisfacienti submissione retulistis, ut me nichil unquam simile dixisse profundius puderet, uel altius peniteret. Litteras quoque, que uobis  pro remittendis libris misse sunt, nec ita fieri iussi; nec ante recitationem eorum, qui libros attulerunt, ita factas esse sciui. Domino igitur abbate concedente, me uolente, nullo fratrum resistente, nostro, pariter et uestro compensato commodo, libenter uobis quoscunque libros, uel potius quecunque habemus,  mittemus quando exigetis; quos uero de nostris uos habetis, dimittemus quandiu indigetis. Delectabilius scripsissem carissimo meo in spirituali certamine anhelanti, et amici compassionem piis gemitibus prouocanti, licet non indigenti, sed tamen cupienti qualem possem confortationem, quam, ne quid de me inimicum amicus crederet, mei excusationem. Sed quoniam et illud erit recuperabile, et hoc pati amico erat intolerabile, nec epistolaris [47 1Kb] angustia poterat in utroque affectus capere latitudinem, 316 distuli quod delectabat, ut excluderem quod ledebat. Adeo enim, frater dilectissime, de tue puritate caritatis omni modo sum certus, ut si de mea erga te quidquam credideris imminutum, id te sine tristitia uel cogitare non posse nullo modo sim  certus. Quomodo igitur possum non transferre [48 1Kb] illum dolorem in animum meum; uel potius quomodo non dicam illum dolentem animum esse meum, qui sic dolet propter amorem meum? Rogo igitur, carissime, ut si quid deinceps audieris de me, quod erga te extra regulam uideatur caritatis, non credat hoc indiscussum animus tuus alter meus, ne ledatur animus meus alter tuus. Saluta ex nostra parte omnes dominos meos fratres tuos: inter quos enim nullum inuenire possum non dilectum, ex illis nullum eligere possum ut dilectum. Qui tamen diuturniori experientia plus tecum de mea confidant fidelitate, nec tuam, nec illorum latet sinceritatem. uale tu, et ualeant illi.



EPISTOLA XI [49 1Kb] .  AD EUMDEM. Rodulfum erigit, quem prepositure negotia a frequentioris lectionis et orationis opere reuocabant, et qui se illis imparem iudicabat.

RODULFO, fratri uere dilecto, frater ANSELMUS.

Ut nec taceam animi affectu admonitus, quod dicere non audeo uestris litteris prohibitus, quem timui dominum meum uocare in salutatione, audebo saltem ostendere me seruum eius in epistole prosecutione. In quam enim caritate diligo dominum Rodulfum ut fratrem mee non carnis, sed anime, in ipsa eidem seruire paratus sum, ut seruus. Quapropter si hoc me iubetis tacere, quod utique, ut ex conscientia loquar, mihi estis ex morum qualitate,  uel hoc mihi liceat confiteri, quod uobis sum ex prima uoluntate. Taceat igitur frater Anselmus domino suo Rodulfo, et loquar fratri Rodulfo seruus suus Anselmus [50 1Kb] . Litteras, frater carissime, tue caritatis accepi, et in illis desiderium meum legi. Quod enim te caritas tanto desiderio succendit, ut ubicunque maneam, tu sis mecum; idem est quod cor meum flagrat, ut ubicunque sim ego, uiuam tecum. Et ut tu petis a me consilium, ut ita possit esse, sic ego a Deo precor auxilium, ut aliter non  possit esse. Qui si nos audire dignabitur, talis sit, eo iuuante, nostra cohabitatio, ut tota in uita nostra sit illi gratiarum actio. Quoniam autem nec ego, nec tu nostri sumus, siue enim uiuimus, siue morimur, Domini sumus ; si aliter, quam uelimus, disposuerit nos, qui nouit melius nobis, quid placeat sibi, uel expediat nobis, patienter toleremus quidquid illi de nobis senserimus placere, si noluimus ipsi nos displicere. Quam enim breuis est uita nostra, tam prope est, ut de ipsius et nostra mutua presentia iam non amplius diuellenda congratulentur; si, ipso dante, in omnibus illi acquiescendo hanc ipsam breuitatem transcurrere uite curemus. Interim tamen quecunque nos locorum, uel propinquitas contineat, uel longinquitas distineat,  caritas semper unum de duobus nobis animum conficiat. Ad illud uero quod me tam sollicite rogas impetrare ab archiepiscopo Lanfranco, cum de Anglia uenerit si mecum esse non poteris, respondeo quia sicut de te quod Deo gratius et tibi intelligo utilius desidero, ita conabor ut fiat, si potero. Interim hilariter, quod agis, age; quod operaris, operare: hilarem enim datorem diligit Deus . Quod uero per hoc quod agis, conquereris a legendi uel orandi te prepediri instantia, sit tibi hoc non modica consolatio, quia caritas operit multitudinem peccatorum . In quo enim tu retraheris, alius attrabitur; in quo tu curuaris, alius erigitur; in quo tu grauaris, alius portatur. Et memento quia seruus, qui uacuus domum redit, uelocius  currit; sed onerato domus tota letior occurrit. Nec quia tardius uenit [51 1Kb] , a quoquam corripitur; sed quia utiliter est fatigatus, quiescere precipitur. Si uero dicis quia iniuncto tibi officio strenuitas, uel industria tua non sufficit, respondeo secundum tuam de te existimationem, non secundum meam, quia nec oculus lippus et solus in capite uidendi officium explere sufficit, et tamen ab eo quod postest, quia solus id in suo corpore potest, non deficit. Quoniam uero iam modum excedit epistola, et alia que scripsisti, plus egent colloquio, quam scriptura, qua abundant sacri libri: ea interim Deo fidenter committentes, et assiduis orationibus prosequentes, colloquium pari uoto exspectemus, et epistolam  communi consensu terminemus.



EPISTOLA XII. AD LANFRANCUM. Gratias agit de muneribus.

Domino reuerendo, Patri diligendo, uenerabili archiepiscopo, LANFRANCO, frater ANSELMUS suus.

Gratias magnas dicit uobis epistola nostra pro magnis muneribus que suscepimus de uestra largitate; sed ualde maiores in cordis arca uobis seruamus, pro maioribus que prompta scimus in uestra  bona uoluntate. Cum enim ex sola spontanea uestre benignitatis exundantia, tanta seruo uestro affluant; satis claret quanta opulentia se benignus ex intimo uester affectus effunderet, si qua dilecti uestri, quod non impudenter nec inexpertus dico, necessitas exigeret. Nec hoc dico, quasi munera prefata uestre paternitatis affectum erga me nunc primum me doceant intelligere; sed quoniam ignoranter quantum de ea confidere debeam, hinc possim ex parte colligere. Nequaquam enim ad plenum beneuolentiam uestram ostenditis per pallium et aurum, de eo quem arcte diligitis super pallium et aurum. Quod quanquam uos non ingrato facere bene sciatis, tamen non piget me scribere, quia hoc opto, optando oro, orando propono, ut nunquam id immerito faciatis.  De Girardo, quia propter multa debita a nostra conuersatione retrahitur, et de quo id quod in uestra promptum erat misericordia, mandastis, domnus Robertus uobis dicet quid mihi uideatur, et quid pro possibilitate uestra fecerim ut eleemosyna uestra perficiatur. Qui si ad uos uenerit, et inter uos et ipsum usque ad summum eris effectum non conuenerit, hoc postulo ego seruus uester misericordem uestram benignitatem, ut propter iter quod faciat uestra fiducia et nostro consilio, eius nec debita crescant, nec habita decrescant, nec ex labore dolor et meror accrescant.



EPISTOLA XIII [52 1Kb] . AD GIRARDUM. Seculi relinquendi cupidum monet adire Lanfrancum, a quo accipiet, quo es alienum dissoluut.

GIRARDO monetario de Attrebato, fratri Ainerti, fratrer ANSELMUS salutem.

uenerabilis archiepiscopus Anglorum Lanfrancus (qui fuit prior in nostro monasterio, et abbas [ 317 nuper audiuit uoluntatem tuam, et impedimentum tuum. Itaque sanctitas eius commota miseratione tui, mandauit nobis quia si certus esset te uenturum ad nostram conuersationem, daret tibi propter Deum centum solidos [53 1Kb] de Anglica moneta, adiutorium ad soluenda debita tua. Addidit quoque  quia, si necesse esset, adhuc aliquantulum adderet. Quapropter damus tibi consilium, ut quam citius poteris [54 1Kb] , pergas ad eum: et si quamlibet securitatem quesierit a te, aut fidem tuam, aut sacramentum, per eamdem securitatem, uel quomodocunque iusserit expone ei quantum debeas; et quantum te de tuo habere confidas, et constitue ei terminum quem bene possis seruare; intra quem ad nostrum monasterium uenias ea intentione ut monachus [55 1Kb] fias ibi, si tantum misertus fuerit tui ut pecuniam quam debes reddere possis. Ne dubites facere quod consulimus; quia  misericordissimus est idem reuerendus  archiepiscopus, et precipue erga salutem animarum, et est ualde deditus eleemosynis, et sufficienter abundat auro et argento. Et si tantum debes, ut tibi nolit tantum dare tibi f. add. quod] ad te exsoluendum sufficiat, certi sumus quia primum propter Deum, deinde propter nostrum amorem, qui confidentes [56 1Kb] de eius magna misericordia damus tibi hoc consilium, tantum tibi dabit, ut in eundo ad eum non te peniteat uel laborasse, uel aliquid expendisse. Porta etiam illi has litteras, ut sint tibi in testimonium quia nos te mittimus ad illum. Si autem te poteris a debitis exsoluere, fac ut dominus Engelardus hoc sciat; et ut, cum uenerit ad nos, det tibi aliquod signum, quo possimus agnoscere eum tibi esse testem quia sis exsolutus. Ne moreris facere quod monemus.  Mandauimus enim eidem archiepiscopo hoc ipsum, quod tibi scribimus [57 1Kb] . ualete.



EPISTOLA XIu [58 1Kb] . AD GONDULFUM. Testatur singularem in Gondulfum amorem, ut iam in epist. 4 et 7 supra.

Dilecto dilectori, dilectus dilector domino GONDULFO frater ANSELMUS, quod Gondulfo Anselmus.

Instat et instat mihi conscius alterius sue conscientie, id est mee [59 1Kb] , ut ad se trans mare uolitent, et uolitent sepius littere mee, quasi uolens discere statum amicitie mee. Sed quid te docebit epistola mea quod ignores, o tu altera anima? Intra in cubiculum [60 1Kb] cordis tui, et considera affectum ueri amoris tui; et cognosces amorem ueri amici tui.  Quanquam enim pares non simus morum equalitate, tamen non audeo dicere impares: sed certe dissimiles non sumus mutui amoris qualitate. Namque fateor, quamuis erubescens, fateor, inquam, quia tepida mea caritas a tua feruida caritate superatur; sed non dissimilis [61 1Kb] , quia eadem regula formatur. Sicut enim tu satagis ut non minori feruore  diligas me, quam teipsum, ita ego [62 1Kb] studeo ut non maiori tempore amem te, quam meipsum. Si plus exigis, certe nec minus uolo, nec plus possum. Denique impetret mihi orando amor tuus ut me amem, quantum expedit; et amabit te amator tuus, ut ipse dicas nunc sufficit [63 1Kb] . Memento, non dico mei, quia id te facere ipse pro te assero; sed eorum quos tibi olim commendare curaui. Saluta eos quos ex nostra parte soles salutare. Scito quia domno abbati, et nobis fratribus tuis, grata ualde sunt dona tua, sed multo gratius est nobis quod audimus [64 1Kb] de uita tua. Optamus igitur et oramus, ut omnipotens Deus bona, que in te operatur, augendo seruet et seruando augeat; ut sit unde tibi retribuat [65 1Kb] regnum eternum idem benedictus Dominus in eternum, fiat, fiat.  Amen.



EPISTOLA Xu [66 1Kb] . AD HENRICUM. Quod ei non expediat in Italiam contendere ad sororem iugo seruitutis liberandam.

Domino et fratri dilectissimo HENRICO frater ANSELMUS salutem.

Quoniam, teste conscientia mea, minus te quam me diligere nolo, ualde mihi repugno, si aliter tibi quam mihi consulere uolo. Consilium autem nullum utilius uel uniuersalius inuenio quam illud, quo nobis per sapientiam consulitur, ut ne penitentia nostros actus subsequatur, omnia faciamus cum consilio. Quod quoniam sicut est sapientissime datum, ita est uerissime ratum: in quantum illud quisque  negligit, in tantum de actibus suis non letari, sed penitere eligit. Quisquis igitur tibi consulit ut hoc utaris consilio, non negligentius consilium eius est audiendum, quam illum ipsum cui ab omnibus et in omnibus est obediendum. Ideo tecum hec, dilectissime, loquitur amicus tuus de consilio, quia de quodam negotio audio, te disponere contra amicorum  tuorum consilium. uis enim, ut mihi dictum est, ire de Anglia in Italiam sororem tuam defendere, quam audis quemdam diuitem indebite seruituti calumniose subiicere. Quod, carissime, obsecro per, si qua in te est, mutuam nostram amicitiam; per, si quam mihi uis esse de te, letitiam, ne facias. Quid enim, dilectissime, monachorum interest et eorum qui se profitentur uelle fugere mundum, qui quibus uel quo nomine seruiant in mundo? Denique, nonne omnis homo ad laborem nascitur, et auis ad uolandum?  Nonne omnis uel pene omnis homo, aut sub nomine prestandi [67 1Kb] , aut sub nomine famulandi serui [68 1Kb] ? Nonne seruus uocatus in Domino, libertus est Domni, et liber uocatus in Domino seruus est Christi? Si ergo sic omnes laborant et seruiunt, et sic  est seruus libertus Domini, et liber seruus Christi. Quid refert, excepta superbia, quantum uel ad mundum uel ad Deum, quis uocetur seruus uel liber? Apostolus dicit: Si seruus uocatus es, non sit tibi cure : et nos quod pro nobis curare uel prohibemur [69 1Kb] , uel non indigemus, pro aliis tanto opere curabimus? Et si enim bonum sit uelle liberare hominem uiolente conditioni addictum: hoc utique, quod intendis, non tam bonum est, ut dignum sit pro quo tenens aratrum Christi tam longe retro respiciat , pro quo monachus propositum suum tanta intercapedine interrumpat; pro quo se tot corporis et anime laboriosis periculis, et periculosis laboribus tanta et tam singulari uoluntate committat; pro quo, ut secundum  caritatem conscius conscium amicum increpem, tam solitaria, tam rigida sententia omnium amicorum, minorum, parium, maiorum et prelatorum [70 1Kb] consilio resistat. Cum igitur hec tot et tanta [71 1Kb] certa incommoda, uel potius mala sint; si illud unum tam inopportunum, tam incertum, tam noxium bonum conferatur, quis intelligens illud bonum, ac non potius non bonum, uel magis malum dixerit? Crede igitur, carissime, plus consiliis amicorum, si te solum sapientiorem omnibus illis non estimas, quam tue deliberationi. Quia enim mens tua [72 1Kb] magnum affectum suum cum aliquantulo bono illo ponderat, idcirco ea que sola compensanda sunt, seipsam fallens equa libra non trutinat. Quod si in propria uoluntate perstiteris, quod, Deo protegente,  non erit; sicut eris contra omnium amicorum tuorum sensum, ita nullius eorum [73 1Kb] in re tibi noxia habebis assensum. Salutat te dominus abbas ut filium carissimum; qui cuncta hic a me scripta, sua dilecta 318 uult [74 1Kb] esse. Acquiesce igitur eius et nostris monitionibus, ut obediendo benigno Patri, et concordando amico fratri, letifices, si diligis Patrem et fratrem. Saluta ex nostra parte dilectos fratres nostros domnum Herluinum et domnum Osbertum. uale, et si quid apud te possum, cum citius poteris, manda mihi qualiter in uoluntatem carnaliter alium diligentis, tuam dico, te reclines, uel in sententiam te spiritualiter diligentium declines.



EPISTOLA XuI.  AD AuESGOTUM. Causatur impedimenta ob que commendati iuuenis studiorum curam nequeat suscipere.

Domino et amico carissimo AuESGOTO frater ANSELMUS salutem.

In principio nostre responsionis prefigo quia nostra testatur conscientia quod loquitur epistola. Gratias itaque ago, quoniam aliud ad presens non possum, caritati uestre, que sic se ad obsequendum utilitatibus nostris promptam reddit, quemadmodum scriptio uestra patefecit. Cui certe simili uoluntati respondeo; sed utique doleo quia id in prima petitione uestra opere probare non ualeo. Non enim eiusmodi studii  est mihi nunc licentia,  nec intentio, uel opportunitas, sicut fuit olim, uel putat uestra sanctitas. Precor ergo, ne aliquatenus uestra erga me dilectio turbetur, cum mihi semper animus sit amicitie uestre obsequendi, quanquam facultas non pariter comitetur. Potest enim esse uera amicitia, ubi semper uiget bona uoluntas, etiamsi nunquam instet flagitandi necessitas, nec presto sit prestandi facultas. Denique ad id quod mihi dicitur in epistola uestra.

Scire tuum nichil est, nisi te scire hoc sciat alter: Quanquam id Persius dixerit, non ut ostentationem reprimeret, sed ut exprimeret, respondeo:

Scire meum nichil est, si quale sit hoc sciat alter. Quod uero queritis  cur fama Lanfranci atque Guitmundi plus mea per orbem uolet: utique quia  non quilibet et flos pari rose fragrat odore, etiamsi non dispari fallat rubore. ualete.



EPISTOLA XuII [75 1Kb] . AD GUILLELMUM ET ROGERIUM. Suarum orationum communionem pollicetur.

Dominis et fratribus suis sponte diligentibus, et merito dilectis GUILLELMO et ROGERIO, frater ANSELMUS salutem.

Dominus et amicus noster Ermerus [76 1Kb] , postquam Roma rediit, uestram mihi postulationem, ut uestri memor in orationibus meis essem, tanta supplicatione retulit, ut et pudor me cogeret dare quod tam obnixe petebatur, et conscientia prohiberet, quoniam non erat in me quod sperabatur [77 1Kb] . Cum igitur et libenter et uerecunde plenius concessissem quod  prius quoque faciebam, uestre erga Deum deuotionis et erga me dilectionis per alios mihi sinceritate iam cognita, non minori aliquanto tempore post idem amicus noster et uester poposcit instantia, quatenus hoc uobis nostra testaretur epistola. Superna igitur annuente clementia, me pro uobis oraturum promitto, et si quid boni diuinus in me respectus operatur, eius uos mecum pariter participes in uera caritate promitto; sed utrum uobis profuturum sit, illi a quo omne bonum est, committo. Munus autem [78 1Kb] caritatis uobis peragentes, quod ex nobis est, humiliter petimus ut id ipsum nobis persoluatis quod ex uobis est. His itaque concessis, que si uobis profutura sint, conscius mihi meorum meritorum ignoro: ea uos, ut carissimos amicos et fratres, admoneo,  que sicut noxia, si negligantur, ita salubria, si obseruentur, non dubito. Ad hoc solum, dilectissimi, discite, ut ueritatis, que Christus est, possitis esse capaces; et sic uiuite [79 1Kb] , ut Christi, qui ueritas est, probetis uos esse uelle sequaces. Domnum Lambertum magistrum uestrum  qui me salutare, et ut pro eo orem, rogare dignatus est, per clericum ab illis partibus  uenientem, uestreque dilectionis mihi nuntium deferentem, sic uolo, ut ex nostra parte salutetis, et illum [80 1Kb] amoris mihi uinculo colligetis.



EPISTOLA XuIII [81 1Kb] . AD LAMBERTUM ET FOLCERADUM AuUNCULOS SUOS. Rogat se certiorem fieri de auunculorum incolumitate.

Suis reuerendis dominis dulcissimis nutritoribus, dilectissimis auunculis, LAMBERTO et FOLCERALDO frater ANSELMUS, sic transire per bona temporalia contemnendo, ut maneant in eternis perfruendo.

Utinam in legendo epistolam meam sentiant auunculi mei quem affectum in dictando eam testantur oculi mei: uelociter enim fuit in ipso initio animus meus lacrymas [82 1Kb] exprimere, quam stylus meus litteras imprimere. Sicut enim nec temporum diuturnitas,  nec locorum longinquitas corpori meo ualuit adimere quod nascendo de genere uestro [83 1Kb] incepit, et quod crescendo de nutrimento uestro accepit; sic nulla sollicitudo, nulla occupatio anime mee potest [84 1Kb] minuere amorem uestri, quem et natura et beneficio concepit. Quapropter quorum amore cor meum ardet indesinenter, eorum felicitatem semper sitit ardenter. Precor igitur quatenus per huius nostre latorem epistole, uestre statum incolumitatis filium uestrum docere uelitis; per quem, si placet, que sunt erga me discere ualetis. Quanquam enim sit dominus iste, qui noster dignatur esse nuntius, ualde diues, et de Northmannorum nobilissimis, tanta tamen ipse cum matre et fratribus suis et sorore me sibi dilectionis familiaritate iunxerunt, ut non aliter  me quam filium mater, et fratrem proles nominent, nisi quia pari concordia primogeniti mihi dignitatem concesserunt.



EPISTOLA XIX [85 1Kb] . AD LANFRANCUM. Gratulatur Lanfranco quod Beccum potius quam alio miserit nepotem, et Girardi moram excusat.

Suo domino, suo Patri cum reuerentia amando, cum amore reuerendo, archiepiscopo matri catholice  amplectendo LANFRANCO, frater ANGELMUS suus, quod suus.

Gratias paterne uestre dilectioni, qua nos semper presentes; habetis, semper utique [86 1Kb] debemus: sed cum eas semper loqui non possimus, modo certe tacere non debemus. Tanta enim eiusdem dilectionis exuberatis plenitudine, ut [87 1Kb] eam nuperrime et integerrimam, quod nos quoque sciebamus [88 1Kb] , argumento necessario probaretis, et inuiolabilem, quod 319 similiter sperabamus, pignore carissimo assereretis. Nam dilectissimum uobis nepotem uestrum domnum Lanfrancum ad nos misistis, et eum magis in nostro monasterio quam in quolibet alio monachum fieri uoluistis. Sicut ergo quod quis dilectissimum sibi non dilectis uelit credere, non est credibile,  ita ut non diligat ubi quem ualde diligit conuersatur, non solet esse possibile. In quo uestro actu non solum monstrastis [89 1Kb] uestre dilectionis erga nos constantiam permanere; sed etiam, quod non aliter gratum habemus, dilectionis erga uos certitudinem uos habere. Gratias igitur [90 1Kb] agimus primum illi a quo est omne bonum, deinde paterne uestre sublimitati, quia sic nos diligitis: gratias, quia de nobis sic confiditis; gratias, quia tale pignus nobis committitis. Hec dicta sint non solum pro me, sed pro tota nostra congregatione. Pro me autem intelligenti breuiter dicam, quia onus inequale prioratus  utique augendo non modice nuper leuigastis. Cumque imbecillus animus gemeret [91 1Kb] sub pondere, effecistis ut iam, non dico,  nolit, sed pene nolit, quod premit, deponere [92 1Kb] . Girardum uestrum de Flandria per uestre pietatis largitatem, Deo de mundo nostra suggestione redemisti: unde me, si uester non essem, confiterer seruum uobis emptum: die a uobis constituta sciat sanctitas uestra sine graui iactura esse non potuisse absolutum a creditoribus suis: uenit tamen prima Dominica Quadragesime uestram in se magnifice misericordiam predicans, et qualiter nostre, non tam petitioni, quam leui uoluntatis significationi in eius causa dignatio uestra fauit, et semper se uelle fauere intimauit. Qui dixit se uelle, et quantum attinet ad hoc quod habet posse, sic reddere quod debet, ut aliquid quod secum afferret haberet; sed pro quibusdam impedimentis non potuisse secundum  condictum, ut oportet. Rediit igitur promittens se in Pascha Beccum Deo annuente uenturum et mansurum  si non quomodo uolet, uel sic quomodo [93 1Kb] poterit. Si quid igitur peccauit quia promissionem uobis factam ad plenum non est exsecutus, quoniam non id admisisse malitia uidetur [94 1Kb] , peto securus, ut soleo, de uestra benignitate, quatenus filio uestro uice patris, liceat eum hoc reatu absoluere, cum nobiscum incipiet uiuere. In qua re hanc certam presumam concessionem, si nullam legero prohibitionem.



EPISTOLA XX [95 1Kb] . AD GONDULFUM. De tribus orationibus ad Deiparam.

Domino GONDULFO [96 1Kb] frater ANSELMUS, quod Gondulfo Anselmus.


Non est opus ut multa de incolumitate pristine amicitie loquatur os meum illi, quem in mutua dilectione scio esse alterum cor meum. Ut igitur breuiter quod nosti dicam, sicut amor tui ex quo incepit, nunquam in me mutatus [97 1Kb] est minuendo, ita sollicitus sum ut semper alteretur [98 1Kb] augendo. Quidam frater non semel, sed sepe me rogauit ut de sancta Maria magnam quamdam orationem componerem: quod cum ipse presens rogaret exterius, tu absens persuadebas interius. Quoniam enim id tuum futurum, si fieret, prospiciebam, idcirco quod uolebat, libentius suscipiebam. Feci igitur orationem unam, unde fueram postulatus; sed in ea me non satisfecisse postulanti cognoscens, alteram facere sum incitatus [99 1Kb] . In qua quoniam similiter  nondum satisfeci, tertiam, que tandem sufficeret [100 1Kb] , perfeci. Accipe igitur eas, que facte sunt tua intentione; et ne reprehendas magnitudinem [101 1Kb] , que facta est aliena petitione. Et utinam ita sint longe [102 1Kb] , ut, antequam ad finem cuiuslibet earum legendo, uel potius meditando perueniatur, ad quod [103 1Kb] facte sunt, compunctio scilicet contritionis uel dilectionis in eis per supernum respectum inueniatur. Denique idcirco uolui eas ipsas orationes [104 1Kb] per sententias paragraphis distinguere, ut anticipando longitudinis fastidium, ubi uolueris, possis eas legendo incidere [105 1Kb] .



EPISTOLA XXI [106 1Kb] . AD RODULPHUM. Rodulphum obtestatur describere notis musicis  Antiphonarium.

Domno et fratri carissimo RODULPHO frater ANSELMUS  beatam eternitatem et eternam beatitudinem.

Reuerendus domnus prior Helgotus dilectus et dilector noster et uester, suis uos precibus ad notandum Antiphonarium adhortari desiderat, sed nonnullius in re [107 1Kb] ipsa pondus laboris imminere considerat. Cum igitur suas preces uenerabili humilitate nolit quanquam possit tanti pendere, ut pondus impendens possint suspendere, obnixe flagitat quatenus nostras cum suis contra prefatum laborem curemus appendere. Sed quoniam nec ipse nec nos operis optati sic onus amicis postulationibus leuigare tentamus, ut indiscretis uos supplicationibus onerare nitamur: contemplantes et uobis proponentes proximorum utilitatem, et caritatis et obedientie  uestre mercedem, hoc uestram rogamus fraternitatem, hoc uestre consulimus dilectioni, ut tempus, quod aliis quibuslibet scripturis sponte uos non piget insumere, uel hoc ad opus quod exigimini, non grauemini addicere. Quod si dicitis esse nichil uel minimum, idipsum nichil uel minimum, sicut uos certi estis quod minime sufficiat, ita nos non dubii sumus quod aliquantulum proficiat. Ut autem uestre largitatis amplitudo aliquid, plusquam presumit nostra petitio, superadiiciat, sic bonam uestram cum gratiarum actione annuimus uoluntatem, ut penitus abnuamus grauem incommoditatem. uir ille qui a uobis nuper moriens monachicum sumpsit habitum, si etiam benedictionem assumpsit, mandate nobis nomen et diem obitus eius  , ut in  nostro Kalendario scribatur.





EPISTOLA XXII [108 1Kb] . LANFRANCI AD ANSELMUM. Preces Anselmi et aliorum efflagitat: et suum ei nepotem commendat.

Domno Patri, fratri, amico ANSELMO LANFRANCUS peccator [109 1Kb] perpetuam a Deo salutem.

Quid mihi expediat, beatitudo uestra optime nouit etc. uide in Lanfranco, Patrologie tom. CL.





320 EPISTOLA XXIII [110 1Kb] . LANFRANCI AD LANFRANCUM ET GUIDONEM. Lanfranci archiepiscopi ad nepotem eiusque sodalem, tum Becci agentes tirocinium monachos.

Dilectissimis fratribus LANFRANCO et GUIDONI frater LANFRANCUS perpetuam a Deo benedictionem.

Quia diuinitus, ut credo, etc. uide in Lanfranco, ad an. 1089, Patrolog. tom. CL



EPISTOLA XXIu [111 1Kb] . ANSELMI AD LANFRANCUM. Ad Lanfrancum de nepote Becci suscepto ad tirocinium, de quo epist. 19 et 22 supra. Et ei commendat Mauritium capite laborantem.

Domino reuerendo Patri uere diligendo et dilecto, catholice matri amplectendo, archiepiscopo LANFRANCO  frater ANSELMUS suus, quod dignius potest, totus suus.

Quoties uobis est gratum aliquid mihi esse gratum, utique mihi et hoc est gratum, et illud fit gratius, quod prius erat gratum. Significastis uos inde letos [112 1Kb] esse quia ego, ut de aliis taceam, dilectissimum nostrum, nepotem uestrum ualde gaudens suscepi. Tanto igitur et hac uestra letitia sum letificatus; et gaudium, quod habueram de predicto charo nostro, quamuis semper uigeat, augendo est renouatum: quanto, id quod non uerecundor fateri, me scilicet ex magna parte illum sic suscipiendo intendisse, ad uotum prouenisse cognoui de meo meritis domino, fide fratre, sollicitudine filio Mauricio, quem uos pro uobis separatis ab illo, a quo  plus amabatur quam ab alio, et quem plus amabat [113 1Kb] quam alium: uos ipsi iudicate quod illi debeatis. Quamlibet namque uile sit quod sic amat, et a quo sic amatur, nimirum hoc illi debetis quod non minus amet, et a quo non minus ametur. Quoniam igitur et ego noui iustitie uestre rectitudinem, et uos nostis mutuam nostram dilectionem, omnem eius supersedemus commendationem. De egritudine capitis eius, uestram pietatem, quantum apud uos  possum rogo, precipue, quatenus propter Deum et eterne salutis retributionem, uobis instantibus, a dilecto amico nostro domno Alberto medico quantum potest perquiratur et curetur.



EPISTOLA XXu [114 1Kb] . AD HENRICUM. Isti Mauritium monachum ex capite laborantem commendat.

Domno et fratri dilectissimo HENRICO frater ANSELMUS diuturnam presentis uite incolumitatem, et future eternam felicitatem.

Credo quod conscii mihi estis qualiter dilexerim domnum et fratrem et filium nostrum Mauritium, quem uobis mittimus. Quoniam igitur dilectos nostros a dilecto et dilectore [115 1Kb] nostro diligi non dubitamus, secure uobis illum, ut dilectum dilecto, commendamus.  Inueniat me in uobis, quem quasi relinquo pro uobis. Idcirco namque hunc et non alium paterne dilectioni uestre misimus, quia hunc eam petere specialiter audiuimus. Estote igitur nostro Mauritio frater Anselmus, et ego ero uestro Holuardo domnus Henricus. De infirmitate capitis eius, uos rogo precipue quatenus uestra instantia dominus Albertus dilectus amicus noster eam inquirat, et quantum Deo dante poterit, ei subueniat.



321 EPISTOLA XXuI. AD GONDULFUM. Pro transmissis muneribus amico non esse habendas gratias: sollicitus est adhuc de Mauritio monacho.

Domno GONDULFO frater ANSELMUS.


Si nescirem me totum esse tuum et te totum esse meum, referrem gratias pro muneribus tuis. Quoniam autem tua mea, et mea tua sunt, dum das mihi tua, ego cur tibi inclinem, cum non accipiam aliena, sed que mea sunt? Si te cognoscis non meritis, quibus me precellis, sed mutua dilectione alterum Anselmum, sentiat hoc dilectus frater et filius meus domnus Mauritius. Precor ut in omnibus gerens eius sollicitudinem propter Dei et proximi caritatem, nostram erga eum exhibeas uicem. De infirmitate capitis eius te precor quantum possum, ut te precante et adiuuante quantum potes, a domino et amico nostro Alberto medico curetur quantum potest.



EPISTOLA XXuII.  AD HERLUINUM. Se in dies orationem Deo fundere nomine Herluini, licet suas monitiones uix legeret. Et rogat eum ut erga Mauritium se fratrem exhibeat.

Domno et fratri carissimo HERLUINO frater ANSELMUS salutem.

Quamuis nostram uix aliquando legas admonitionem, notum tibi sit tamen, carissime, quia quotidie tui curam habens, Deo pro te, qualemcunque  possum, fundo orationem. Memento, amice mi, eorum que presens sepe admonendo tibi dixi, et que postea absens scripsi.

 Caue, frater amantissime, illud quod multi stulti faciunt, qui quanto diutius uiuunt, tanto maiorem spem uiuendi sibi nutriunt, et timorem festinantis mortis abiicientes, a proposito sancte uite deficiunt. uerum namque est quia quanto diutius uixit aliquis, tanto breuius uicturus est; et quanto fit longius a die natiuitatis sue, tanto fit propius diei mortis sue, et retributionis totius uite sue. Sicut igitur uides per singulos dies in preteritum uitam tuam crescere, ita certus esse debes spatium bene uiuendi quotidie tibi decrescere. Esto itaque, dilectissime, sollicitus ut spatium quod restat, quia  nescis quam breue sit, sic expendas ut de die in diem sanctum propositum ad meliora extendas. Quatenus quanto magis laborem tuum ad finem festinare, et te ad requiem et coronam appropinquare consideras, tanto fortius instando, et letius perseuerando uiriliter confortatus proficias. Ab inceptis ergo nulla lassitudine deficias, sed potius que tibi expediunt, et que nondum es aggressus in spe superni auxilii pro amore beati premii incipias, ut ad sanctorum beatum consortium, Christo ducente, peruenias.

Domnum Mauritium, quem esse meum dilectum et dilectorem non ignoras, sic tibi commendo, ut et ipse gaudeat se inter barbaros fratrem inuenisse, et tu probes te etiam longe absentem in amicitia  nostra permansisse.



EPISTOLA XXuIII [116 1Kb] . AD ALBERTUM. Conuersionem a seculo suggerit: Mauritium ei commendat, ut arte sua medica ipsum curet.

Domino fratri, amico carissimo ALBERTO frater ANSELMUS, sic transire per bona temporalia contemnendo, ut maneat in eternis perfruendo.

Affectum mee dilectionis, quem tam sublimi humilitate per epistolam suam uestra petiuit dignatio, non nuper littere uestre reuerenter supplicando mihi persuaserunt; sed cum olim uestri mores amabiliter se commendando menti mee impresserunt. Ex quo namque mihi uestra contigit plena potiri cognitione, non utique fuit cor meum sine uestri  desiderio et dilectione; de qua re dubitare non debuistis, si itineris illius, quo de Becco usque Rothomagum simul quondam perreximus, meministis. Ibi enim tanta colloquendo familiaritate cohesimus ut et mutuus noster amor iampridem, ex quo nos inuicem primum noueramus, mente conceptus plenius monstraretur; et quiddam, quod adhuc opto, optando oro, orando exspecto, a uobis mihi promitteretur. Hoc est, quia si quando celestis felicitatis desiderium  in mente uestra gratia celestis intantum accenderet, ut terrene falsitatis concupiscentiam penitus combureret, nulli conuersationi, nisi aut Cadomensis aut Beccensis monasterii, se uestra dilectio committeret. Sed quoniam iam de Cadomo ablata est causa que uos illuc maxime aduocabat, iam nunc solum  Beccum certius uos exspectat, quod prius pro Cadomo dubitabat. Quamobrem cum maxime propter uos, ut pro terrenis celestia, pro perituris eterna, pro falsis uera, pro misera mortalitate beatam incorruptibilitatem certius exspectetis,  et copiosius capiatis, uostram desiderem conuersationem, eo tamen ardentius illam exspecto, quo per illam, si euenerit, uestram mecum spero conuersationem. Domnum Mauritium, nostrum meritis dominum, conuersatione fratrem, cura filium carissimum, quem ad reuerendi domini et Patris nostri archiepiscopi iussionem in Angliam mittimus, quantum apud uos nostra potest amicitia, et eius exigit infirmitas, et uestra sufficit, operante Deo, medicina, uestris manibus curandum propter Deum committimus. Quatenus et illi temporalis salus [117 1Kb] per uestram  operationem tribuatur, et uobis eterna per diuinam miserationem retribuatur, et frater Anselmus, quem iam possidetis amicum, in seruum a uobis ematur.



EPISTOLA XXIX [118 1Kb] . AD LANZONEM. Lanzonem monet ut a diaboli tentationibus caueat.

Dilecto dilectus, amico amicus, fratri frater LANZONI   ANSELMUS, temporalis uite sanctitatem et eterne felicitatem.

 Cum meum et tuum, carissime, desiderium quo nos inuicem desideramus, considero, unum est, quod me de nostra consolatur separatione, quia in futura uita eternam nostram coniunctionem per diuinam spero clementiam. Nam certus sum de mea, nec dubito de tua conscientia, quoniam quelibet  nos regionum diuersitas distineat [119 1Kb] , de duabus tamen animabus nostris caritas unam conficiat. Unde fit ut anime nostre et dilectione [120 1Kb] presentes sese amplectantur [121 1Kb] , et conuersatione absentes sese desiderent. Sed 322 consummata huius uite peregrinatione, Deo adiuuante [122 1Kb] , ad quem tendimus, et in quo speramus, in patria ad quam suspiramus, quasi diuersis itineribus conueniemus [123 1Kb] . Ubi tanto uehementius, Deo annuente, de inuicem congaudebimus, quanto nunc de nobis diuinam dispositionem patientius tolerauerimus. Interim tamen quoniam facere quod caritatem renouat et accendit, non est Dei dispositione reniti, sed obedire, debemus nos uel mutuis salutationibus, cum licet, reuisere. Quod cum hactenus in hac epistola me fecisse possit sufficere,  aliquid tamen nostre admonitionis, quam tibi semper dulcem fecit, non mea fatuitas, sed tui caritas [124 1Kb] , instante Domino et communi nostro amico Ursone [125 1Kb] , cogor subiicere. Nam, etiamsi nichil tibi dicere possim quod ignores, plus tamen herebit memorie, quod a dilecto dilectore dictum suscipies [126 1Kb] . Ingressus es, carissime, professusque Christi militiam, in qua non solum aperte obsistentis hostis uiolentia est propellenda, sed etiam quasi consulentis astutia cauenda. Sepe namque dum tironem Christi uulnere male uoluntatis aperte maleuolus non ualet perimere, sitientem eum poculo [127 1Kb] uenenose rationis maleuole callidus tentat exstinguere. Nam, cum monachum nequit obruere uite quam professus est odio, nititur eum conuersationis, in qua est, subruere  fastidio. Et licet illi monachicum propositum tenendum quasi concedat, tamen quia hoc sub talibus aut inter tales, aut in eo loco incepit, illum stultum nimis imprudentemque multimodis uersutiis  arguere non cessat, ut, dum illi persuadet incepto Dei beneficio ingratum existere, iusto iudicio nec ad meliora proficiat, nec quod accepit teneat, aut in eo inutiliter persistat. Quippe dum incessanter laboriosis cogitationibus de mutando loco, aut [128 1Kb] si mutari non ualet, saltem de improbando initio meditatur, nunquam ad finem perfectionis tendere conatur. Nam, quoniam illi fundamentum quod posuit, displicet, nullatenus illi structuram bone uite superedificare libet. Unde fit ut, quemadmodum arbuscula, si sepe transplantetur aut nuper plantata in eodem loco crebra conuulsione inquietetur, nequaquam radicare ualens, ariditatem cito attrahit, nec ad aliquam fructus fertilitatem peruenit  : sic infelix monachus, si sepius de loco ad locum proprio appetitu  mutatur, aut in uno permanens frequenter eius odio concutitur, nusquam amoris stabilitus radicibus, ad omne utile exercitium languescit, et nulla bonorum operum ubertate ditescit. Cumque se nequaquam ad bonum, sed in malum proficere, si forte hoc recogitat, perpendit; omnem sue miserie causam non in suis, sed [129 1Kb] aliorum moribus iniustus intendit, atque inde se magis ad odium eorum inter quos [130 1Kb] conuersatur, infeliciter accendit.

Quapropter, quicunque cenobitarum  forte propositum aggreditur, expedit ei ut in quocunque monasterio professus fuerit, nisi tale fuerit ut ibi malum inuitus facere cogatur, tota mentis intentione amoris radicibus ibi radicare studeat, atque aliorum mores aut loci consuetudines, si contra diuina precepta  non sunt, etiamsi inutiles uideantur [131 1Kb] , diiudicare refugiat. Gaudeat se iam tandem inuenisse, ubi se non inuitum sed uoluntarium tota uita mansurum, omni transmigrandi sollicitudine propulsa  deliberet: ut quietus ad sola pie probateque uite [132 1Kb] exercitia exquirenda sedulo uacet. Quod si sibi uidetur maiora quedam ac utiliora spirituali feruore appetere quam illi presentis monasterii institutionibus  liceat, estimet aut se falli, siue preferendo paria paribus, uel maiora maioribus [133 1Kb] , siue presumendo se posse quod non possit, aut certe credat se non meruisse quod desiderat. Quod si fallitur,  agat gratias diuine misericordie, quia ab errore [134 1Kb] suo defenditur, ne sine emolumento aut etiam cum iactura, locum uel uite ordinem mutando,  inconstantie leuitatisque frustra crimen subeat, aut maiora suis uiribus experiendo fatigatus deterius in priora, aut etiam in peiora prioribus deficiat.  Si autem uere meliora illis, que in promptu sunt, nondum meritus optat, patienter toleret diuinum iudicium, quod ulli aliquid iniuste non denegat, ne per impatientiam iudicem iustum exasperans, mereatur quod non habet non accipere, et quod accepit amittere, aut quod non amat [135 1Kb] , inutiliter tenere. Seu uero [136 1Kb] misericordiam seu iudicium erga se in illis, que non habet et optat, persentiat; letus ex his que accepit, largitati superne gratias dignas persoluat. Et quia ad qualemcunque portum de procellosis mundi turbinibus potuit pertingere, caueat in portus tranquillitatem uentum leuitatis et impatientie turbinem inducere: quatenus mens constantia et mansuetudine tutantibus quieta, diuini timoris sollicitudine et amoris  delectatione sit uacua [137 1Kb] . Nam timor per sollicitudinem custodit, amor uero per delectationem perficit [138 1Kb] . Scio quia hec maiorem aut scribendi aut colloquendi exigunt amplitudinem, ut plenius intelligatur quibus, scilicet, dolis antiquus serpens ignarum monachum in hoc genere tentationis illaqueet; et econtra, quibus rationibus prudens monachus eius callidas persuasiones dissoluat et annichilet. Sed quoniam iam breuitatem, quam exigit epistola, excessi; et totum quod hic dixi aut dicendum fuit, ad custodiendam mentis quietem pertinet, huius breuis exhortatio epistolam nostram terminet. Nec putes, carissime, hec me dicere idcirco, quod suspicer te aliqua mentis inquietudine laborare. Sed quoniam predictus dominus Ursus [139 1Kb] cogit me  aliquam admonitionem tibi scribere, nescio quid potius moneam, quam cauere hoc quod sub specie recte uoluntatis scio nouitiis quibusdam solere subrepere [140 1Kb] . Quapropter, amice mi et frater dilectissime, consulit, monet, precatur te tuus dilectus dilector totis cordis uisceribus, ut totis uiribus quiete mentis studeas, sine qua nulli licet callidi hostis insidias circumspicere, uel semitas uirtutum angustissimas [141 1Kb] prospicere. Ad hanc uero monachus, qui in monasterio conuersatur, pertingere nullatenus ualet sine constantia et mansuetudine, que mansuetudo indissolubilis comes est patientie; et nisi monasterii sui instituta, que diuinis non prohibentur mandatis, etiamsi rationem eorum non peruiderit, ut religiosa studuerit obseruare. uale, et omnipotens  Dominus perficiat gressus tuos in semitis suis, ut non moueantur uestigia tua ; ut in iustitia appareas conspectui Dei, et satieris cum apparuerit gloria eius . Ora ut et ego tecum: quia et ego oro ut tu mecum [142 1Kb] .



EPISTOLA XXX [143 1Kb] . AD ARNULFUM. Consulit non eligere locum ubi doceat, sed ubi magis doceatur.

Domino et fratri carissimo ARNULFO, frater ANSELMUS, salutem.

Quod uestra petit fraterna dilectio, ut simul presentes inuicem colloquamur, ego quoque ex quo habitum sancte conuersationis sumpsistis desideraui et desidero: sed quia meus nec sum nec esse uolo, nondum communis effectum desiderii consequi potui, nec scio si potero. Breuiter igitur pro temporis breuitate, litteris ad ea que mandastis respondeo. De fratre adolescente quod petitis, nec domnus abbas nec nostra congregatio concederet, nisi prius eius uitam  diuturne conuersationis experimento cognosceret. Quod autem aliquo ire proponitis [144 1Kb] , ubi secundum propositum uestrum uiuere possitis, laudo et hortor; hoc tamen premoneo ut et per licentiam 323 abbatis uestri hoc faciatis; et ut, quocunque iter uestrum Deus direxerit, regulariter sub abbatis obedientia, et non in proprie uoluntatis arbitrio, si monachi premium consequi uultis, uiuatis; nec locum ubi uos aliis prodesse, aliosque instruere, sed ubi uos per alios proficere et ab aliis ad spiritalem militiam instrui possitis, eligatis. Sic enim ordinate proficietis, si prius doceri quam docere appetieritis. Preterea, quod studio scholarum uitam uestram, ex quo seculo renuntiastis, impenditis [145 1Kb] , nullatenus uobis expedire cognoscetis, si et uestri finem propositi,  et quo exercitio illuc perueniatur, consulitis. ualeat mihi uestra dilecta dilectio, et licet in hac peregrinatione separati ad patriam uelut diuerso itinere tendamus; oremus tamen pro inuicem, ut in patria de Deo simul eternaliter gaudeamus.



EPISTOLA XXXI [146 1Kb] . AD LANFRANCUM. De Lanfranci nepotis sancto profectu, et de capitis dolore, quo laborabat.

Domino et Patri suo desideratissimo, matri catholice cum amore reuerendo cum reuerentia amando archiepiscopo LANFRANCO, frater ANSELMUS suus, in presentis uite sanctitate diuturnum fulgere, in future uite felicitate eternum gaudere.


Si tam facile dictare et scribere, quam loqui possem, nunquam illi, cui tam sepe loquitur cor meum, epistolarum copia mearum deesset, nisi cum inopia mihi latorum adesset. Sed quoniam tam multa sunt que me dictare impediunt, ut hoc ipsum, scilicet quam multa sint, meditando nunc enarrare impediant;  precor ne mihi paterna uestra [147 1Kb] succenserat sublimitas, quod raro ad se seruuli sui epistole perueniant. Quamuis namque rubigine stylus manu cessante rubescat, absit tamen ut torpore animus lingua tacente tepescat. uerum his nunc omissis de dulcissimo dilectore meo nepote uestro, cuius conuersationis uos scio semper presentem habere uelle notitiam, hoc uobis mando quod mea testatur conscientia. Sic utique cauet a quibus est cauendum, ut nulli nostrum iure uideatur reprehensibilis; sic studet humili benignitati et benigne humilitati; sic quieti et silentio atque orationi, ut merito sit omnibus amabilis. Unde certe quotidie et ipse me de se letum facit letiorem; et ego illum, ut de communi proximorum dilectione taceam, uestro et suo merito  dilectum habeam dilectorem. Sed est quiddam quod, quamuis uere credam quia clementer ei facit diuina prouidentia, non tamen illud uidere possum absque caritatiue [148 1Kb] compassionis molestia. Dolore namque capitis iam per plures menses sic eum paterne diuina quotidie affligit [149 1Kb] castigatio, ut et aliquando a conuentu communi eius leta dissocietur conuersatio, et omnino a lectione aut aliqua studiosa meditatione eius prohibeatur intentio. Quod idcirco uobis mando, ut et ego apud uos non sim reus huius rei silentio; et uos aliquo, si potestis, eidem carissimo meo per dominum Albertum [150 1Kb] subueniatis auxilio. Et ut per aliqua signa morbi genus medicus idem cognoscat, fere semper quasi uerberantur ei tempora, frons semper ponderosa, sed maxime inclinato.  Lux omnis et sonus quanto maior, tanto molestior. Sepe, maxime autem post cibum, uultu toto ualde rubescit; et simul non solo uultu, sed toto capite ignescit. Domnum uero Guidonem, quem magisterio puerorum addiximus, suauis commendat obedientia, et in strenuitate humilitas, ut pariter gloriari possumus, et uos per quem, et nos qui eum talem habemus. Domnus Osbernus uester, utique et pietatis affectu hilaritate condito in dies uenerabiliter pinguescit, et scientie profectu per studii instantiam et ingenii serenitatem tenacemque memoriam quotidie laudabiliter crescit. Non solum igitur ideo quia nos uestra pariter copulat paterna, qua nos fraterne iactamus, dilectio; sed et, eius exigentibus meritis, tanta dilectionis mutue iucundamur conglutinamurque  delectatione, ut iam separari non possimus absque utriusque anime scissura quadam et cordis lesione. Sed quando hoc, uestra eum iussione reuocante, continget, mea scissura in suo hiatu permanente, ipse suam consolabitur per resolidationem alterius maioris, quam nunc patitur. uerum quiddam est unde me sibi compatiendo dolere compellit. Crescente namque infirmitate quadam, quam uobis notam esse dicit, sic sepissime grauatur ut aliquando  usque ad uite periculum perducatur. In primis enim subitum frigus totum caput illi, deinde cor et totum corpus uehementer afficit; et mox cor immoderata pulsatione laborans, simul cum omnibus corporis sensibus et uiribus, sicut exhaustis sanguine fieri solet, deficit. Ex quo defectu, postquam quasi reuiuiscit, statim uelut febricitans totius corporis ardore ignescit. Sequitur quoque dolor capitis, et quasi uomere debeat, grauis perturbatio. Sepe etiam, maxime cum cantat, sic capitis perturbatione uexatur, ut locus in quo est in uertiginem illi rotari uideatur. Quem quoniam nec scio nec possum melius, quam a uobis ametur, amare; supersedeo pro eo paternitatem uestram rogare. Audiui quod sanctus Dunstanus regulam uite monachice instituerit.  Si igitur sic se res habet, uellem libenter famosam uitam et instituta tanti Patris uidere.



EPISTOLA XXXII [151 1Kb] . AD HENRICUM. Habet gratias pro Mauritio monacho diligenter curato.

Domino fratri, amico HENRICO, frater ANSELMUS, in hac uita perseuerantem sanctitatem, in futura eternam felicitatem.

Hoc pro certo laudabiliter soluitis quod caritatiue debetis, cum communi fratri nostro Mauritio [152 1Kb] uos, sicut ipse mihi scripsit, benignos ac beneficos in omnibus exhibetis. Sed tamen me non modice gratiarum eo uobis debitorem efficitis, quo illi beneficia uestre caritatis ob amorem mei propensius  impenditis. uerum quoniam nequaquam nunc recenter discimus [153 1Kb] ego et uos, quid inuicem de uobis possimus pro nobis confidere: dignius estimaui easdem gratias in arca mentis clausas seruare, quam non ignoranti in chartula describere. Cuius enim semper promptam bonam uoluntatem esse non dubito; non solum, cum per exhibitam sibi opportunitatem operatur, sed semper gratiis dignum existimo. Quoniam tamen meritis uestris ad presens opere aptius respondere non ualeo; monachis uestris qui mecum sunt, quantum possum, quod tribuitis retribuo. Quia desideratam mihi aliisque fratribus uestris uestram presentiam nuper promisistis, si reuerendus D. archiepiscopus mare non esset hoc tempore transiturus, speramus, quia terminus a uobis mandatus  preteriit, quod idem uenerabilis Pater ad nos sit ante Pascha uenturus. Quod utinam cum eius prospera hilaritate et hilari prosperitate fiat! Si uero ipsum, sicut existimamus, non uiderimus, scitote quia uos a debito promissionis uestre, nisi uos uidendo, non 324 absoluimus. Quippe quod scripsistis uos de aduentu nostro sperare futurum; ita tenemus, ac si polliceremini euenturum. ualete.



EPISTOLA XXXIII [154 1Kb] . AD GONDULFUM. Non esse scribendum amico, cuius memoria perpetuo sit in corde.

Suo suus, amico amicus, fratri frater GONDULFO, ANSELMUS, pro amore felicitatis perseuerantiam in sanctitate, pro premio sanctitatis eternitatem in felicitate [155 1Kb] .

Et is Gondulphus et Anselmus testis est quia ego et tu nequaquam indigemus, ut mutuos nostros affectus per epistolas nobis inuicem indicemus. Quoniam enim anima tua et anima mea sese ab inuicem nequaquam esse patiuntur absentes, sed sunt indesinenter se mutuo amplectentes; nichil nobis inuicem deest de nobis, nisi quia corpore non sumus nobis  presentes. Cur autem tibi dilectionem meam describam in charta, cum eius ueram imaginem assidue serues in cordis tui arca? Quid enim aliud est tua dilectio erga me, quam imago mee dilectionis erga te? Inuitat igitur me nota mihi tua uoluntas, ut propter corporalem nostram absentiam aliquid tibi scribam; sed quia nobis noti sumus per animarum presentiam, nescio quid tibi dicam, nisi Dominus tibi faciat quod ipse scit sibi placere, et tibi expedire. uale.



EPISTOLA XXXIu [156 1Kb] . AD MAURITIUM. Gratulatur Mauritio de bona ualetudine restituta; postulat regulam S. Dunstani et librum Bede De temporibus.


Fratri et filio carissimo suo MAURITIO, frater ANSELMUS, dilectionis sue integritatem, integritatis, Deo protegente, perpetuitatem.

Non quia uel me dignum cui a quoquam paterna debeatur reuerentia putem; uel quia dilectionem meam alicuius momenti existimem, huiusmodi salutatione epistolam tue dilectioni destinatam pretitulaui: sed, quoniam ex quo te noui, semper erga te et fratris dilectionem et patris diligentiam, et si non potui, tamen adhibere curaui. Quam meam quoniam notam et gratam esse tibi scio uoluntatem; idcirco gratum fore tibi non dubito, si me dilectionemque  meam apud te confido in aliquam extollere dignitatem. Quoniam igitur precessit quasi superbe salutationis excusatio, subsequatur iam fraterne allocutionis exsecutio. Sicut enim non dubito quod et tua erga me ferueas, et mea erga te gaudeas dilectione; ita certus sum quia quotidie desiderando exspectas, exspectando desideras separationem, quam a dilecto dilectore tuo pateris, consolari alicuius mei nuntii auditu uel lectione. Susceptis dilectionis tue litteris, maior animum amici tui dilatauit letitia, quam te, fateor, a nobis discedente contraxit mestitia. Te namque discedente leuius dolui, quia quod euenisse mandas, hoc euenturum desiderando exspectabam: nunc autem uerius gaudeo, quia hoc euenisse mandas, quod euenturum exspectando desiderabam.  Quod quia nimis tarde uidebatur ad meam peruenire notitiam, litteras pro hoc ipso discutiendo dilectioni tue dirigere, antequam tuas accepissem, proposueram. In primis igitur pro his, que mihi scripsisti erga te bona esse, gratias ago Deo, a quo est omne bonum; deinde omnibus illis, qui tibi exhibent, nostre dilectionis occasione caritatis bonum. Te uero carissimum mihi moneo, quatenus gratiam et beneficia eorum cum quibus degis, que ante tue conuersationis agnitionem potuisti obtinere, deinceps per eiusdem conuersationis ostensionem merearis retinere. De reditu tuo quod te desiderare significas, sub silentio adhuc decreui supprimere: donec tempore opportuniori reuerendo domno et Patri nostro archiepiscopo Lanfranco, cuius uoluntati  nos obedire oportet, desiderium nostrum rationabiliter ualeamus suggerere.  De regula sancti Dunstani scripsi domino archiepiscopo. Tu tamen insta domno Henrico et domno Gondulfo ex nostra parte, ut eamdem regulam et Bedam De temporibus propter ea, que in nostro scis esse corrigenda, qualescunque, quanto tamen meliores possunt, in illis partibus querentes mihi cito eosdem libros remissuro debeant accommodare. Omnipotens Dominus te sibi semper et ubique custodiat, frater, et quoniam hoc mauis audire [157 1Kb] , fili carissime, uale. Nostras litteras raro exspectando, propter sterilia  impedimenta mea, tuis, rogo, me sepe letifica. Iterum dico, quod semper uolo, uale.



EPISTOLA XXXu [158 1Kb] . AD MAURITIUM. Quod non scribat ob penuriam tabellariorum, qui epistolas deferant; petit aphorismos cum glossis.

Fratri et filio suo carissimo [159 1Kb] MAURITIO, frater ANSELMUS, diuinam in prosperis custodiam, in aduersis munitionem [160 1Kb] .

Si hoc esset, quod questa est tua dilecta mihi dilectio in secunda sua mihi destinata epistola, quod, scilicet te negligendo nullis te nostris litteris, postquam mare transisti, uisitauerim; quolibet asserente me nimis inconuenienter egisse, non defenderem et omnibus tacentibus ipse me non modice reprehenderem.  Absit enim ut quem a puero et a prima cognitione tanto studio, pro modulo mee possibilitatis, te teste, dilexi, nunc te negligam, cum ad morum probitatem et amorem Dei, quantum largiri dignata est superna clementia, profeceris, et in dies nitaris proficere: quod semper de te desiderauit cor meum, et sategit studium meum. Utique antequam tuas mihi priores litteras transmitteres, meas tibi transmittendas per primum, qui se opportunum exhiberet nuntium, paraueram. Sed cum eumdem epistole tue latorem congruum existimarem mee relatorem, contigit eum, preter spem et uotum suum et meum, tam diu demorari ut mea epistola tue priori respondens iam scripta a tua uisione tandiu differretur, donec secunda tua mihi defferretur.  Licet enim multi Northmanni ad Anglos transeant, paucissimi tamen sunt qui, me sciente, hoc faciant; in quibus paucissimis uix est aliquis, quem nostram legationem sine dilatione et non negligenter facturum confidam. Sed ut res [161 1Kb] ipsa me apud meum excuset criminatorem, duas meas epistolas duabus tuis respondentes mitto per tuarum latores. Et quoniam cum importuno mihi res est, quod singillatim suisque temporibus facere non potui; saltem simul ad persuadendum incredulo, et satisfaciendum suspicioso facere disposui. Illud, propter quod tantopere me reuerende domini et Patris nostri archiepiscopi instare sanctitati postulasti, quanto studiosius secundum tuam uoluntatem potui, in quadam mea illi missa epistola facere tentaui. Si  igitur, cum eius semper nobis amplectenda gratia, te ad nos, secundum quod tibi expedit, et ego et tu desideramus, redire 325 contigerit, quod scriptum erit de aphorismo tecum affer. Interim tamen, quantum sine tuo incommodo potes, de textu primum effice; deinde, si tibi licuerit, de glossis; hoc ante omnia seruans, ut quidquid ex eo detuleris, diligentissime sit correctum. Si quid uero, te redeunte, residuum inde fuerit; si opportune domnus  Gondulfus per aliquem hoc perficere poterit, eius cure designatum dimitte. Multo tamen melius erit, si exemplum ipsum, ut mihi accommodetur, idem domnus Gondulfus poterit impetrare. Saluta domnum Herluinum, monens ut et sibi et mihi memor sit mei. uale.



EPISTOLA XXXuI [162 1Kb] . AD ALBERTUM. Refert gratias de Mauritii Beccensis cura, et consulit fugam seculi.

Domino, fratri, amico in Christo amato, et ad Christum desiderato ALBERTO, frater ANSELMUS, pro celestibus terrena despicere, pro terrenis celestia percipere.

Non solum premium, sed uel gratias fateor me,  secundum meritum uestrum et desiderium meum, pietati uestre non posse rependere pro misericordia, quam dilecto fratri meo Mauritio in infirmitate sua dignatur impendere: quoniam tamen alterum utcunque ualeo, ad alterum tamen nullatenus sufficio; iniustus mihi uideor si in eo, quod possum, deficio. Gratias igitur tantas, quanta mea possibilitas est, refero; sed premium uobis multo opulentius a Christo reddendum reseruo, cui ipsi infirmo curam exhibetis, ipso teste, in suo seruo Mauritio. Precor etiam quatenus, sicut uos mercedem non tedebit perfectam percipere; ita non pigeat, quantum in uobis est, sanitatem inceptam perficere. Sed his premissis, que debeam pro gratiarum actione; que sequuntur erunt de quadam quam uobis adhuc debeo  responsione. Olim namque, cum litteris uestre dilectionis rescripsi; non totum, quod mente conceperam, descripsi. Quatenus uestra prudentia minus fastidiose [163 1Kb] perciperet, quod scriptum sibi minus uerbose perspiceret. Ad eamdem igitur responsionem pertinet, quod inferius epistola psesens hec continet. Cum uere dilectam mihi honestatem uestram, tanto studio dilectionem uilis homunculi, meam dico, affectare intueor: utique illam tanta sua supplicatione maius aliquid mereri, quam meus sit amor confiteor. Sed quoniam aliud quid uobis dare possim maius amore non habeo; ipsum quam maiorem pro meo modulo possum, exhibeo. Maiorem uero dilectionem puto, quod a me nemo ualet exigere, quam ut uelim eum tanquam meipsum diligere. Quapropter  si uobis consulo, quod me mihi, cum sic essem sicut uos nunc estis, singulariter consuluisse, consulendo tenuisse, tenendo amare, amando habitu profiteri, et tota uita niti cognoscitis; uos ipsi iudicate, si illud respuere debeatis, cum hoc ego uobis fideliter exhibeam, quod uos a me suppliciter exposcitis. Denique ipsa uenerabilis domini et Patris nostri archiepiscopi auctoritas, cuius iudicium sua nec ipsa prudentia falli, nec iustitia fallere permittet;  ipsa, inquam, decernat utrum uos deceat, aut mihi non sit iniuriosum, ut nostram uobis dilectionem expetendo asseratis placere; et eamdem ipsam, eius usum, in quo illa uerior est contemnendo probetis uobis displicere. Sed quanquam non uos lateat ad quid uelim deuenire, consilium tamen meum, imo non meum sed Dei, non me piget clarius aperire. Si igitur iam experti estis, quoniam omne quod est in mundo, concupiscentia carnis est, et concupiscentia oculorum, et superbia uite, que non est ex Patre, sed ex mundo est: si iam cognoscitis quia mundus transibit et concupiscentia eius ; si legistis quia amicus seculi huius, inimicus Dei constituitur ; si creditis, quia quicunque reliquerit domum suam, uel fratres, aut sorores, aut patrem,  aut matrem, aut uxorem, aut filios, aut agros propter nomen meum, centuplum accipiet, et uitam eternam possidebit : hortor uos, nolite diligere mundum, nec ea que in mundo sunt ; sed relinquite ea, et sequamini paupertatem Christi, ut pro eis centuplum accipiatis, et uitam eternam possideatis. Amen, fiat.



EPISTOLA XXXuII [164 1Kb] . AD FRODELINAM. Paciscitur mutuam cum ea meritorum communionem.

Domine eximie, et meri o sanctitatis cum amore reuerende, cum reuerentia amande FRODELINAE, frater ANSELMUS Beccensis, uita peccator, habitu monachus, seruus seruorum et ancillarum Dei; uite  presentis perseueranter crescentem sanctitatem, et uite future eternam felicitatem.

Postquam odorem uestre bone fame, que longe lateque suauiter redolens circumuolat, persensi; semper desideraui ad uestram notitiam aliqua commoda occasione peruenire, ut per notitiam mererer aliquatenus ad amicitiam pertingere, ut qui bonis meis meritis me uideo ualde indigere, uestris me possem aliquantulum per caritatis communionem miscere. Sed gratias ago Deo quia, dum hanc uoluntatem gererem, et uoluntatis effectum [165 1Kb] cupidus exspectarem, intimatum est mihi per communem in Christo fratrem et amicum nostrum domnum Hugonem [166 1Kb] inclusum Cadomensem, quia sanctitas uestra non dissimili affectu similem de se apud me prestolaretur  euentum. Quapropter quoniam comperio et comperiens gaudeo Christum desideria uestra, que nouit ex sua nasci dilectione, nobis ignorantibus exaudiisse, atque nos etiam nescientes paribus uotis similique dilectione iunxisse; iam non timens notam presumptionis, mitto uobis litteras meas per confidentiam mutue dilectionis. Et quidem, domina carissima, et ideo domina et carissima, quia uite  meritis ualde prestantior, ego scio in me nichil uel minimum aliquid esse, quod dignum sit ad augmentum uestre sanctitatis exspectari. Quoniam tamen uestris maioribus bonis desidero participare, nescio qua fronte possim uobis participationem meorum bonorum qualiacunque sint, cum eam desideretis, negare. Si quid igitur boni iehsu Christus Dominus noster in me operatus aut operaturus est, oro ego, et concedat ipse secundum ueram Dei et proximi caritatem, ut uobis non aliter quam mihi imputetur. Peto etiam, licet mea merita nequaquam uestris possint equari, ut uestra beatitudo me secundum eamdem caritatem [167 1Kb] suorum meritorum communioni aliquatenus dignetur admittere. Quamuis autem mens uestra diuino Spiritu feruenter afflata non  indigeat admonitione [168 1Kb] ; deberem tamen ego pro debito mee professionis, aliquam exhortationem scribere uestre sanctitati, nisi epistole timerem prolixitatem. Quod debitum donet Deus ut aliquando, uel colloquendo, uel scribendo persoluam. Omnipotens Dominus sic uos in temporali uita ab omnibus malis custodiat, ut uos post hanc uitam in eternis bonis constituat, domina multum in Christo amanda et ueneranda. Ipse sic inuicem me uestri, et uos mei memores in suo amore faciat, ut et illi placeat, et nobis ad uitam prosit eternam. Amen.



326 EPISTOLA XXXuIII [169 1Kb] . AD GUILLELMUM. De litteris Guillelmi sibi additis gaudet, eumque a seculi uanitate auertit.

Domno reuerendo, affectu toto diligendo et dilecto GUILLELMO, frater ANSELMUS suus [170 1Kb] , pro amore felicitatis perseuerantiam in proficienti sanctitate, pro premio sanctitatis eternitatem in sufficienti felicitate.

Littere dulcis mihi uestre dignationis, quas suscepi, cor meum dilecti uestri nominis titulo letificauerunt; sublimis humilitatis odore refecerunt, profunde caritatis sapore satiauerunt, pie conquestionis affectu compunxerunt. Quarum petitioni cum nunquam uelim deficere, utique fateor responsioni me nequaquam posse sufficere. Cum enim in toto me et in omnibus que in me sunt, conscius ipse mihi sim nichil esse dignum tanta postulatione, et uestra  beneficia, et, quod ualde maius et mihi carius est, uestra erga me dilectio plus mereantur de me quam meipsum, certe nulla sufficit affectui meo uerborum deuotio, qua uobis, quia plus non possum, offeram memetipsum. Quatenus uestra sanctitas nec iugem memoriam sui, in me uelut in suo dubitet non esse; et si quid diuinitus sit in me, certa sit uelut quod sui est, suum esse. Quoniam igitur non solum  orationis, sed et monitionis et omnimode sollicitudinis debitorem me scio illius saluti, cuius meipsum esse profiteor; rogat, monet dilectus fidelis uester ne arescat per amorem seculi semen bone uoluntatis, quod in uobis per diuinum respectum cepit germinare; ne teneantur laqueis seculi pedes uestri, qui iam non solum per opera misericordie, sed et per celsioris tramitis intentionem in uia eterna ceperunt ambulare. Sed sollicite auertendo oculos mentis uestre, ne uideant uanitatem ; semper eos per indeficientem intentionem conuersos habeatis ad ueritatem.



EPISTOLA XXXIX. AD MAURITIUM. Se accepisse munera transmissa.


Suo dilectissimo amico et fratri; et quoniam hoc clarius auditur, carissimo filio MAURITIO, frater ANSELMUS, salutem.

Pretiosum munus pretiose mihi tue dilectionis ea caritate, qua missum est, suscepi; et in eum usum, ob ampliorem tui memoriam, quem postulas penes me mansurum constitui: non tantum, ut recipiam aliud, sicut promittis, quantum quia sic tibi placere et ego scio, et tu significas tuis dictis. Pro quo gratias tibi scribendo referrem, nisi tu scires quia plus aliquid paratus fui tibi semper tribuere, antequam esset quod possem retribuere. Semper enim fui et sum memetipsum, et quod possum, tibi et pro te paratus impendere. Festinat lator, cogor, que conantur erumpere, animi uerba reprimere: hoc tamen  subinfero, quod tibi fui, hoc persisto. uale.



EPISTOLA XL [171 1Kb] . AD HELGOTUM. Commendat ei Rogerii abbatis fratrem.

Domno et Patri reuerendo amico dulcissimo HELGOTO frater ANSELMUS, uite presentis diuturnam prosperitatem, et future eternam felicitatem.

Domnus abbas Rogerius [172 1Kb] certus de uobis et de me, quia sic nos in cor unum et animam unam ignis caritatis conflauit, ut quod alter alterum scire noluerit [173 1Kb] , hoc ipse nolle non possit, petiit a me quatenus eius frater Gonfridus, qui Cadomi moratur, uestre sanctitati commendaretur per me. Non ut aliquando, aut eius iniustitie in aliqua causa a uobis faueatur [174 1Kb] , aut aliquid de eius seruitio,  quod domno abbati et monasterio uestro debet, per uos relaxetur: sed ut caritatem, quam uos omni proximo scitis debere, familiarius illi, cum id ratio uidebitur exigere, propter amorem uestrum dignemini exhibere. Si igitur iudicat prudentia uestra quia quod tantus amicus me postulat non indecenter, nullatenus possum negare [175 1Kb] decenter: nichil  aliud restat, nisi ut, quod omnibus est honestum amicis, concedatis libenter. Salutate ducem et uenerabilem Patrem et dominum nostrum domnum abbatem [176 1Kb] , et omnes dilectos dominos et fratres nostros, qui uobiscum sunt. Pax Dei, que exsuperat omnem sensum, custodiat corda uestra et intelligentias uestras .



EPISTOLA XLI [177 1Kb] . AD LANFRANCUM. Lanfranci modestiam de munerum tenuitate predicat; et de monachorum abstinentia suam sententiam profert.

Domino suo et Patri archiepiscopo reuerentia, cultu [178 1Kb] , et amoris affectu dignissimo LANFRANCO, suus subiectione et amore seruus et filius frater  ANSELMUS, quod suus.

Sicut paterna uestra dilectio nescit non esse mihi, et cum non largitur, munifica; et cum secura est, sollicita; ita scitote, imo scitis fidelitatem nostram, et cum tacet, nunquam esse ingratam. Cum enim mihi [179 1Kb] non mittitis ex usu dilecto dilectori uestro pretiosa munera, blande satisfaciendo pretiosiorem mandatis excusationem; et cum certi sitis me nichil contra Christianam fidem sentire, satagitis [180 1Kb] tamen, ne quam de me prauitatis uel falsam aliquis possit habere opinionem. Quippe talis, qualis illa fuit, quam mihi fecistis, munerum excusatio, cum a tanto tantillo fit, munus est multo pretiosius purpura et auro. Quod utique munus non misistis ideo quod eo me indigere putaretis, cum nequaquam  ignoretis illud mihi in cordis arca semper reconditum; sed quia benignitas uestra nuntium a se ad me uacuum transire pati non potuit. Neque enim cum uestra suscipio dona, opus habeo eorum commendatione, que nullatenus dubito uera mei dilectione fieri: neque cum non affluunt, indigeo excusatione; quia certus sum ea cessare aliqua [181 1Kb] iusta ratione, quam si uobiscum intelligerem, eligerem uobiscum. Quod autem precipitis, ut circa quasdam non meas, nec alicuius Christiani assertiones, simpliciter quam me scitis tenere, ueritatis sententiam proferam, gratissime accipio, et libentissime obedio. Didici in schola Christiana quod teneo, tenendo assero, asserendo 327 amo; quia si quis eorum qui habent substantiam mundi, dederit  indigenti uel calicem aque frigide, propter uerum amorem Dei et proximi, eleemosynam facit, et non perdet mercedem suam . De monachorum uero abstinentia hoc sentio; quia quanto maiore amore Dei aut proximi monachus ab appositis sibi alimentis abstinuerit, tanto maiorem et facit eleemosynam, et acquirit mercedem.



EPISTOLA XLII [182 1Kb] . AD HENRICUM. Dolet quod uix scribendi uixque legendi et orandi otium habeat.

Domno, amico, fratri carissimo HENRICO, frater ANSELMUS, uite presentis prosperam diuturnitatem et future felicem [183 1Kb] eternitatem.

Quanquam uera dilectio semel accensa semper flagret, sine uentilationis instantia; non tamen parum iucunditatis ab amicis ex ea percipitur, siue a presentibus ex mutue conuersationis siue ab absentibus ex alicuius commonitionis frequentia. Quoniam igitur, superna sic disponente prouidentia, mutuis aspectibus inuicem non possumus iucundari; uel alternis missis salutationibus, et si non quantum  uolumus, saltem quantum possumus, ab inuicem debemus letificari. Quapropter si mihi tam sepe liceret, quam sepe uellem, utique sepissime schedulam et nostram uobis dirigerem, et mihi uestrum exigerem. Mihi quippe, meis id peccatis agentibus, sic non solum dictandi, sed et legendi et meditandi siue orandi opportunitatem uideo remotam, ut credam a me Dei misericordiam amotam. Unde, licet non quantum ad eamdem reuocandam misericordiam diuinam sufficiat, inconsolabiliter tamen, doleo; quia cum tantum sit misero mihi quietis impedimentum, nullum me consolatur inquietudinis emolumentum. Qua in re cum non iuste mihi uidear uiles et steriles, quas tamen negligere non audeam, occupationes accusare; nequaquam tamen rem interius  discutiens, meam ualeo ignauiam excusare. Adeo namque uilis mens mea quasi quadam naturali arctatur angustia, boneque uoluntatis languet imbecillitate, ut uni quamlibet parue cure ceteris exclusis tota non sufficiat, et cuiuslibet oneris tentationisque grauedine uicta succumbat. Quapropter, mi carissime frater et domine, quoniam ex caritate et mea merita, si qua essent, uestra esse uellem; et que uestra sunt, mea esse confido: de mea desperans ignauia uestram precor et exhortor strenuitatem ut qui me ex meo minus proficienti defectu sentio reprobari, per uestrum indeficientem profectum merear reuocari. ualeat, et ualeat nunc et in eternum dilecta mihi uestra fraternitas.



EPISTOLA XLIII [184 1Kb] .  AD HERLUINUM, GONDULFUM ET MAURITIUM. Beccenses monachos, in Cantuariensi Ecclesia tum degentes, adhortatur ut meliora semper proficiant.

Domnis, et fratribus, et amicis karissimis HERLUINO, GONDULFO, MAURITIO, frater ANSELMUS, ascendendo de uirtute in uirtutem, peruenire ad Christum summam Dei uirtutem.

Quoniam et unum est, quod uos pari intenditis proposito, nec est diuersum quod ego de uobis communiter  desidero; idcirco uos simul unius epistole allocutione coniungo. Si bene meminit dilectio uestra, quales uos semper optem uidere presentes, sufficienter nouit quales uos assidue desiderem audire absentes. Quoniam namque, ut uestra mihi testis est conscientia, omnibus uobis fratris dilectionem, et insuper uni uestrum patris diligentiam ex corde non dicam impendi, sed uolui impendere; nullum interiacentis terre marisque spatium affectum uestri a me ualuit abrumpere. Licet igitur reuerendi domini et patris [185 1Kb] nostri archiepiscopi presens uobis consilium et admonitio, singulorumque uestrum continua, quid suus habitus profiteatur, meditatio, mutue quoque in sancto feruore collocutionis frequens accensio sufficiant, quibus uestra studia  bene incepta quotidie ad meliora proficiunt: exigi tamen indeficiens dilectio ut exhortationes nostre qualescunque sint, uobis quamuis absentibus et non indigentibus non deficiant.

Moneo itaque et precor, karissimi, quatenus nichil sit, quod mentem uestram a sui reuocet custodia; sollicite discutiat quid quotidie acquirat proficiendo, ne quid, quod absit! perdat deficiendo. Sicut enim in uirtutibus difficilius est aliquid non habitum conando assequi, quam desidia carere; ita grauius est recuperare quod per negligentiam amittitur, quam adipisci quod nondum quis habuisse cognoscitur. Semper igitur, dilectissimi, preterita quasi pro nichilo sic deputetis, ut et illa, ad que profecistis, tenere non contemnatis [186 1Kb] ; et his aliquid addere  licet per infirmitatem nequeatis, tamen per importunitatem semper contendatis. Quoniam namque inter multos uocatos pauci sunt electi , certi sumus omnes, ueritate dicente: sed quam pauci sint, incerti sumus cuncti, ueritate tacente. Quapropter quicunque nondum uiuit ut pauci, aut uitam suam corrigat, aut inter paucos se colligat; aut cum certitudine reprobationem timeat; qui uero iam sibi uidetur de paucis, non statim de securitate electionis confidat. Quippe quoniam nemo nostrum scit in quantam paucitatem redigantur electi: nullus utique [187 1Kb] nouit si iam sit inter paucos electos, licet iam paucorum sit similis inter [188 1Kb] multos uocatos. Nullus igitur retro respiciendo penset quam multos in uia celestis patrie precedat; sed indeclinabiliter  in anteriora intentus sollicite consideret, si iam pariter cum his, de quorum electione nemo dubitat, incedat. uidete igitur, karissimi, ne qualibet occasione timor Dei, quem concepistis, tepescat; sed semper quasi indeficienti studio uentilatus in dies feruescat, donec uobis in securitatem eternam mutatus lucescat.

ualete, amici mei amantissimi; et, rogo uos per fraternam caritatem quam mihi debetis, orate solito  instantius, ne ego, qui uos hortor ad profectum, perficiam quem iam olim uere incepi, et iam nunc fere effici, miserabilem defectum.



EPISTOLA XLIu [189 1Kb] . AD HERNOSTUM. Acerrimis oppressum doloribus ad patientiam excitat.

Olim socio et fratri cequa familiaritate diligendo, nunc domino et Patri cum dilectione reuerendo Rouecistrensi [190 1Kb] episcopo  HERNOSTO, frater ANSELMUS, in hac uita integram incolumitatem, in futura perfectam felicitatem.

Cum audio quod frequentibus et grauibus molestiis fere usque ad mortem caro uestra atteritur, contristat me humana mestitia meus affectus: sed, 328 cum considero quia per hec anima uestra ad  eternitatem nutritur, consolatur me spirituali letitia uester profectus. Notum quippe est sanctitati uestre, quia in tribulatione carnis, et per ustionem rubigo peccatorum exuritur, et per patientiam iusti uita perficitur [191 1Kb] . Scriptum namque est quia flagellat Deus omnem filium quem recipit . Et quia, tribulatio patientiam operatur, patientia probationem, probatio spem, spes autem non confundit . Et quia patientia opus perfectum habet . Unde procul dubio cognoscitur quia tanto affectu est in tribulatione gaudendum, quanto conatu est per spem, et operis perfectionem in filiorum hereditatem nitendum. Cum enim semper gratum sit Deo, si nunquam ab eius ordinatione dissentimus; tunc utique ualde illi placemus, si et in nostra aduersitate  eius uoluntati hilariter consentimus. Et quanquam sit iustissimus, nequaquam tamen, cum sit misericordissimus, coget nos peccata in futuro seculo uindicta repetita luere, quos hic uiderit ultioni cum animi hilaritate occurrere. Tanto itaque districtum iudicem exspectare poterimus leniorem [192 1Kb] , quanto nunc illum patienter [193 1Kb] sustinebimus seueriorem. His igitur et aliis huiusmodi meditationibus, mi reuerende domine, sicut scit paterna uestra sanctitas ex carnis defectu, anime considerando [194 1Kb] profectum; ex carnis egritudine, anime salutem; ex ultione, indulgentiam trahat; ex ipsa tribulatione consolationem, et ex merore letitiam. Omnipotens  et clementissimus Deus sic uos in hoc seculo per omnia sue faciat concordare uoluntati, ut ipse in futuro per omnia uestre concordet felicitati. Dulcissime mi Pater et reuerende domine, precor ut paterna uestra sanctitas non obliuiscatur fidelis serui sui [195 1Kb] , corpore absentis, sed mente adherentis. ualeant semper in Domino corpus et anima uestra.



EPISTOLA XLu. AD LAMBERTUM ET FOLCERALDUM. Ne lethargico mundi somno corripiantur.

Reuerendis dominis, dilectissimis auunculis, dulcissimis nutritoribus suis LAMBERTO et FOLCERALDO, frater ANSELMUS, bona temporalia pro eternis despicere, eterna pro temporalibus percipere.

Quamuis nos locorum temporumque spatia separent,  arbitrio superno disponente, nulla tamen causa uestre dilectionis affectum ualet aut ualebit mihi minuere, diuina gratia protegente. Et quoniam certum est cordibus uestris similem affectum erga me non dissimiliter inherere, utique dubium mihi non est quod sicut ego ea, que circa uos sunt; ita uos ea, que circa me sunt, nota semper desideretis habere. Sed ea per huius schedule latorem plenius poteritis discere et notificare, quam breuitas epistolaris sufficiat intimare. Quale autem desiderium cor meum gerat de uobis, ille a quo, et ad quem, et cui soli notum est idem desiderium, sic intimet et persuadeat uobis, quomodo ipse scit expedire uobis. Ut tamen aliquid de cordis abundantia eloquar, nichil magis de uobis timeo quam ne in amore seculi et  seculari uita perseueretis, dormientes usque in finem; et nichil aut parum quid inueniatis cum uiris diuitiarum in manibus uestris, cum euigilaueritis post finem.



EPISTOLA XLuI [196 1Kb] . AD FOLCERALDUM. Se miro eius uisendi teneri desiderio, sed detineri ex eo quod in Francia milites iter liberum nulli facerent.

Secundum carnem consanguineo, in Christo fratri carissimo FOLCERALDO, frater ANSELMUS, sic ire de uirtute in uirtutem, ut uideat Deum deorum in Sion.


Cogitaui ipse ego ad te uenire, et ad pedes reuerendi abbatis tui prostratus quanta possem humilitate postulare, ne animas [197 1Kb]  tanto conglutinatas uinculo carnis et spiritus, uiolenta conuersationis separatione non tantum disiungeret, quam scinderet. Sed tam crudelis tamque effrenata malitiosorum hominum in Francia debacchatur seuitia [198 1Kb] , ut nec me, nec aliquem monachum, aut quempiam equitem audeam tanto committere periculo. Re enim uera domnus Rodulfus cum, te reducto, rediret, in archiepiscopatu Rhemensi cum famulis, equis ablatis omnibus, captus est, quanquam se sub archiepiscopi Rhemensis tuitione ire clamaret. Qui aliquandiu detenti, uix tandem uno equo retento, relaxati sunt. Denique etiamsi possem absque  omni te adire periculo, rex tamen et domnus abbas noster, in quorum potestate sum, nolunt mihi eundi dare licentiam: nec tamen ab illis, ut te possim habere, ullum recupero auxilium aut consilium; nec usui esse honoris existimant, quod tanto studio, de tam longinquo, tamque humilibus et amicabilibus litteris frustra bis poposcerunt, tertio forsitan frustra reposcere. Hec idcirco tibi scripsi, carissime, ut tu haberes per quem mihi desideranti scire que circa te sunt, mandare posses, et simul scires, quia iam nullum ab homine exspecto auxilium, quo tuam tantopere desideratam conuersationem assequi possim: quatenus solius Dei nostro desiderio fauorem, secundum suum beneplacitum, orantes exspectemus, et interim eius de nobis dispositionem obedienter  patienterque toleremus. Sic enim citius et benignius desiderium nostrum perficiet [199 1Kb] , si non quod nos uolumus, sed quod ipse uult, nos desiderare perspiciet. Quanquam enim tu ualde sufficienterque te consoleris ex sancta paternaque benignitate abbatis tui, quam a te inuentam sepe mihi presens gaudendo predicare solebas; ego tamen, quod de te desidero [200 1Kb] , desiderare non desistam. Orationes, quas tibi, cum mecum esses, scribi feceram; nescio per quem tibi mittere possim. Lator enim presentium eas ferre tibi non est ausus, timens ne sibi auferrentur. Cum enim eum prima uice ad te misi, dicit se captum et exspoliatum, uestesque suas, si quid forte in eis quod tolli posset inueniretur, discussas [201 1Kb] . Rogo, manda mihi per epistolam que  circa te sunt. Dominus, qui custodit Isrel, custodiat te ab omni malo, custodiat animam tuam Dominus .



EPISTOLA XLuII [202 1Kb] . AD PETRUM. De honestis gratulatur studiis, et ad puriorem uitam hortatur.

Charissimo suo consobrino PETRO, frater ANSELMUS,  ea bona, que necessario amittuntur, sponte dimittere, ut ea que eterne tenentur possit recipere.

Dicere non possum, dilectissime, quanto gaudio exsultauit cor meum, cum audiui a dilecto fratre 329 et consobrino nostro domno Folceraldo, te non solum ad hanc quam habes etatem peruenisse, sed etiam bonis honestisque studiis profecisse et in dies proficere. Sed et huic meo gaudio multum est additum, cum mihi dixit quia me desiderabas uidere. Memor enim et seruator magne amicitie que olim fuit inter me et auum et patrem et matrem tuam, et immense dilectionis quam habui erga te, cum adhuc puerulus esses: ea semper [203 1Kb] de te desidero, quibus meliora non possum; et cum bona de te audio, sic gaudeo, ut plus non possim. Accensus igitur  desiderio tui in Deo, oro Deum ut det nobis simul in hac uita, quandiu uicturi sumus, conuersari, et in futura congloriari. Unde hortor, precor, obsecro, mi dilectissime, crede uerum esse quod ueritas dixit, et ama quod relinquentibus seculum propter se promisit. Incipe parare tam magnum questum, accelera ad tantum lucrum, ut que mundi sunt relinquens, centuplum accipias, et uitam eternam possideas . Quod si tibi Deus inspirauerit, rogo, carissime, ne dubites propter itineris laborem uenire ad amicum et consanguineum tuum te desiderantem. Quoniam si simul uixerimus, tanto mutuum nostrum gaudium de nobis inuicem presens nobis erit; tanto quidquid graue uidebitur, leuius erit.



EPISTOLA XLuIII  [204 1Kb] . AD LANFRANCUM. Expostulat de honorifica compellatione.

Domino et Patri suo reuerendo archiepiscopo LANFRANCO, frater ANSELMUS, suus quod suus.

Sicut Zacarias propheta ad commendandam sue prophetie auctoritatem fere per singulos uersus repetit: Hec dicit Dominus; sic mihi ad inculcandum, quis, cui et quo animo loquatur, libet ut tam sepe epistole nostre, quas uestre dirigo paterne celsitudini, in fronte pictum preferant: Domino et Patri, et, suus quod suus. Sic enim hanc, non dicam, scio simulare, sed sculpsi in mente mea impressam, ut quidquid proponam in incipienda nostra salutatione,  hoc in consummata appareat expressum. Cum igitur hoc titulo uobis tam sepe scribam, querendo queror, et querendo quero cur mihi nunquam rescribatis; sed nescio cui uestro domino et Patri, prima litterarum notato. At si seruo et filio uestro scribitis, cur, quod destruere non potestis per oppositam negationem, subuertere [205 1Kb] tentatis per relatiuam oppositionem? Precor itaque ut quoties litteras  dignationis uestre suscepero, aut uideam cui scribitis; aut, uel non uideam cui non scribitis.



EPISTOLA XLIX. AD HENRICUM. Gratias agit pro auro, in quo tamen plus laudatur dantis animus quam munus. Et ueniam petit pro Osberno.

Domino reuerendo et amico, domino priori HENRICO, frater ANSELMUS, salutem.

Gratias uobis magnas scribo pro auro quod misistis; sed multo maiores corde teneo pro bona erga me uoluntate, quam retinuistis. Quam quotidie multo melius et clarius experior in dilecto meo communi fratre nostro Mauritio, quam in millibus auri et argenti. Ab his enim qui ab eo ueniunt audio  uos eum tanto honore et amore tractare, ut appareat uos non modice me dilectorem eius amare. Litteras quas carissimo filio uestro fratri nostro Saluino misistis legi: in quibus tam benigne, et uestram erga eum expressistis dilectionem, et mei plus quam merear indidistis mentionem, ut ibi animaduerterem magnam quamdam sapienter latentem, et latenter sapientem deprecationem; quatenus ego, quem sic describitis, benignum erga alios, illi, quem sic diligitis, impendam meam curam et dilectionem. Et ita fiat, quando quidem ita uultis. Cum enim eum amem propter Deum et propter seipsum: et quia confitetur se amicum esse domini Gondulfi, adhuc crescat amor, quia est dilectus domini prioris Henrici. In eisdem litteris, cuiusdam culpe ueniam  spontanea benignitate eidem dilecto uestro et meo concessam inueni. Et quia seruulus uester, frater noster Osbernus, cum eo pariter se non per superbiam, sed per imprudentiam peccasse cognoscit, nec sibi sentit indultum esse; mestum pro culpa et sollicitum de uenia percepi. Precor igitur ut quod in me laudatis, mecum in uobis exhibeatis: quatenus mecum super afflictionem eius pia gestantes uiscera, sicut Saluino indulsistis propter uestram solam bonitatem, ita Osberno dimittatis si quid in uos peccauit, propter uestram benignitatem, et nostram caritatem.



EPISTOLA L [206 1Kb] . AD GONDULFUM. Familiaris est epistola.


Fratri frater, dilecto dilectus, GONDULFO ANSELMUS, in hac uita diuturnam, et in dies proficientem sanctitatem, in futura uitam eternam, et semper sufficientem felicitatem.

Omnes quotquot ueniunt a domno Gondulfo, referunt quod litteras meas desiderat domnus Gondulfus. In quibus bene noui quia nichil aliud exspectas, nisi ut mutuum nostre dilectionis affectum legas. Quod quidem certus sum quia non facis ut amor tuus, ne obdormiat, litteris excitetur; aut ut  amor meus, quomodo uigilet, intimetur. Quippe sicut de tuo affectu erga me certus es, ita de meo erga te non dubitas. Idcirco igitur tantopere scripta mea postulas, ut quod in intima mente formatum pariter gerimus, in charta scriptum uideas, uidendo legas, legendo congaudeas. Sed quid, si nec oculus uidit, nec auris audiuit, sed solum in cor hominis ascendit, quem affectum preparent diligentia corda diligentibus se?  Testis enim mihi est experta conscientia tua, quia [207 1Kb] nec uisu [208 1Kb] , nec auditu sapor huius affectus a quoquam percipitur; nisi quantum mente ab unocunque concipitur. Cum igitur scias quia sapor dilectionis [209 1Kb] oculis, nec auribus agnoscitur; sed solo cordis ore delectabiliter gustatur: quibus uerbis aut quibus litteris meus et  tuus amor describetur? Et tamen tu instas [210 1Kb] mihi importune, ut faciam quod fieri non potest. Sufficiant nobis conscientie nostre, quibus nobis inuicem conscii sumus quantum nos diligamus. Omnipotens Deus sic te diligat, et diligendo protegat, ut nichil fiat a te, aut in te, aut de te, nisi quod illi placeat, et tibi expediat.



330 EPISTOLA LI [211 1Kb] . AD MAURITIUM De acceptis Mauritii litteris, et proximo illius in Northmanniam reditu. Poscit ut secum deferat aphorismos cum glossis.

Domno amico, fratri, filio carissimo MAURITIO, frater ANSELMUS, sic proficere de uirtute in uirtutem, ut adhereat uirtuti uirtutum.


Perlectis dilectionis tue nuper dilectori tuo missis litteris, et affectus tui expressione sum iucundatus, et reditus tui promissione sum letificatus. Sicut enim cum diligenti mihi pariter diligendo respondes, congaudeo; sic dilecti dilectoris mei presentia semper frui desidero. De quo reditu tuo nec reuerendus mihi archiepiscopus quidquam mandauit, sicut olim te opinari in epistola quadam tua monstrasti; nec domno abbati, si redieris, displicebit; quod in eadem scriptura te timere significasti; et mihi ualde placebit, quod ut puto nunquam dubitasti. Glossas aphorismi si omnes potes scribere gaudeo; sin autem, eas que sunt Grecorum aut inusitatorum nominum ne deseras [212 1Kb] admoneo. Quod tamen temporis in libello de pulsibus insumere deliberas, malo ut ad  perficiendum quidquid est in aphorismo impendas. Non enim eiusdem libelli scientia utilis est, nisi frequentissimo et diligentissimo usu se illa occupantibus. Si quid tamen post aphorismum, et de hoc potes, libenter accipio. De utroque hoc precipue moneo ut quidquid feceris studiosissima exquisitione correctum, dignum sit dici perfectum. Malo enim in ignota inusitataque scriptura partem integram ueritate, quam totum corruptum falsitate. Ante omnia gratias tibi, quantas possum, ago; quia ubicunque  sic uiuis, ut quanquam non ego, sed Spiritus sanctus te bene uiuere docuerit, tamen honor mihi etiam sit inter ignotos et alienigenas talem nutrisse discipulum. Tanto utrique eris Deo et amicis Dei carior, quanto fueris in periculosa conuersatione inuentus probatior. uale, et caue ne promittendo reditum, et non redeundo, amicum tuum deludas. Saluta dilectum fratrem nostrum domnum [213 1Kb] Herluinum.



EPISTOLA LII [214 1Kb] . AD FULCONUM. Ut oblatam dignitatem suscipiat, quam sine inobedientia non potest recusare.

Domno et Patri reuerendo [215 1Kb] , amico carissimo FULCONI, frater ANSELMUS, sic in presenti uita per  diuinam gratiam disponi, ut in futura sanctis mereatur apponi.

Cogit me dulcis mihi sanctitas uestra suis precibus promittere, et quod semper seruitus mea non promittendo prompta est, prout potest, efficere. Tanta namque uilitate deprimi scio in conspectu Dei meas orationes, ut alicui eas polliceri me pudeat; et sic me uestrum deuoui, ut pro uobis possibilitas mea quotidie orare studeat. Quapropter et in hoc, de quo mihi litteris suis dilectio uestra nuper mandauit negotio; et in omnibus que ad uos pertinent, orationes nostras qualescunque sint, uobis non deesse sciatis. Consilio autem nostro licet uestra prudentia non egeat; tamen quia iubetis, breuiter illud schedula presens exhibeat. Scimus quidem quoniam tutius  [216 1Kb] est homini infirmitatem suam semper timendo, quantum in se est, tam magnum onus refugere, quam de uiribus confidendo humeros facile submittere. Sed quoniam scriptum est: Nemo nostrum sibi uiuit, et nemo sibi moritur; sed siue uiuimus, siue morimur, Domini sumus; sic nos oportet inter timorem proprie infirmitatis, et obedientiam Dominice uoluntatis, uia discretionis incedere, ut neutrum uideamur abiicere. In primis ergo uos diuine pietati puro mentis affectu, ut uitam uestram in beneplacito suo disponat, commendate: deinde simplici mente et humili conatu, quibuscunque modis potestis, excepto solo peccato, onus subire recusate. Quod si nisi per peccatum declinare non potestis, obedienter subite, et sollicite portate. Omnipotens Deus  nichil a uobis, aut de uobis fieri permittat, nisi quod illi placeat, et uobis expediat.



EPISTOLA LIII [217 1Kb] . AD GUALTERUM. Ut propter calumniam non abiiciat gregis commissi curam.

Domno et Patri uenerabili abbati GUALTERO, frater ANSELMUS Beccensis, uita peccator, habitu monachus,  per presentis [218 1Kb] uite sanctitatem, future mereri felicitatem.

Cum scriptum sit: Omnia fac cum consilio, et post factum non penitebis ; et alibi: Quoniam quasi peccatum ariolandi est repugnare, et quasi scelus idololatria nolle acquiescere ; ualde nobis cauendum est ne nostram, contra omnium consilium, nimium sequamur uoluntatem, etiamsi recta nobis uideatur. Neque enim quidquid singulis rectum uidetur, rectum est; quoniam scriptum est: uia stulti recta in oculis eius ; et; Sunt uie que uidentur hominibus recte, quarum finis usque ad profundum inferni descendit . Quapropter ne, more stultorum, errorem rectitudinem iudicantes, teneamus uias  quarum finis usque ad profundum inferni descendit, nequaquam unusquisque, suo inexaminato iudicio, uite sue debet ordinem committere; sed diligenter, ne plurimorum, et maxime sapientum iudicio, aut obedientie, aut misericordie, aut denique caritati repugnet, perpendere. Unde magis est mirandum cur uestra sanctitas uestraque prudentia fere contra omnium consilium, contra obedientiam sibi diuina dispositione per archiepiscopum suum, et regularem electionem iniunctam, contra misericordiam et caritatem, oues sibi commissas pastorali cura destitutas, lupis infestantibus lacerandas deserendo exponit: quandiu uel unam considerat sua cura ad salutem posse proficere. Acquiescat igitur uestra caritas, acquiescat, et tot [219 1Kb] orationibus astricta ad  monasterium suum redeat, curamque abiectam misericorditer resumat, ut desolatos consolando et adiuuando, diuine consolationis et auxilii recompensationem mereatur. Nam calumnia, que uos maxime terrere solet, ab abbate S. Arnulfi sic est per communem eius et fratrum monasterii uestri consensum exstincta, ut iam nullo modo uos impediat.



EPISTOLA LIu [220 1Kb] . AD HENRICUM. Ut maleuolorum inuidiam et calumnias patienter sustineat.

Domino et Patri suo carissimo, domno priori HENRICO, frater ANSELMUS, uite presentis integram prosperitatem, et future eternam felicitatem.

Si per uestrum nuntium didicissem qua infamia  diffamaretur caritas uestra, quo dolore, qua 331 miseria afficeretur; et exinde meum consilium et auxilium quesiissetis, sicut dicitis; et nullum reddidissem responsum: fateor quia merito admiraremini, et diceretis me fecisse quod non debuerim. Sed credat mihi sanctitas uestra, quia nunquam huiusmodi nuntium uestrum memini me audisse. Audiui tamen a quibusdam, non qui se  nuntios uestros faterentur, quia non bene eratis apud dominum archiepiscopum. Sed cum quererem propter quid, circumeundo significantes quedam inconuenientia nichil certum exprimebant. Dum igitur exspectarem certiorem rerum notitiam, audiui inter uos integram uenisse reconciliationem. De desiderio autem, cuius uos uelle licentiam habere a domno abbate et a me significatis, sic olim audiui, nescio iam a quo, ut intelligerem meum ad hoc desiderari auxilium; non tamen expeti responsum. Sed quoniam certissimus eram domnum abbatem id nunquam esse concessurum; melius rem penitus silentio tegendam, quam frustra uerbo detegendam putaui et puto. Quod autem scribitis quod, miserante Deo, claruit ueritas, confusa et obscurata est  falsitas et eius inuentores: scitote me uerius gaudere de soliditate ueritatis, quam credo, quam doluisse de figmento falsitatis, quam nunquam credidi. De inuidis uero, quos adhuc oblatrantes insidiantesque patimini, hoc dico quod scitis; quia semper inuidet uitium uirtuti. Si igitur inuidie persecutione carere uultis; aut locum, ubi lateatis uitiosos, inuenite; aut uirtutibus renuntiate. Sed neutrum horum facietis; quia alterum est impossibile, alterum exsecrabile. Quid igitur restat, nisi ut armati armis iustitie, a dextris et a sinistris transeatis, cum Apostolo, per gloriam et ignobilitatem, per infamiam et bonam famam : et quidquid ipsi moliantur, nunquam ad eos, sed ad gressus uestros, forti et quieta mente intendatis. Si enim uestri oculi  semper ad Dominum, ipse euellet de laqueo pedes uestros ; ipsi uero incident in foueam, quam fecerunt ; et captio, quam absconderunt, apprehendet eos : cum, sicut iam cepit, eminebit libera ueritas, et ad gloriam; et obruetur confusa falsitas, in ignominiam. In quo tamen sollicite uos, sicut decet perfectum seruum Dei, obseruare oportet, ne inimicorum confusione gaudentes, eam exprobretis, exprobrando predicetis, predicando diuulgetis, diuulgando augeatis; ne in conspectu Dei, ultione inimicorum delectari iudicemini. De uestra igitur liberatione, in secreto mentis, in conspectu Dei, gratias illi agendo gaudete; illorum uero peccatum, siue euentum, pro illis orando, miti mente dissimulate.  Quod autem uos super frequenti commotione illius, quem fere super omnes diligitis homines, affligi monstratis; nullum aliud uideo consilium, nisi illud quod est optimum: sola uirtutis patientie, quam iamdiu uiriliter tenuistis, consummatione opus habetis. Nullo enim modo efficacius, aut quantum ad uos honestius utiliusue fugietis ad mentis quietem, aut illum placabitis, aut hostem occultum, qui uos hac ipsa tribulatione impugnat, superabitis, ut coronam uictorie percipiatis. Non enim coronabitur, nisi qui legitime certauerit ; nec legitime  certat, qui non usque in finem aut suum, aut impugnationis perseuerauerit. Scriptum est namque quia patientia opus perfectum habet ; et: In patientia uestra possidebitis animas uestras  Si uero mente amplectimini patientiam, et tribulationem declinare satagitis, scitote, imo scitis patientiam non esse nisi in tribulatione. Gaudete igitur in tribulationibus, scientes quia tribulatio patientiam oueratur, patientia probationem, probatio spem, spes autem non confundit . Dicitis uos nullo modo posse esse uobiscum sine integra archipresulis gratia. Hic autem respondeo uestre prudentie, nusquam uos bene esse posse; si eam, quod ex uobis est, non habueritis; si uero eam habere non contempseritis, sed non poteritis,  ut necesse sit uos alibi esse, quam cum illo: nusquam uos melius, quia nusquam rectius, esse posse, quam nobiscum [221 1Kb] : nulla enim ratione domnus abbas, et fratres uestri aliter concederent. Nam non tam parui estimatur, aut tam parum amatur sanctitatis uestre strenuitas, ut qui eam iuste potest tenere, sponte aut facile uelit ea carere. Omnipotens Deus sic uitam uestram protegat et disponat, ut omnibus impugnationibus et aduersitatibus preualeatis, unde coronam sempiternam percipiatis. Orate pro me.



EPISTOLA Lu [222 1Kb] . AD MAURITIUM. Gratulatur quod audiat Arnulfum Grammaticum.


Dilecto suo fratri et filio MAURITIO frater ANSELMUS.

Audiui quod legas a domino Arnulfo. Quod si uerum est, placet mihi qui semper profectum tuum, sicut ipse ex parte expertus es, desideraui: nec unquam utique plusquam modo. Audiui quoque quod ipse multum ualeat in declinatione; et tu scis quia molestum mihi semper fuerit pueris declinare, unde ualde minus quam tibi expediret. Scio te apud me in declinandi scientia profecisse. Hortor itaque, et precor, et ut filio carissimo precipio, quatenus quidquid ab eo legeris, et quidquid aliud poteris, diligentissime declinare studeas. Nec pudeat te sic in hoc studere etiam quibus [223 1Kb] te putas non indigere, quasi nunc id recentissime incipias: quo et  ea que scis, eius auditu confirmata, securius teneas; et eo docente, si in aliquo falleris, id corrigas; et quod ignoras, addiscas. Si autem nichil tibi legit, et tua hoc est negligentia, displicet mihi; et uolo quatenus ut fiat quantum potes, satagas, et precipue de uirgilio et aliis auctoribus, quos a me non legisti, exceptis his, in quibus aliqua turpitudo sonat. Quod si aliqua te obstante non potes ab eo legere, uel hoc stude, ut librorum, quos legisti, quoscunque potes, et quibus horis potes, totos a principio usque ad finem diligentissime, sicut supra monui, declines. Ostende etiam eidem carissimo  amico nostro hanc epistolam, in qua ut breuiter [224 1Kb] et multum eius pro te deprecor dilectionem, peto ut tibi ostendat quantum de uera eius confidere possum amicitia: et indico [225 1Kb] quia quod tibi faciet, non alteri quam cordi meo faciet. Diu enim est ex quo ego et ipse de mutua certi sumus amicitia; si ipse, quod ego nunquam obliuiscar, reminisci dignatur. Saluta illum quam reuerentius potes ex nostra parte; et domnum priorem, et domnum meum Gondulfum, aliosque domnos et fratres nostros, qui tecum sunt. uale, fili mi dulcissime, et ne contemnas consilium paterno te diligentis affectu. uale.



EPISTOLA LuI [226 1Kb] . AD GUILLELMUM. De comite excommunicato, qui sacris se immiscebat.  De presbyteris incontinentibus, et de lapsis sacros ordines habentibus.

Domno et Patri reuerendo abbati GUILLELMO, frater ANSELMUS, in hac uita diuturnam prosperitatem, in futura eternam felicitatem.

Ex quo uestra probitas mihi suam dignata est prebere notitiam, tantam eius concepi dilectionem ut semper eius mihi dulcis sit memoria. Quod expertus sum non immerito fuisse, quoniam et uitam uestram 332 amore et reuerentia dignam agnoui existere; et paternitatem uestram [227 1Kb] non sine affectu dilectionis erga paruitatem meam esse. Sepe namque fratres a uobis uenientes, me non solum sanctitatis uestre relatione edificauerunt, sed et dignationis uestre salutatione honorauerunt.  Quare licet quidquid est in me toto minime possit tantis meritis respondere; meum tamen est, quantum amoris et reuerentie possum, exhibere. Sed hec Deo in nobis seruanda et augenda committens, ad ea de quibus meam paruitatem uestra consulere dignata est prudentia, non presumendo, sed obediendo  respondebo; forte non quod sufficiat, sed quod mihi uidetur. Comes quidem uester, qui excommunicatus uobis diuina celebrantibus se miscet, mihi uidetur humiliter admonendus; ne contemnendo sententiam eorum, in quibus Deus affirmat se audiri cum audiuntur, et sperni, cum spernuntur; se ligare, cum ligant [228 1Kb] et soluere, cum soluunt; aggrauet super se Dei iudicium, a quo fugere nusquam homo potest. Quare melius illi esset, ut per salubrem humilitatem abstineat ab his, a quibus cum apostolica segregat sententia, quam per presumptionis contemptum se ingerat in illa, que nunquam nisi per humilitatem quesita prosunt, et semper inordinate presumpta obsunt. Nec debere enim nullo suo commodo, et grauis imo suo malo  cogere uos ut, cum eum offendere nolitis, Deum et sedis apostolice auctoritatem grauiter irritetis: ad quos placandos [229 1Kb] illum adiutorem habere non possitis. Facilius quoque atque benignius apostolicum eius rationes suscepturum, si suam illum sententiam cognouerit reueritum. Quod si comes idem hanc admonitionem respuerit, scitis quia [230 1Kb] plus est Deus timendus quam homo. Quapropter aut secundum iam prolatam apostolicam sententiam, erga illum agendum, aut ipsum apostolicum, siue aliquem eius uices gerentem, de hoc ipso denuo consulendum existimo. De presbyteris uero, qui se aperte reproba libidinis [231 1Kb] conuersatione Deo reprobabiles exhibent; omnino tenendum est quod apostolica prouidentia ecclesiastico iustoque iudicio et rigore [232 1Kb]  constituit. Nempe nullatenus conuenit ut ibi reuerenter astetur [233 1Kb] , ubi pertinaciter aperta et impudenti libidine fetentes, Dei et sanctorum prohibitionem contemnendo, sacris altaribus deseruiunt; imo non deseruiunt sed quantum ad ipsos commaculant.  Non quo quis ea que tractant, contemnenda,  sed tractantes exsecrandos existimet: ut qui Dei et angelorum presentiam non reuerentur, uel hominum detestatione repulsi [234 1Kb] , sacra contaminare desistant [235 1Kb] . Nec ullatenus [236 1Kb] oportet ut illi sint consortes de altari participantium, qui per immunditiam se faciunt exsortes altari deseruientium. De lapsis autem sacros ordines habentibus, et spontanea humilitate [237 1Kb] secrete quibus debent confitentibus, nequaquam est asserendum quod eisdem ordinibus amplius uti nullatenus possint, si per sacrificium spiritus contribulati, cordisque contriti [238 1Kb] et humiliati Deum placantes , ad uirtutum profectum studiose contenderint [239 1Kb] . Nam nec apud Deum reprobatur officium alicuius propter culpam, quam ipse ignoscit; nec apud homines decoloratur  sacri ordinis dignitas propter personam, cuius ipsi peccatum non cognoscunt: quibus duabus causis carnalis lapsus prohibet ad sacros ordines [240 1Kb] accessum et [241 1Kb] reditum. Sed quoniam ferme semper occultum est, quorum remisse sint iniquitates, et quorum tecta sint peccata ; quorum uero minime: tutius semper [242 1Kb] est conscium sibi criminis, ab his que placitum Deo personam exposcunt, per laudabilem humilitatem [243 1Kb] abstinere, quam per culpabilem securitatem presumere. Illud namque semper potest, Deo non improbante; hoc uero non debet, nisi Deo approbante. Qui autem huic sententie, que ad sacri ordinis officium reditum post lapsum concedit; nequaquam alia ratione [244 1Kb] nisi auctoritate fulciatur, scilicet Scripturarum  [245 1Kb] , uult consensum attribuere: legat epistolam beati Calixti pape directam uniuersis episcopis per Galliam constitutis [246 1Kb] et beati Gregorii pape ad Secundinum inclusum: ubi ipsi hanc sententiam sic firmis et pene eisdem rationibus et auctoritatibus confirmant, ut nullatenus aliorum probatione indigeat. Sed quoniam idem B. Gregorius idipsum in aliis suis quibusdam epistolis studiose prohibet, ne sibi ipse contrarius sit [247 1Kb] , de apertis quidem prohibuisse,  de occultis uero, post dignam penitentiam  concessisse intelligitur. Nam crimen quod a Deo non imputatur, nec ab hominibus esse putatur, non reprobat nec decolorat, ut iam dixi; cum tamen in tali re cuique tutius sit coram Deo sibi plus [248 1Kb] timere quam confidere. Prohiberi autem inuitum debere, qui occultum crimen humili confessione sponte et occulte detegit, minime existimo, ne multis obstruatur uia salubris confessionis, qui potius eligerent penitus in mortem [249 1Kb] occultari, quam hac occasione in certitudinem uel suspicionem alicuius criminis adduci. Nec illi [250 1Kb] , cui confitetur, statuitur ad peccatum, si confitentem absque eius consensu cessare a sui ordinis officio non cogit; sed potius magni criminis reus esse uidetur, si cogit, quia sic et confitentem [251 1Kb] penitere confessionis, et plures  nondum confitentes horrere confessionem compellit [252 1Kb] . Nam satis patet quam minus malum sit cuilibet peccatori ad altare cum amore confessionis peracte et spe misericordie humili mente accedere, quam se cum odio confessionis et desperatione uenie indurato corde, desiderio aut etiam actu ingerere. Ille itaque cui confessio fit, nequaquam particeps estimandus est minoris culpe, in qua alium permittit, non consentiendo, sed maiorem prudenter precauendo; maioris uero criminis auctor esse uidetur, ad quos multos impellit, etiamsi non uolendo, tamen inordinate plus quod minus, quam quod maius erat, timendo. Sed manifestum est quia illi, qui humili contritione superbam uerecundiam conculcando semetipsos iudicantes, indicenti  cessationem sponte consentiunt: multo tutius ministrant permissi seu etiam iussi, quam illi qui uerecundia humana inter Deum et se iuste iudicare refugiunt; licet is cui confitentur, ualde periculosius prohibeat istos inuitos, ut supra dictum est, quam illos spontaneos. Et cum utrisque necessarium sit uel ad tempus abstinere, puto quia illi, qui non libenter cessant, ad quod non bene properant, sunt  tantum relaxandi; hi uero qui sponte abstinent, ad  quod non presumant, etiam reuocandi. Nam in illis, si reuocentur, obedientie tegmine presumptio palliatur; in istis uero humilitas obedientie robore adiuuatur. Que reuocatio non indifferenter, sed magna prelati confessionem suspicientis discretione facienda est. Sepe namque contingit ut quis non per immensum criminis horrorem, et per uim humilitatis humanam uerecundiam superet; sed per stultitie tenebras et impudentie duritiam, feditatem sceleris et pudorem non sentiat, et per negligentiam officium suum non appetat. Qui autem huiusmodi est, nunquam ad sacrum officium suum aut uocandus aut reuocandus est. Sed cum pro ipso penitente supplicat humilitas, suggerit contritio, intercedit uite mutatio: tunc nimirum si prelatus non tam de  meritis aliquibus, quam de magna misericordia et de multitudine miserationum Dei illum confortans, ad sui usum inuitet officii, puto quia non tam temere quam prudenter egisse uideatur. Est enim sepe in huiusmodi preuenienda pusillanimitas, excludenda contemptus suspicio, ostendenda beneuolentia, exhibenda compassio. Hoc enim modo qui tales sunt quanto benignius, tanto efficacius ad perfectionem prouocantur, et tanto strictius in bono proposito ligantur. Potui plura de scriptis Patrum his intexere; sed quia epistolaris breuitas, que iam se nimis extendi reclamat, non consentit, simpliciter quid de interrogatis sentirem, paternitati 333 uestre iussus exposui. Omnipotens Dominus uos, et in his et in omnibus que uobis agenda sunt, sic in rectitudine  ueritatis dirigat, ut pro eis seipsum uobis retribuat. Si presens essem coram uobis, et coram sancta congregatione uestra  supplici mente corpus totum prosternerem, et ut me bonorum que Deus operatur in uestro monasterio, in perpetuum participem in fraterna caritate concederetis, peterem. Sed quoniam ego hoc non possum, presumo non de meis meritis, sed de uestra sanctitate rogare ut uos hoc pro me non humiliato corpore, sed benigna morte ab eisdem filiis uestris mihi petatis et cum illis concedatis. ualete.



EPISTOLA LuII [253 1Kb] . AD LANFRANCUM.  De Lanfranco nepote bona rescribit, nec non de Osberno. Et mittit B. Pauli Epistolas.

Domino et Patri suo reuerentie honore, et amoris affectu matri catholice colendo archiepiscopo LANFRANCO frater ANSELMUS suus, quod suus.

Licet rarius quam debeat humilitatis mee litteras paterna sanctitas uestra suscipiat, fidelitatem tamen uobis debitam cor meum non alibi quam in seipso scriptam integram seruat. De carissimo meo nepote uestro copiosius nuntius uester, qui ea que  circa ipsum sunt, uidit et ab eodem audiuit, potest interrogantibus dicere quam epistola mea possit describere. Quod autem ad me attinet, sic me sibi non inuitum cum propter uos, tum propter seipsum, ut taceam fraterne caritatis astrinxit; ut in nullo eius commodo, quod possim, me uelim illi subtrahere [254 1Kb] . Domnus Osbernus, quem ad se reduci auctoritas uestra iubet, fateor, adeo menti mee glutino dilectionis adheserat, ut eius separationem cor meum nonnisi cum quadam sui scissura toleret. Testis enim est illi non tam stylus meus quam conscientia quia sic nobiscum est conuersatus, ut ab omnibus bone propositum uoluntatis sincere diligentibus, plus mereatur affectum caritatis, quam asperitatem alicuius seueritatis [255 1Kb] . Quamuis  itaque admonitione non egeat sancta uestra benignitas, que semper bonis adesse solet, compellit me tamen meritis prefati fratris comparata dilectio toto precari conatu, quatenus non solum quia ipse meruit, sed et quia fidelis seruus uester desiderat, desiderando postulat, illum benigne suscipiendo, benigne, nisi aliter uitam eius ipsi mereri uideritis, tractetis. Preterea, quoniam non audeo dicere ut illum ad nos aliquando remittatis; hoc, ut puto, licenter dico quia nunquam ab eo uiuens dissociari uellem. Epistolas beati Pauli uestro mandato libenter parentes uobis mittimus; sed, quoniam quod in eodem codice de uestro opere est, alibi non habemus, satis scire potestis quid uos aliquando factum ire desideremus.



EPISTOLA LuIII [256 1Kb] . AD HENRICUM.

Domno et amico carissimo, reuerendo priori HENRICO frater ANSELMUS, in terra seminare sanctitatem, in celo metere felicitatem.

Ei commendat Osbernum. Dilectus meus domnus Osbernus uester, qui ad uos redit [257 1Kb] , sic pristine uite peruersitatem sponte accusat et exsecratur; atque, inquantum ex ea quam nobiscum habuit conuersatione palam et secrete experiri potui, sic uite laudabilis amore accenditur, ut non immerito interior homo eius in melius aut iam mutatus, aut procul dubio facile mutandus existimetur. Et uestre quidem notum est  prudentie quia nunquam tanta benignitatis opus est exhibitione, quanta in noua et rudi de reprobis ad probos mores conuersione, ne bona incepta que nutriri et ad profectum duci possunt per fomenta benignitatis, impediantur aut certe fragantur per austeritatem seueritatis. Precor igitur dilectam uestram sanctitatem, quatenus, sicut uestri decet discretionem regiminis et prefato fratri expedit, omnem preterite peruersitatis eius dissimulantes [258 1Kb] memoriam, lacte perspicue dilectionis  propositi nutriatis melioris infantiam, nisi forte, quod non puto, in pristinam non ex infirmitate ostenderit, sed ex uoluntate redierit malitiam. Nullatenus enim illi opportunius probatis latuisse dilectionem sub seueritate quam sensit in errore, quam si tunc patuerit in erroris correctione. Denique, ut mihi uidetur, ad recte uite tramitem nullus debet impelli, nisi qui non potest attrahi. Precor etiam, seu, potius exigo ex debito, quod sibi inuicem debent amici, ut sicut omnes dilecte mihi fraternitati uestre dilectos uolo diligere, sic domnus Osbernus in adipiscendo meam dilectionem multum sibi gaudet uestram creuisse. ualete.



EPISTOLA LIX [259 1Kb] . AD GONDULFUM.  De muneribus ab ipso missis gratias agit suo et Hugonis atque Basilie nomine.

Suo domino, suo fratri, suo amico carissimo domno GONDULFO frater ANSELMUS, quod suo, suus.

Cum tu non potes precibus monere pigritiam meam ut tibi salutatorias litteras mittam, conuertis te ad aliud consilium, et pulsas me tuis donis, ut uel gratias remittam; et quem blanditie nequeunt ad scribendum attrahere, saltem pudor queat ad gratias agendum impellere. Ago igitur tue dilectioni, que dulcis est cordi meo, gratias, non quantum mihi chara sunt dona tua, sed quantum mihi carior est caritas tua, qua fiunt et condiuntur, et quam mihi sapiunt munera tua. Tanto namque carior est mihi caritas tua, quam quidquid mihi  donare potes, quanto ea que donas potes a te longe transmittere, et caritatem non potes a te dimittere. Illa enim possunt sine mare transire; sed ista non potest de corde exire tuo: hanc certe siue dones, siue non dones mihi, aliquid semper scio in te feruere; huic siue loquar [260 1Kb] , siue taceam, semper scito cor meum simili affectu respondere. Dominus Hugo et domina Basilia uxor eius magnas sibi gratias agunt pro gratiis tuis quas mandas, pro donis tuis que mittis, pro orationibus tuis quas pro eis facis, et quas eis promittis. Ego ipse presentaui eis munera tua, et legi litteras tuas, et retuli uerba tua: que omnia gratissime et letissime susceperunt.



334 EPISTOLA LX [261 1Kb] .  AD MAURITIUM. Exigit ab eo epistolas; et eum collaudat quod ab omnibus ubique ametur.

Domno et dilectissimo fratri et filio MAURITIO frater ANSELMUS, sapientia et gratia proficere apud Deum et homines.

Diu est quod nostris nos inuicem litteris non  uisitauimus, quoniam de soliditate mutue nostre dilectionis non dubitauimus; et quia nuntiorum sermonibus, cum opportunum fuit, nos salutauimus. Sed ne qua occasione amor ipse ab aliquo putetur tepere, expedire puto ut aliquando schedulis, quasi scintillis ab inuicem emicantibus, uideatur feruere. Hoc enim ipso quia desiderantem [262 1Kb] te desiderans habere mecum non possum; nequaquam minus, sed magis te diligo; quia cum te sic diligi a maioribus et melioribus me [263 1Kb] , ut te dimittere nolint, uideo; plus te diligendum intelligo. Unde fit ut pene dubium mihi sit utrum quia sic te facis amabilem, plus gaudeam; an quia tam amabili frui non possum, plus doleam. uerum quoniam scio quia non tantum propter me quantum propter te a me debes amari:  soluta questione certum est quia plus debeo de bonorum presentia que tecum est congratulari, quam de corporis tui absentia que mecum est contristari. Denique semper, ut Deo et bonis hominibus amabilis esses, desideraui, et pro mea possibilitate, ut mihi conscius es, studui quandiu mecum fuisti: nec tamen desiderium idcirco tepuit, quia studium operari non potuit plus quam mecum, cum non fuisti: uerum non ubicunque amaris, esse potes; sed ubicunque sis, amari et bonus esse potes. Ut igitur ibi et talis sis, ubi et qualem te esse uult Deus, et tibi expedit, saluo tamen mutuo nostro, quod exigit mutuus amor, desiderio, exoretur Deus: et quoniam iam, ubicunque sis, bonis amabilem te fecit benedictus Deus. Saluta dilectos fratres et  amicos nostros domnum Herluinum et domnum Guidonem [264 1Kb] , domnum Elmerum et domnum Hulwardum consobrinum domni Osberni.





EPISTOLA LXI [265 1Kb] DURANDI AD ANSELMUM. Laus Meditationum Anselmi, a quo exigit B. Paulis Epistolas.

DURANDUS sola dignatione Dei abbas Case-Dei domino ANSELMO eternam salutem.

Baiocenses duo litteris imbuti, iuuenes preclare habitudinis in omni modo se habendi; minor eorum uocabulo est Rogerius, alter est Willelmus: duo illi, et preter eos, plures, sed maxime illi distillarunt auribus nostris oleum et suauitatem tui et nominis et religionis. Deinde: Terret me uita mea; namque   diligenter discussa [266 1Kb] , cum eo quod sequitur, scriptum hoc, et preter hoc, alia piissime de contrito spiritu tuo, et de pietate contriti tui cordis edita et scripta, pias prestant nobis lacrymas tuas legere, nostras edere; ita ut utrumque miremur et in corde tuo redundare tante rorem benedictionis, et sine susurro descendere inde riuum in cordibus  nostris. Nam ita est uere: pietas scripte tue orationis excitat in nobis pietatem sopite compunctionis; adeo ut quasi mente prosiliendo congaudeamus, ea diligendo in te, uel potius in eis te; super ea [267 1Kb] , et per ea Deum et te. Intercede igitur, quia intercedere potes, pro nobis intercedentibus pro te ut possumus; et mitte alia, si qua habeas, a te scripta, que non habeamus, notus et rogatus in dilectione, que continua est nobis utrobique. Rogamus etiam in corpore ipso congregationis unitatem societatis, et te pro nobis in eo fungi legatione mittimus; quia redundans tu caritate fideliter poteris hoc rogare, et rogata ipse dare. Parati etiam nostre dilectionis dare pignus, pignus exigimus a uobis: uos eligite quod possumus, a nobis; nos eligimus  [268 1Kb] Epistolas Pauli a uobis. Neque pretendimus in eo dolos quasi primi parati accipere, et non primi parati dare, quod remotissimum est a sacramento dilectionis, que Deus est. uerum ardentes caritate non preuidemus quomodocunque postulemus, omnibus sancte huius professionis parati nos et nostra commode petita non negare. Hi igitur duo fratres tui desiderio accensi te opitulantem [269 1Kb] habeant in omnibus, quia de te pendet uoluntas omnium in omnibus.



EPISTOLA LXII [270 1Kb] . AD DURANDUM. Respondet precedenti.

Domino et Patri merito sanctitatis, cum amore reuerendo, cum reuerentia amando, DURANDO abbati  cenobii quod dicitur Casa-Dei frater ANSELMUS Beccensis, uita peccator, habitu monachus: sic in hac uita perseuerare in proficienti sanctitate, ut in futura gaudeat in sufficienti felicitate.

uestre paternitatis epistola percepta, magnum se cordi meo gaudium infudit: sed uita mea respecta, non solum idem se gaudium fere totum de corde meo refudit; sed insuper dignus meror mentem meam grauiter perfudit. Nam ex eo quod uestram sanctitatem me ignotum homunculum adeo dilexisse cognoui, ut me suis litteris de tam longinquo uisitare et salutare dignaretur, non immerito sibi uisa est mea debere exsultare [271 1Kb] humilitas. Sed, cum considero me nequaquam a uobis diligi, nisi quia existimatis me aliquid esse, cum nichil sim,  intelligo quia non diligitis uilem et contemptibilem coram Deo et hominibus personam , sed strenuum et alicuius uirtutis uirum, quod ego utique non sum. Quapropter timens non solum ne mihi nichil aut parum prosit uester amor, quia non sum quod diligitis, sed ne mihi nimium obsit meus tepor, quem in me non cognoscitis; precor, obsecro ut me putetis aut ametis, quasi iam alicuius spiritualis prouectus sim; sed ad hoc me diligite,  diligendo orate ut sim. Sic enim uestra erit et uera de me estimatio, et uera erga me dilectio, et secura mihi de uestro amore exsultatio. Rogo itaque, quanta possum humilitate, reuerendam paternitatem uestram, agite sanctis uestris precibus, quatenus et quod ego adhuc noxie sum, a me auferatur, et quod nondum utiliter sum, mihi tribuatur, et uobis, quod misericorditer indigenti proximo impenditis [272 1Kb] , retribuatur. Nostras uero pro uobis orationes, quia peruiles sunt, reuerende uestre beatitudini promittere non audeo; sed eas, quia poscere dignamini, negare non debeo. Quare si aliquid uel sunt, uel uestris suffragantibus meritis future sunt, in uera caritate [273 1Kb] uestre sint, et sanctorum, qui monasterii uobis diuinitus commissi  uel sunt, uel futuri sunt. Et quamuis aut nimium quid, aut nichil sit quod uobis ex me concedo, aliquid tamen magnum a uobis deposcere 335 presumo. Prosternit itaque se mens mea coram reuerenda uestra paternitate, et coram omnibus uestre sancte congregationis fratribus, humili supplicatione rogans, quatenus me seruum uestrum, uestri monasterii fratrem, uelut unum ex uobis in perpetuum concedatis, et nomen meum ultimum ubi uestra scripta sunt nomina subscribi faciatis. Ea uero, que uestris mandatis respondentur et que mandantur, reuerendi domini et fratres nostri filii uestri qui ad nos uenerunt, melius loquendo quam nos scribendo narrabunt. Omnipotens Deus sic uos det conuersari in Casa-Dei in hoc seculo, ut inter  beatos qui habitant in domo Dei in secula seculorum laudetis Deum, domine Pater, et domini in Christo fratres. Amen.



EPISTOLA LXIII [274 1Kb] . AD LANFRANCUM. Ut examinet editum a se Monologium.

Domino seruus, Patri filius, reuerendo archiepiscopo LANFRANCO frater ANSELMUS.

 Opusculum illud quod paterne uestre censure misi, libentius ipsemet, si opportunum fuisset, coram ipsa examinandum [275 1Kb] legissem. Quod quia nunc esse non potest, uellem multum precari quatenus dulcis mihi paterna uestra prudentia illud non dedignaretur uel quolibet alio legente audire, et quod ex eo fieri deberet precipere, nisi timerem indiscrete  molestus esse dignitati uestre, quam multis magnisque rerum maiorum consultationibus indesinenter occupatam non dubito. Quapropter, quoniam nichil sic mihi uolo placere, ut uobis displiceat, sicut solius est uestre experientie iudicare, quantum uobis hoc quod me multum uelle significo, liceat; ita sit uestri arbitrii eligere utrum uobis id libeat. Hoc tamen etiam cum importunitate a uestra auctoritate non desinam exigere, quatenus de eodem opusculo,  siue audito, siue inaudito, qui fieri debeat, uestra decernat auctoritas. Titulum autem nullum illi preposui: quippe quod nequaquam tanti existimaui, ut illud suo nomine dignarer. Si igitur uestro sederit arbitrio ut quod scripsi scripserim; a quo habebit firmitatem, ab eo habeat et nomen: et per uos detur seruo uestro, dilecto fratri et conseruo meo domno Mauritio, qui unus est ex illis quorum maxime factum est instantia. Si autem aliter uestro placuerit examini, exemplar quod uobis mitto, nec mihi nec prefato fratri reddatur; sed aliquo elemento aut obrutum, aut demersum, aut consumptum, aut dispersum de medio fiat. Quidquid autem inde uestro placuerit iudicio, ut mihi aliquo modo notum fieri iubeatis, efflagito: quatenus exemplar  quod retinui non aliam sortiatur sententiam, quam illud quod misi. De dilectissimo meo, nepote uestro, et corde et ore et epistola, quantum possum, deprecor ut cum primum illum sanitatem recepisse cognoueritis, nequaquam eius me amabili conuersatione diutius carere faciatis. uerum quippe dico uobis, talem se exhibuit mihi, et cunctis nostris bonos amantibus mores presentem, ut illum, si absque ulla sua [276 1Kb] incommoditate, quam nullo modo uolumus, reduci possit, desiderare cogamur absentem.



EPISTOLA LXIu [277 1Kb] . AD HENRICUM. Obedientiam et patientiam consulit.

Domino et fratri carissimo, domno priori HENRICO frater ANSELMUS; per diuturnam bonam uitam  mereri eternam beatam uitam.

Domnus abbas et fratrum uestrorum congregatio leti susceperunt, laudauerunt, amauerunt munera uestre caritatis; sed multo utique magis ipsam caritatem, que nunquam non uult quantum potest, et semper uult plusquam potest. Gratanter quoque suscepit domnus abbas, et gratanter legit et audiuit mea paruitas, quod prudentia uestra consilium eius et patris, et meum ut fratris petiuit, et secundum illud per omnia se facturum promisit. Sic nempe decet sapientem, sapienti scilicet uti consilio. Sapiens quippe consilium est, sicut scitis, quod consulit omnia facere cum consilio. Cum igitur totum rei, de qua consulitis [278 1Kb] , consistat consilium in obedientia et patientia; et scriptum sit quia obedientiam  mauult Deus quam sacrificium . et quia patientia opus perfectum habet , nullius iustius petitis et suscipitis consilium quam illius cui debetis obedientiam; et nullum seruatis perfectius, quam cum fortiter tenetis patientiam. Hoc igitur consulit domnus abbas, hoc rogat, et ut non solum consulenti et roganti uestra strenuitas acquiescat, quod est laudandum: sed et precipienti  obediat, quod est coronandum: hoc precipit, hoc ergo frater et amator uester consulo et flagito, ut totius uite status his duabus nitatur columnis, scilicet obedientia et patientia. Et quidem de patientia. bene nouit dilectio uestra quod non solum cum meritus punitur, uiolenter est exigenda, sed etiam cum immeritus affligitur libenter est exhibenda. Ibi enim exsecranda est impatientia, ne nocens infelicius damnetur: hic seruanda est patientia, ut innocens felicius coronetur. De obedientia uero hoc mandat domnus abbas, quod nec dubitare [279 1Kb] uos arbitror; quoniam quidquid reuerendo domino ac Patri nostro archiepiscopo Lanfranco obeditis, sic illud accipit, uelut si sibi obediretur: imo tanto gratius quam si sibi obediretis, quanto ipse per semet illi obedire desiderat;  et quanto in eo quod non solum ipsi, sed et alii propter ipsum obeditis: maiorem ipsam uestram obedientiam considerat. Quanquam si consideremus nos [280 1Kb] et illum, cui uos obedire inuitamus, multa procul dubio in nobis et in illo sint cur nos illi sponte studioseque obedire debeamus. ualete.



EPISTOLA LXu [281 1Kb] . AD MAURITIUM. De Mauritii ex Anglia reuersione Beccum, et de Monologii correctione.

Domno et fratri, filio carissimo MAURITIO, frater ANSELMUS, serui reuerentiam, fratris affectum, patris diligentiam.

Semper te, dilectissime fili, desidero, semperque te me desiderare non dubito. Sed, quoniam neuter  nostrum suus est, nec sumus inuicem alter alterius nisi per caritatis affectum, consulo et hortor quatenus quandiu hi, quos nobis preposuit diuina dispositio, nos iusserint esse separatos, nullam contra uoluntatem 336 eorum exquiramus cohabitandi accelerationem: et si benigne nostro desiderio consenserint, nullam inferamus dilationem. Quapropter quod audiuimus per domnum Robertum, quia dominus noster archiepiscopus promisit se nobis remissurum in proximo tuam dilectionem: si benigne tue fauet uoluntati, nec domno abbati displicet, et mihi ualde placet. Si autem non benigne fauet supplicanti, sed eum aliquo [282 1Kb] rancore permittit extorquenti; nec domno abbati nec mihi placet ut sic redeas. Scripturam, quam te instante et quibusdam  aliis fratribus feci, et quam tu tibi debere transmitti precaris, domino et Patri nostro archiepiscopo examinandam per domnum Robertum mitto; et per epistolam  illum rogo, ut si illum destrui debere non iusserit, tibi reddat exemplar quod suscipit. Roga igitur eum, si in proximo rediturus es, ut priusquam redeas. precipiat de eadem scriptura quod precepturus est, quatenus aut confirmatam  eam tecum deferas, aut destructam esse mihi referas. Quod si illa suscepta redire tardaueris, mitte mihi exemplar [283 1Kb] illud quam citius per fidum nuntium poteris: quatenus si quid in eo idem dominus noster archiepiscopus correxerit, secundum illud corrigatur etiam illud quod mecum retinui, et ego unum ex his duobus tibi cito remittam. Si uero sic sententiam confirmationis idem opusculum susceperit, ut nullius correctionis indigere iudicetur, tene missum exemplar quandiu uolueris: tantum, siue ita sit, siue aliter, quidquid inde dominus noster archiepiscopus iudicauerit, aut quo nomine illud titulari iusserit, manda mihi per epistolam cum primum poteris. Saluta dilectum fratrem nostrum domnum Herluinum, et hortare eum de uice mea, quatenus  a bono incepto, quod in eo uidi, nuliius transitorie delectationis amore deficiat: sed sicut de die in diem ultime diei appropiat, sic quotidie ad contemptum temporalium, et amorem eternorum proficiat. Saluta domnum Arnulfum Beluacensem, domnum Huluardum Anglum consobrinum domni Osberni, et domnum uitalem, domnum Rogerum, fratrem Samuelem, Cadomenses. uale. et profice in Domino semper, carissime.



EPISTOLA LXuI [284 1Kb] . AD LANFRANCUM. Guidonis Beccensis neophyti reditum in Northmanniam concupiscit.

Amico suo dilectissimo et dilectori fidelissimo LANFRANCO frater ANSELMUS, corporis et anime perfectam  [285 1Kb] salutem.

Quoties uestre dulcis mihi reminiscor dilectionis, utique tedet me tam longe uestre dilationis. Quamuis enim hactenus spes uestre recuperande salutis maxime consolata sit cordis mei angorem de uestra absentia, iam tamen nequeo non contristari, quia tam longe et uobis ipsa sanitatis perfectio, et mihi uestra differtur [286 1Kb] amabilis presentia. Etenim, non sicut uulgo dici solet, quia quod longe est ab oculis longe est a corde: non inquam, sic quanto benigna uestra mansuetudo longius uel loco et tempore a me abest, tanto amor eius in me tepescit; sed quanto minus illa frui pro uoto possum [287 1Kb] , tanto magis desiderium eius in ueri dilectoris uestri mente feruescit. Quapropter quamuis cum illo sitis, de quo nec  audeo dicere quod uos tantum diligam, quantum ille, nec debeo exigere ut me tantum diligatis, quantum illum: tamen rogare presumo quatenus, quando primum cum eius benigna concessione et sine uestro incommodo poteritis, uestro reditu me uestrum amicum letificetis. Saluto uobiscum dominum et fratrem meum carissimum dominum Guidonem: quem certe, ut simpliciter conscientiam cordis mei aperiam, mecum esse per amorem desidero  indesinenter, et per obedientiam mecum non esse tolero nisi impatienter. Quem, ut dilectus dilectum, moneo et precor ut studiose inter ipsas suas occupationes uitam suam discutiat: et in bonis, que de illo ab omnibus inde uenientibus audio, quotidie proficiat: et si qua in eo adhuc ueteris hominis supersunt uestigia, ab his assidue deficiat. Ambo ualete.



EPISTOLA LXuII [288 1Kb] . AD ROGERIUM Prestolatur uenturum Rogerium.

Suo in Christo dilecto, desiderato, sperato, exspectato ROGERIO, frater ANSELMUS suus dilectus: quod Deo gratius et sibi est salubrius prudenter eligere, perseueranter tenere, feliciter consummare.

Quod solius Dei commisimus consilio, non audeo  proprio decernere arbitrio. Licet mihi tamen meum promere desiderium: utique uexat me dilatio tua. utique torquet me exspectatio tui longitudine sua. Etenim nec uult nec potest cor meum obliuisci, quam certo non dico promisisti, sed predixisti mihi me posse exspectare te rediturum et mansurum. Et certe quod dixisti, serio dixisti. Ergo intendunt oculi mei in eloquium tuum dicentes: Quando consolaberis me?  Utinam non fallar, quoniam speraui in te; utinam non erubescam, quoniam exspectaui te; utinam non mirentur, nec dicant illi, quos premisisti primitias fructus [289 1Kb] tui, et pignus aduentus tui. Cur eos impegeris illue, quo eos uel precedere uel subsequi comtempseris; presertim cum ipsi libentissime sint ad nos ingressi, et a nobis suscepti spe  tue subsecutionis. Dirigat Dominus in conspectu suo uiam tuam ; et directo corde tuo, tribuat tibi Dominus secundum cor tuum et omne consilium tuum confirmet .



EPISTOLA LXuIII [290 1Kb] . AD LANFRANCUM. De nonnullis a Lanfranco animaduersis in Anselmi opusculo; que ipse sancti Augustini auctoritate propugnat.

Suo domino et Patri, amore et reuerentia filiorum, Ecclesie catholice digno archiepiscopo LANFRANCO frater ANSELMUS suus subiectione seruus, affectu filius, doctrina discipulus, quod melius potest.

Gratias immensas agit cor meum uestre celsitudini, que inter tot et tantas sue dignitatis occupationes  [291 1Kb] nec grauatur nec dedignatur otiositatis mee uerbositatem paterna benignitate attendere, et benigna sapientia corrigere. Quod enim rogatis ne pro his erga uos dilectio mea tepescat, quia teste Deo et sanctis eius hoc dilectione facitis; et ego utique huius rei conscientie uestre testis sum. Absit ergo ut mihi sit molestum suscipere consilium, quod de transmarinis partibus et ego magno desiderio peto [292 1Kb] , et uos sincera dilectione mittitis. Gratanter itaque paternam admonitionem  uestram suscipio, et humiliter responsionem nostram suggero. De illis quidem, que in illo opusculo dicta sunt, que salubri sapientique consilio 337 monetis in statera mentis solertius appendenda; et cum eruditis in sacris codicibus conferenda; et ubi ratio deficit, diuinis auctoritatibus accingenda, hoc et post paternam amabilemque uestram admonitionem, et ante feci, quantum potui. Nam hec mea fuit intentio per totam illam qualemcunque disputationem, ut omnino nichil ibi assererem [293 1Kb] , nisi quod aut canonicis, aut beati Augustini dictis incunctanter posse defendi uiderem: et nunc quotiescunque ea que dixi retracto, nichil aliud me asseruisse percipere possum. Etenim ea que ex eodem opusculo uestris litteris inseruistis, et quedam alia que non  inseruistis, nulla mihi ratiocinatio mea, quantumlibet uideretur necessaria, persuasisset ut primus dicere presumerem. Ea enim ipsa sic beatus Augustinus in libro De Trinitate suis magnis disputationibus probat, ut eadem quasi mea breuiori [294 1Kb] ratiocinatione inueniens, eius confisus auctoritate dicerem. Quod dico, non aliquid eorum que dixi apud uos defendendo; sed ea me non a me presumpsisse, sed ab alio assumpsisse ostendendo. Quomodocunque enim sese habeant, scriptura ipsa uel seruandi uel delendi de uestra auctoritate iussionem exspectat. Quedam tamen, que ibi dixi, melius aliter potuisse dici, et a me sic esse dicta non bene ut facilius possint intelligi male quam bene, et sic diffide de mea insipientia ut non negem; et sic confido de  uestra sapientia ut ea posse corrigi sperem. Quapropter quod de eodem opusculo uobiscum conferendo dicitis, utinam secundum benignam uoluntatem Dei fieret, ut et de illo et de quibuscunque uellem liceret.



EPISTOLA LXIX [295 1Kb] . AD GONDULFUM. De pontificio honore gratulatur.

Olim dilectissimo fratri, nunc dulcissimo Patri, olim et nunc reuerendo domino uenerabili episcopo GONDULFO frater ANSELMUS semper suus, sic explere episcopale officium, ut eternum consequatur beneficium.

Antequam mihi liceret dulcissime sanctitati uestre litteras exsultationis pro uestra exaltatione  mittere, audiui quod non ad regimen, sed ad laborem; non ad iucunditatem, sed ad tribulationem uobis prouenerat pontificalis electio. Ex una igitur parte uolo uestre paternitati congaudere, sicut illi enius preteritam uitam diuina gratia sibi placere ostendit, in hoc quod uos inter principes Ecclesie sue connumerare dignatur. Ex altera uero parte cogor uestre fraternitati condolere, ueluti illi qui eo ipso quo magis exaltatus est, maiori tribulatione grauatur. Sed item cum considero quoniam, teste  diuina Scriptura, de tribulatione nascitur patientia, que opus perfectum habet ; et probatio, que operatur spem, que non confundit : utique non intelligo non tantum esse condolendum uestre sanctitati in tribulatione, propter laborem quem ex illa suscipitis, quantum congratulandum propter perfectionem et spem, ad quas per illam proficitis. Gloria igitur in excelsis Deo, cui uita uestra sic placuit, ut eam ad exemplum exaltaret; et Gloria in excelsis Deo, qui sic uos dilexit, ut uos in igne tribulationis collocaret; quatenus opera uestra usque ad perfectionem, et spem uestram usque ad debitum robur excoqueret. Nam si diligentibus Deum omnia cooperantur in bonum , cur diligentes eum non in omnibus exsultantes gratias  agant pro bono? Sic tamen hoc agere debent, ut quoniam [296 1Kb] nescit homo utrum amore dignus sit an odio , seruiant Domino in timore, et exsultent ei in tremore. Hoc tamen omnis seruus Dei obseruare debet, ne tribulationem putet quod tribulatio non est. Ne cum id quod nec sentire debet, tribulationem deputat, ibi iudicandus sit eo ipso quod dolet quod dolere non debet, ex infirmitatis teneritudine [297 1Kb] succubuisse; ubi se putat per patientie fortitudinem superauisse. Sic enim estimando se esse aliquid, cum nichil sit, ipse se seducit. Hortor itaque sanctitatem uestram, ut nullo modo tribulationem putetis, quod nec corpus nec animam ledit. Nec si aduersitas earum rerum quas seruus Dei contemnere debet, uos contristat, probetis uos plus quam oportet  transitoria diligendo, minus quam decet eterna diligere. Aperte enim unusquisque homo ostendit se ea diligere, quorum lesionem pati non potest sine tristitia. Nemo enim molestiam pati existimat, nisi cum in his que diligit aduersitatem tolerat. Dilectum fratrem nostrum Richardum ea qua possumus caritatiua sollicitudine uestre paternitati commendo; quatenus non illi obsit, quod a nostra conuersatione seiungitur; sed magis illi prosit, quod uestre familiaritati coniungitur.



EPISTOLA LXX. AD MAURITIUM. Commonet ut absentiam sui patienter toleret, quandiu Deus de illis sic disposuerit.

Domino, fatri carissimo, domno MAURITIO frater  ANSELMUS, Deo placere et hominibus.

Licet quo te magis diligo, eo te magis mecum uelim habere; plus tamen inde diligo, unde te non possum habere. Quoniam enim te non tam mihi quam Deo et tibi diligo; plus te diligo, quia talem te exhibes, ut qui te habent difficile uelint dilectum remittere; quam si facile uellent neglectum dimittere. Precor itaque te ut fratrem, et moneo ut filium carissimum ea cura et diligentia, quam me semper erga te habuisse bene mihi es conscius;  quatenus magis ac magis ad mores bonos proficias, et separationem nostram, quandiu iubebit noster dominus et Pater uenerabilis archiepiscopus Lanfrancus, mecum patienter, ut diuinam dispositionem, toleres, nec in aliquo id, unde te magis diligo, per impatientiam minuas. Quamuis namque te ualde diligam et desiderem, ut mihi mecum conuersando cohereas, plus tamen opto ut bonis moribus indissolubiliter inhereas. Tota igitur cura tua sit, ut ubicunque sis sic uiuas, ut bonum hominem et seruum Dei decet: et certus esto quia Deus tibi prouidebit quod tibi expediet.



EPISTOLA LXXI [298 1Kb] . AD PAULUM. Letatur de eius prouectione ad abbatiam B. Albani;  et qualiter in ea se gerere debeat prescribit.

Domino et Patri, abbati reuerendo et diligendo PAULO frater ANSELMUS sic sancte uiuere in temporali prosperitate, ut beate uiuat in eterna felicitate.

Gloria in excelsis Deo, cuius conspectui sic in occulto uita uestra placuit ut eam ad exemplum 338 in aperto sublimaret, et eam de terra ad celum per semitam uirtutum tendentibus per uiam constitueret: quatenus non solius sue sanctitatis retributione in regno celesti letetur; sed pro multis quos Deo lucrabitur, gaudium illi felicitatis eterne multiplicetur. Quamuis enim barbaris uestra prelata sit sanctitas, quos uerbis docere propter linguarum diuersitatem non potestis, non tamen omnino uos apud districtum Iudicem excusare ualetis,  si alios lucrari Deo negligitis. Quod enim illis sermone non potestis dicere, uita potestis ostendere. Tanto namque efficacius bonum exemplo, quam uerbo persuadetur, quanto boni mores in tacente diliguntur, et facundia in torpente contemnitur. Plus itaque studere diligi ab omnibus mansuetudine et misericordia quam timeri nimis austera et nulli parcente iustitia. Gaudeant cuiuslibet ordinis homines uobis commissi sese commendatos esse Patri et pastori: non horreant sese traditos esse tyranno et exactori. Letentur affines consultorem et adiutorem sibi a Deo uenisse; non conquerantur alienarum rerum inuasorem, aut persecutorem a sinistra parte irruisse. Sunt enim multi prelati nostri ordinis, qui  quasi solliciti ne destruatur res Dei in manibus eorum, agunt ut dissipetur lex Dei in cordibus eorum. Nam tantum conantur esse prudentes, ne decipiantur ab aliis ut fiant astuti ad decipiendum alios. Adeo sunt cauti, ne fiant prodigi, et que habent irrationabiliter perdant ut auari fiant, et que seruant, inutiliter putrescant. Sic studiose seruis et pauperibus Dei et sancto [299 1Kb] loco semper satagunt aliquid acquirere ut dolose semper alicui tentent aliquid auferre. Sic animantur zelo corrigendi stultos ut accendantur crudelitate, aut cupidine colligendi  nummos. Hec igitur uestra prudentia sollicite caueat. Ita exteriora uobis commissa disponite, ut interiora uestra mandata Dei disponant, et semper mens uestra dicat Deo: De uultu tuo iudicium meum prodeat . Sic uos defendite per prudentiam a nocentibus, ut per simplicitatem nulli uelitis nocere, sicut Scriptum est: Estote prudentes sicut serpentes, et simplices sicut columbe . Sic custodite res monasterii uestri, ut non obliuiscamini quod scriptum est: Si quis habens substantiam mundi uiderit fratrem suum necessitatem habere, et clauserit uiscera sua ab eo: quomodo caritas Dei manet in eo?  Et alibi: Date et dabitur uobis . Sic easdem res augere curate, ut a mente non excidat: Non concupisces  rem proximi tui . Taliter peccantes arguite, ut nec crudelitas adsit, nec auaritia, quia scriptum est: Si preoccupatus fuerit homo in aliquo delicto, uos, qui spiritales estis, huiusmodi instruite in spiritu lenitatis: considerans te ipsum ne et tu tenteris : Et rursus: Neque auari regnum Dei possidebunt . Non id circo hec, dilectissime mihi, uestre paternitati scribo, quod putem uos aliter agere; sed quoniam et uos iussistis, et ego uolui ut littere nostre uos sequerentur: quod ut fieret, necesse fuit aliquid dicere.



EPISTOLA LXXII [300 1Kb] . AD HUMFRIDUM. Orat ut eius institutioni uacet qui suas ad eum epistolas  defert.

Domno et fratri in Christo carissimo HUMFRIDO frater ANSELMUS Beccensis, uita peccator, habitu monachus, terrena pro celestibus despicere, celestia pro terrenis percipere.

Primum gratias ago, et debitam dilectionem retribuo pro uestra gratuita beneuolentia, quam in uobis erga me huius lator schedule se cognouisse affirmat. De qua non parum ipse confidens multum me rogat, ut illum apud uestram dilectionem adiuuem quatenus uestre doctrine beneficia que illi misericorditer impenditis, nostris precibus inuitati intentius impendatis. Quod si uobis esset aut noxium aut inutile, non dicam pro alio, sed utique pro me ipso; aut nullatenus, aut uix rogare presumerem.  Nunc autem, quoniam nec noxium nec inutile est sed incomparabiliter utilior uobis erit diuina retributio, quam huic uestra largitio: nec audacter, nec impudenter, ut estimo, sed amicabiliter precor et obsecro quatenus reminiscamini quod scriptum est: Gratis accepistis, gratis date . Nam etsi ab homine forsitan, ut uos doceret, emistis; auribus quidem instrepere ille potuit; sed cor ad intelligendum aperire non potuit, nisi Deus, cui nullus prior dedit ut retribueretur ei. Si enim amicos qui nos recipiant in eterna tabernacula, facere iubemur  de mammona iniquitatis , quanto magis de intelligentia ueritatis. Quod si pro me nichil facere uultis, quia nichil mihi debetis; uel facite ut me debitorem uestrum faciatis. Hec locutus sum pro alio; sed pauca pro uestra dilecta fraternitate, pro qua plura uellem, subiungam. Mementote, karissimi, et sine intermissione mente pertractate quod scriptum est: Nolite diligere mundum nec ea que in mundo sunt; quoniam mundus transibit et concupiscentia eius . Et quia amici seculi huius, inimici Dei constituentur . Rogo, obsecro, nolite credere mundo, etiam cum fauet; quoniam non fauet ut foueat, sed ut suffocet. Mundus enim in tenebris est, et gloria eius non est gloria, sed ignis uorans. Nolite ergo, karissimi [301 1Kb] ,  nolite currere in eam, sicut papilio uolat in nocturnum ignem; quoniam quem demulcet claritate [302 1Kb] hunc postea torquet ustione. O quanto consultius, quanto felicius relinqueretis mundum, et sequeremini Christum! ut cum in maiestate sua uenerit Christus, iudicaretis mundum cum Christo ; et centuplum recipientes, uitam eternam possideretis : quod utinam fiat. Amen.



EPISTOLA LXXIII [303 1Kb] . AD IDAM. Commendat eam a caritate in Beccenses et quoslibet.

Sue reuerende et carissime domine, generis simul et uite nobilitate clarissime [304 1Kb] comitisse IDAE frater ANSELMUS, de uirtute in uirtutem proficere, de  terrena dignitate ad celeste regnum ascendere.

Ut taceam alia uestra bona opera, per que nomen uestre nobilitatis longe lateque circumquaque suaui sanctitatis fragat odore: certe hominibus cuiuslibet ordinis ad uestrum monasterium, uel de nostro monasterio euntibus, tot et tanta impenditis beneficia: ut sic iam illis simus assueti, et sic nobis sint familiaria; quatenus uobis possit esse onerosum si gratias uobis, uerbis, uel litteris mandemus per singula, nec in nobis sit quod retribuere possimus secundum uestra merita. Quapropter ad Deum uos mittimus, et illum inter nos et uos ponimus, ut, sicut propter illum facitis quod facitis, ita ipse uobis retribuat pro nobis, quibus [305 1Kb] facitis. Instante tamen illo fratre, quem a suis perditum nobis misistis, et in  magna desolatione benignissimam exhibuistis consolationem: hanc reuerende sanctitati uestre scripsi epistolam, in qua cognosceretis quia non aliter mihi gratum est quod illi fecistis, quam si mihi ipsi esset factum: et quia uerum est quidquid ipse et de suo casu dixit; et quia preceptum uestrum in omnibus que nobis per illum mandastis seruauit: et uester homo secundum uestram iussionem illi fideliter  seruiendo benigne 339 illum ad illos perduxit. Retribuat uobis Deus pro his et aliis uestris bonis operibus beatitudinem sempiternam. Bonum autem facientes nolite deficere, tempore enim suo metetis non deficientes .



EPISTOLA LXXIu [306 1Kb] . AD RAINALDUM. De non euulgando passim Monologio

Domino et Patri reuerendo abbati RAINALDO frater ANSELMUS salutem.

Opusculum illud, quod a me tanto studio de tam longe petitis nequaquam uobis mitterem, si uestre uoluntati non obedire potuissem. Timeo enim ne, cum uenerit in manus aliquorum qui magis sunt intenti reprehendere quod audiunt, quam intelligere:  si forte ibi legerint aliquid quod antea non audiuerunt, nec animaduerterunt, statim clament [307 1Kb] me inaudita et ueritati repugnantia scripsisse. Quibus cum longe positus respondere non potero, non solum ipsi ueritatem negando, ueritati se fauere opinabuntur; sed et aliis temere, antequam audiant quid sit quod ipsi reprehendant, credentibus, me falsitatis assertorem persuadebunt. Iam enim talium passus sum nimis acceleratam reprehensionem, ex eo quod secutus beatum Augustinum dixi de personis et de substantia Dei. Qui tamen nunc cognoscunt se non considerate reprehendisse; et hac occasione quod prius non animaduertebant, gaudent se cognoscere. Nesciebant enim sic non dici proprie de Deo tres personas, quomodo tres substantias;  quadam tamen ratione, ob indigentiam nominis proprie significantis illam pluralitatem, que in summa Trinitate intelligitur, Latinos dicere tres personas credendas in una substantia; Grecos uero non minus fideliter tres substantias in una persona confiteri. Quapropter uestram uehementer efflagito sanctitatem, ut idem opusculum non uerbosis et litigiosis hominibus, sed rationabilibus et quietis ostendat. Quod si contigerit ut aliquis sic aliquid ibi reprehendat, ut eius ratio digna uobis cui responderi debeat, uideatur: rogo ut mihi quid, quaue [308 1Kb] ratione reprehendat, caritatiue aut eius aut uestris litteris mandetis; quatenus, caritatis pace et amore ueritatis utrinque seruato, aut me illius reprehensio, aut illum mea corrigat responsio.



EPISTOLA LXXu. AD GILBERTUM. Se amici absentiam egerrime ferre.

Domno, fratri, amico, dilecto dilectori GILBERTO frater ANSELMUS, quod scribere non ualet.

Dulcia mihi sunt, amice dulcissime, munera dulcedinis tue: sed nequaquam consolari possunt desolatum de te cor meum a desiderio dilectionis tue.  Certe si mittas omnem aromatum odorem, omnem metallorum nitorem, omnem lapidum pretiositatem, omnem texture uarietatem, renuet; imo non poterit consolari a scissura sua, nisi recepta altera parte sua scissa anima mea. Testis est angor cordis mei hoc ipsum cogitantis; testes lacryme obtenebrantes oculos, et rigantes faciem et digitos idipsum scribentes. Et quidem tu sciebas, sicut ego ipse, erga te dilectionem meam, sed utique ego ipse nesciebam eam. Qui nos scidit ab inuicem, ille me docuit quantum te diligerem: uere non habet homo scientiam boni uel mali, qui non experitur utrumque. Nesciebam enim non expertus absentiam tuam, quam dulce mihi erat esse tecum, quam amarum sine te esse. Sed tu habes ex ipsa nostra disiunctione presentem alterum, quem non minus aut  certe plus amas; mihi uero tu, tu, inquam, es ablatus, et nullus pro te oblatus. Te igitur in consolatione tua gaudente, solum mihi uulnus remansit in mente: forsitan gaudentes de te offenduntur a me ista tibi dicente. Sed si ipsi gaudent, quod desiderabant tenentes; cur prohibent uel dolere quod semper amat perdentem? Ex se excusent me, si me uident in se. Alioquin uel tu intellige quam compatienter, quam consolanter ipsi hec faciant: et unde mitescat dolor meus, quem nemo uult consolari qui potest, nemo potest qui uult. Sed ille qui omnia que uult potest, sic consoletur me, ut nullum contristet; sic nullum contristet, ut amorem tui integrum ubique conseruet. Amen.



EPISTOLA LXXuI [309 1Kb] . AD GUALTERUM. Gratias refert: et de proposite questionis solutione se excusat.

Domino sponte diligenti, merito dilecto, non ut ignoto sed ut familiari amico GUALTERO frater ANSELMUS, quod suus.

Si cor meum esset lapide durius et glacie frigidius, utique deberet calescere igne uestre dilectionis, et mollescere oleo uestre dulcis allocutionis. Tanto namque flagrant caritatis ardore, tanto fragrant benignitatis odore, tanta suauitate sunt iucunde, sic sunt salubris admonitionis fecunde [310 1Kb] littere quibus mee paruitati uestra dignata est se notificare dulcis dilectio, et dilecta prudentia, ut  nolit quiescere mens mea, donec uideant oculi mei  uultum eius, et audiant aures mee uocem eius, et fruatur anima mea presentia eius qui me tanto ignotus ignotum amore gratis anticipauit, qui me tam utiliter absentem litteris exhortari ad profectum studuit, qui me tam prudenter bona, si qua sunt in me, custodire premonuit. Et utinam sic uera esset existimatio, quam fama hominum temere loquentium quod nesciunt de me uos docuit; quomodo necessaria mihi est uestra admonitio, que ex abundantia bone uoluntatis et ex prudenti intuitu humane fragilitatis processit. Per omnia benedictus Deus, qui uos tanta caritate ditauit, tam caritatiua sollicitudine incitauit. uideat ipse desiderium meum, ut aliquando merear [311 1Kb] in Deo placita conuersatione sic uestra societate letari, ut nulla possimus uiuentes mutatione dissociari. De questionis  solutione quam a me scribi poscitis, scitote quia nec otium nec facultatem habeo, ut ad hoc credam me sufficere. Habetis uobiscum domnum et Patrem nostrum reuerendum abbatem Gerbertum, qui uobis de ea, quam scripsistis, questione, et de aliis pro quibus uos uelle meam adire paruitatem significastis, melius potest presens colloquendo, quam ego uel loquendo, uel scribendo satisfacere. Precor tamen, ne despiciendo meam fatuitatem, contemnatis uisere nostram caritatem. Plus enim debet amari caritas quam scientia. Scientia enim inflat, caritas uero edificat . Denique quoniam utilis omnis scientia pendet ex caritate: Ex ea quippe uniuersa lex pendet, et prophete . Et quoniam ubi duo uel tres congregati fuerint in nomine  ueritatis, ibi ipsa se esse in medio eorum dicit consilio in promissione ueritatis, si conuenerimus in quo nomine cum affectu caritatis, quia oderit nobis scientia ueritatis. Quod si scirem uobis esse uoluntatem ueniendi ad nos, mandarem certum 340 tempus, quando hoc congrue fieret; ne forte aliquando, cum domi non essem, uenientes uobis uanum laborem et mihi tristitiam faceretis.



EPISTOLA LXXuII [312 1Kb] . AD ADALAM. Ut ipsa militi ueterano militie uacationem impetret a filio suo.

Reuerende domine sue comitisse  ADALAE, frater  ANSELMUS Beccensis, uita peccator, habitu monachus;  per presentis uite diuturnam prosperitatem, transire ad future eternam felicitatem.

Quamuis me nichil apud uestram celsitudinem meruisse, ut nostris precibus annuere debeat, cognoscam, nisi quia ex quo paruitati mee innotescere dignata est, semper eam coram Deo uolui participem existere nostrarum orationum, qualescunque sint; si tamen hoc dignum est uel memorari: tamen instat mihi dominus Engelhardus de castro quod uulgo dicitur Lenis, amicus noster, ut illum adiuuem apud [313 1Kb] uestram pietatem, ut ipse eam adiutricem habeat apud filium uestrum. Iam enim grandeuus et fracte etatis homo uult dimittere militiam, imo malitiam, quam hactenus dum potuit  efficaciter exercuit; et hoc tantillum uite quod superest,  sic transigere, ut si bona non potest efficere, saltem a malis possit desinere, ne peccans usque ad finem puniatur sine fine. Quapropter sperat, desiderat, obsecrat, ut per me uestrum adiutorium habeat, et per adiutorium uestrum quietem [314 1Kb] prediorum suorum a filio uestro obtineat. Sed uestra prudentia bene nouit omnes homines esse debere adiutores bonorum studiorum, et cooperantes bonorum operum esse consortes premiorum. Quapropter licet nichil meruerim a uobis, non tamen impudenter ego seruus uester rogo sanctitatem uestram ut prefatum uirum, propter Deum, ad adipiscendum quod uult adiuuetis; quia et uobis  proderit, et hoc facere etiam non rogata debetis.



LIBER SECUNDUS [315 1Kb] . EPISTOLAS CONTINENS QUAS SCRIPSIT ANSELMUS CUM ABBAS BECCENSIS AGERET.



341 EPISTOLA PRIMA [316 1Kb] . AD LANFRANCUM. De eius in Beccenses eleemosyna gratias agit; et Beccensis cenobii penuriam exponit.

Domino et patri reuerendo archiepiscopo LANFRANCO frater ANSELMUS seruus conseruorum suoram fratrum Beccensium, cum eisdem dominis suis, diuturnam huius uite prosperitatem, et eternam future felicitatem.

Gratias semper agimus multimodis beneficiis patene uestre celsitudinis. Nam, licet non semper hoc dicamus, semper tamen hoc in corde seruamus. Et corte sicut scriptum est: Adiutor in opportunitatibus,  in tribulatione , benedictio uestre largitatis, uiginti scilicet libre, quas domnus abbas Herbertus nobis nuper attulit, in tanta opportunitate, id est, in tanta constitutis egestate uenit quasi imber nobis temporaneus et serotinus : ut cum citissime tota per saporem consumpta fuerit, non tamen ulla uestigia saturitatis reliquerit; quam cum somnio Pharaonis fertiles spice, et pingues uacce a sterilibus et quasi inedia consumptis deuorate sunt . Sustinuit nos tamen, et uix usque modo, ne penitus deficeremus. Nempe nimis exhauserunt nos chare emptiones leguminum et auene fere per totum tempus  post obitum domni Herluini  abbatis, et terrarum quas similiter post eiusdem obitum emimus, ut taceam signum magnum, quod ex uno fracto et altero discordante impreuidi incepimus, sed multo plura quam precogitaueramus, addendo et insumendo, uix perfecimus; et plura alia, in quibus multa preter predicta expendimus. Et quidem multum prope tetigit [317 1Kb] nos annus de quo sumus utcunque egressi; sed ualde propius minatur nobis in penuria multarum rerum annus in quem sumus ingressi. Sed Deus, qui de celo prospexit super filios hominum , respiciat super nos de cordibus abundantium. Preterea, cum semper egeamus uestro consilio et auxilio, nunc multum uestra et cleri indigemus subuentione, in his uidelicet Ecclesie nostre negotiis, que per uiuam  presentium latoris uocem uobis necesse habuimus intimare. Quibus cognitis, si quid scitis quod ad ea nobis prodesse ualeat, quantocius nobis precamur [318 1Kb] sanctitas uestra remandare studeat. De his enim omnibus placitare cogimur coram rege, Dominica die post festum sancti apostoli Andree.



EPISTOLA II [319 1Kb] . AD LANFRANCUM. Referuntur gratie ob liberalitatem, et speciatim pro auro quod ad conficiendum calicem miserat.

Suo reuerendo domino et Patri benignissimo archiepiscopo LANFRANCO frater ANSELMUS cum conseruis et dominis suis fratribus Beccensis cenobii, quod sui

Gratias magnas mandamus in charta magne et  frequenti uestre largitati, et immensas seruamus in corde immense et continue bone uoluntati. Cum enim, Deo largiente, tanta sit uestra abundantia, ut toties supplendo nostram inopiam nequaquam decrescere possit, utique tanta est bona uoluntas, ut abundantia citius exhauriri quam bona uoluntas minui possit. Et Deus, qui dedit uobis et uelle et operari   pro bona uoluntate [320 1Kb] , conseruet utrumque, quem uestre sanctitati tot bona nobis tribuenti optamus retributorem, imo feneranti damus pro nobis debitorem et sponsorem. Secure igitur et hilariter cum millena usura recepturi impendite, sicut bene incepistis; quia fallere nec uos nec nos uolumus, nec fideiussor noster potest. Seruos et filios uestros, fratres nostros, ad uestra mittimus uestigia: et sicut uestra eunt iussione, ita uel maneant, uel redeant, uel quidlibet agant, quidquid nos ordinauerimus, uestra dispositione. Filius uester abbas, ut aiunt, Beccensis, mutuauit [321 1Kb] a seruo uestro fratre Anselmo aurum quod pro calice misistis. Nam et iste qui calicem faceret, non habebat: et ille interim auro opus habebat. Sed secundum  pactum aurum reddetur formatum in calicem, et ea forma que uobis magis placet in calice. Interim autem utetur seruus uester eo calice quem Becci prior habuistis [322 1Kb] , et succedenti priori dedistis; sed scitote quia aurum ille nullatenus [323 1Kb] crederet, nisi uestra fideiussione: uos enim fideiussistis, quia iussistis. Satis autem patet cui sit fidendum ne [324 1Kb] sub Patris et domini fideiussione filius seruum fallat.



342 EPISTOLA III [325 1Kb] AD GONDULFUM. Illi quantumuis episcopo familiarem amicitiam protestatur; et Beccenses monachos quos in Angliam mittit, ei commendat.

Domino et amico, Patri et Fratri, reuerendo et  dilecto episcopo GONDULFO frater ANSELMUS, quod olim quod ex quo magis nos dileximus.

Quanquam dignitas episcopalis, et reuerentia sanctitatis sic uestram mihi personam superexaltet, ut me ualde infra deserat: semper tamen, quod non tumore sed amore dico, pristina familiaritas et familiaris amicitia ad equalitatem me subleuat: ut  quantumcunque dignitate et meritis strenuus episcopus et ignauus monachus separentur, semper tamen Gondulfus et Anselmus familiari dilectione copulentur. Quapropter nunquam minus presumam de uobis propter uestrum episcopatum, nunquam minus confidam propter uestram sanctitatem; quia semper unum cor sumus, propter parem dilectionis familiaritatem. Imo tanto magis, ubi ratio exiget, quanto magis uobis suppetit et in terrenis facultas ex dignitate, et in spiritualibus opportunitas ex sanctitate. Cum enim in hoc par sit uoluntas in utroque, ut quisquis uelit alterum prodesse quantum potest, necesse est ut plus ille prosit, qui plus potest. Oportet ergo ut plus uestram mihi magnam deuotionem apud Deum prodesse curetis, quam  meam  prodesse [326 1Kb] uobis exspectetis. Nec hoc dico, ut pro uero amico meo non orem, sicut possum; sed ut ostendam quia nimis parum est quod possum: quatenus ille qui plus potest, adiuuet illum qui minus potest, ut ad illius et suum opus plus possit. Nec idcirco uestra pro me debet oratio frigere, quia mea pro uobis non ualet equaliter feruere. Quisquis enim diligit aliquem, aut per dilectionem prodest alicui: scitote quia plus sibi prodest, quam alii [327 1Kb] . Multo namque maius est quod tenet ipsam caritatem, quam sit id quod prestat alii per caritatem. Isti enim id solum quod caritas ad tempus potest, tribuitur [328 1Kb] ; illi uero et hic ipsa caritas tribuitur, et in futuro quantum ipsa est retribuitur. Commendo uestre paterne caritati  et caritatiue paternitati fratres nostros et uestros, quos in Angliam mittimus; quatenus, ubi opus erit, uestro sustineantur auxilio, uestro regantur consilio, uestra diligentia uita eorum exquiratur et uestra censura approbetur uel corrigatur.



EPISTOLA Iu [329 1Kb] . AD BALDUINUM. Commendatissimos Beccenses monachos in Angliam nauigantes eius cure ac regimini committit.

Domno, et Patri reuerendo abbati BALDUINO frater ANSELMUS, in hoc seculo sancte, et in futuro beate uiuere.

Quamuis de uestra sanctitate me nichil promeruisse  nisi sola bona uoluntate cognoscam [330 1Kb] ; tamen uestra nota multis benignitas facit me de se presumere, ut, cum opus est, non dubitem quod uos non dedeceat, expetere. Nam et ego paratam nostram fateor uoluntatem ad obediendum, si uestra paternitas a mea paruitate aliquid exigeret faciendum. Quippe et caritas, quam semper nobis inuicem debemus, sicut paratos nos facit ad obsequendum, ita fidentes reddit ad poscendum. Quapropter confidens de precepto caritatis et experimento uestre benignitatis, et conscientia nostre uoluntatis, commendo uestre paterne caritati et caritatiue paternitati fratres nostros, quos in Angliam mittimus; quatenus, ubi opus erit, uestro sustineantur auxilio; uestro regantur consilio, uestra diligentia  uita eorum exquiratur, et uestra censura approbetur uel corrigatur.



EPISTOLA u. AD HENRICUM. Ipsi eosdem Beccenses commendat.

Domno et fratri carissimo HENRICO frater ANSELMUS salutem.

Licet caritatem uestram fraternitas nostra rarius alloquatur in epistola, nequaquam tamen dilectio tepescit in conscientia. Postquam enim de uera ratione dilectio inter rationabiles nascitur, nequaquam ipsa, quandiu radix uiuit, exstinguitur. Quapropter nec ego nec uos de mutua dilectione debemus dubitare, quoniam uti mutua presentia non ualemus, sed semper in eius certitudine perseuerare,  quandiu causam originis eius immutabilem tenemus. Commendo uestre fraterne caritati et caritatiue fraternitati, fratres nostros et uestros, quos in Angliam mittimus; quatenus, ubi opus erit, uestro sustineantur auxilio, uestro regantur consilio, uestra diligentia uita eorum exquiratur, et uestra censura approbetur uel corrigatur





EPISTOLA uI. ANSELMI ET RICARDI AD RICARDUM ET ROHAIDIM. De beneficiis gratias agit; et Beccenses, quos eius instantia in Angliam mittit, eius prouidentie dimittit.

Suo carissimo domino RICARDO, et sue carissime domine ROHAIDI  frater ANSELMUS et frater RICARDUS paruulus monachus, cum tota congregatione  Beccensi salutem et fideles orationes.

Magnas gratias reddimus in primis Deo, a quo est omnis bona uoluntas, et pro euius amore omnia bona nobis fiunt; deinde uobis, pro omnibus bonis que nobis facitis et promittitis. In hoc enim monstratis bene quia amor uester, quem semper habuistis ad nostrum monasterium, nunquam decrescit; sed plus et plus crescit. Quanto enim plura bona nobis facitis et promittitis, tanto certiorem amorem ostenditis. Omnipotens Deus, et sancta mater eius Maria, quos quotidie rogamus pro uobis, et pro quorum amore nobis facitis omnia, illi uobis retribuant in regno celorum. Fratres nostros uobis mittimus, sicut iussistis. Commendamus ergo uobis illos, ut sicut uadunt in Angliam uestra iussione et  uestra spe, ita omnino sit in uestra cura et uestra prouidentia quid illi faciant, aut quomodo aut unde uiuant.



343 EPISTOLA uII [331 1Kb] . AD RICARDUM ET MONACHOS BECCENSES. Ut Beccenses in Angliam delati religiose uiuant, et Henricus camerarius ab ebrietate prohibeatur.

Frater ANSELMUS, dictus abbas Beccensis, Fratribus et filiis karissimis, RICARDO et aliis de Beccensi congregatione in Anglia conuersantibus, salutem et paternam cum dilectione benedictionem.

Si sane, si prospere, si denique concorditer et  secundum Deum uiuitis, congratulatur caritati uestre fraterno et paterno affectu anima mea. Testis enim est mihi conscientia mea quia nichil me tantum letificat, quantum eorum, qui mee paruitati, nescio quo diuino iudicio commissi sunt, prosperitas et rectitudo: nichil me tantum mestificat, quantum eorumdem aduersitas et fortitudo. Quapropter precor uos ut fratres, moneo ut filios carissimos, ut semper memoriam monachice religionis perpetuam habeatis; ut quod habitus uestre religionis profitetur, uita et moribus exhibeatis. Quippe nec locus, nec tempus aliquod excusat aliquem quin bene possit uiuere, cum et bonam uoluntatem nemo unquam alicubi a cordibus hominum, ipsis nolentibus, possit excludere; et morum compositio in qualibet rerum  perturbatione secundum rerum congruentiam ordinata queat consistere. Opera namque Deus nequaquam exigit ultra possibilitatem, ubi bone uoluntatis et bonorum morum conspicit integritatem. Sic igitur desidero ut in omnibus uosmetipsos absque omni excusatione exhibeatis, ut uos non mundi, nec eorum que in mundo sunt, sed Dei et eorum que Dei sunt, amatores ostendatis . Quatenus de bona uestra conuersatione aliis Deum laudantibus, uos in presenti et futura uita in Deo possitis gaudere, et ego uere possim fratribus et filiis meis congaudere.  De domno Henrico, qui camerarius  fuit, audio quia in multis inordinate se agit, et maxime in bibendo; ita ut in Gildis cum ebriosis bibat, et cum eis inebrietur [332 1Kb] . Quod si uerum est, dicere non possum quantum cor meum de tanta fratris perditione doleat. Non enim diu sola erit ista miseria, sed nisi se cito, Deo respiciente, correxerit, per eam ad alia trahetur mortis precipitia. Quantum igitur abbas debet prohibere monacho, tantum ego, qualiscunque peccator sim, ex Dei et sanctorum eius et nostra auctoritate prohibeo, ne postquam hanc nostram prohibitionem cognouerit, amplius in Gilda, aut in conuentu eorum qui ad inebriandum solum conueniunt, bibere audeat [333 1Kb] . Hoc quoque precipio, ut de preterita inordinatione, si eam negare non potest, domini nostri Lanfranci archiepiscopi,  aut domini episcopi Gondulfi, aut uestro iudicio penitere non negligat; et deinceps curam se custodiendi ab ebrietate et a malitiosis uerbis cum Dei auxilio habeat. At si se corrigere noluerit omnino, malo, contempta omni utilitate quam per eum in Anglia debemus habere, ut ad nos sub disciplina regendus redeat, quam ut longe a disciplina perdendus remaneat. Domnum uero Henricum de Gornaco benigne rogo ut de eo quod in litteris suis tam studiose postulat, patienter et quieto animo toleret, donec domnus Ricardus , ueniat: et quod tunc de illo et de uobis omnibus qui propter eumdem domnum Ricardum missi sunt, nostro et fratrum nostrorum consilio dispositum fuerit, benigna patientia  et patienti benignitate sustineat.



EPISTOLA uIII. AD MAURITIUM [334 1Kb] . De monacho diutius morante in curia. Et de malo; an aliquid sit.

Frater ANSELMUS, dictus abbas Becci, dilecto fratri et filio suo MAURITIO salutem et Dei benedictionem.

Erga fratrem illum, de quo mihi, quod res exigebat, scripsisti quia pro libitu sue uoluntatis, neglecta claustri conuersatione, moratur in curia regis [335 1Kb] ; uolo ut ita deinceps tu et ceteri fratres nostri qui tecum sunt, uos habeatis. Si uenerit ad uos, permitto ut eum suscipiatis, fraterne ei caritatis officium  impendatis. Ostendite sibi tamen ex uestra parte, uos uereri [336 1Kb] ne id displiceat mihi. Arguite illum, debita tamen modestia, de sua tanta temeritate et inobedientia. Nam neque nostra iussione aut  permissione iam remoratur, imo iussioni nostre aperte contraire non ueretur. Nec illi mando ut redeat, nec concedo ut remaneat. Quasdam enim causas intueor, quibus hanc eius presumptionem tolerare adhuc dissimulando compellor. uerum, nisi celerius se correxerit, postpositis omnibus his, quibus eum adhuc exspecto, causis, regularem in eum me exercere seueritatem necesse erit. Mallem tamen [337 1Kb] illius spontaneam correctionem, quam ullam ei inferre austerioris discipline correptionem. Preterea scriptum illud, quod de ea questione, quomodo scilicet, cum malum nichil esse dicatur, nomen eius aliquid significet, rogatu quorumdam fratrum de talibus me frequenter, ut nosti, interrogantium nuper feci; per presentium latorem tibi modo, ut  postulasti, huic annexum epistole direxi. Si malum nichil est, quomodo nomen eius aliquid significat? Rursus, si audito nomine mali intelligimus aliquid quod horremus et uitandum censemus, quomodo aut malum nichil est, aut mali nomen nichil significat? Sed et ipsum nichil, quid est? uerum cum nequaquam differant nichil esse, et non esse aliquid, quomodo dici potest quid sit quod non est aliquid? Ipsum tamen nomen quod dicimus, nichil [338 1Kb] , si nichil significat, id est si non significat aliquid, nomen non est: sed nomen est. Quanquam igitur nullus dicat nichil esse aliquid, sed semper nichil esse nichil cogamur fateri: nemo tamen potest nomen nichil significatiuum esse diffiteri. uerum econtra: si hoc ipsum nomen non significat nichil, sed aliquid, id  quod significatur, uidetur non posse esse nichil, sed magis aliquid. Si ergo quod significatur, non est nichil, sed aliquid, qualiter uerum erit ut significetur per hoc nomen, scilicet, nichil? Quippe quod uere nichil dicitur, uere nichil est; et idcirco non est aliquid. Quare si quod significatur hoc nomine, non est nichil, sed aliquid, quemadmodum consequentia uidetur ostendere: falso et incongrue uocatur hoc nomine. At econtra, si secundum iudicium omnium, id quod nominatur nichil, uere nichil est et nequaquam est aliquid: usquamne uidetur aliquid consequentius, quam ut hoc ipsum nomen nichil significet, id est non [339 1Kb] significet [340 1Kb] aliquid. Quid igitur est, quia hoc nomen, uidelicet nichil, non significat nichil, sed aliquid; et non significat aliquid, sed nichil? An  forsitan non repugnant, significare nichil et aliquid? Sed si non repugnant, aut inuenienda res est aliqua, que sit aliquid et nichil, quod non potest intelligi: aut ista uox diuersa consideratione significat nichil  et aliquid. Constat namque quoniam hec uox, scilicet nichil, quantum ad significationem, nullatenus differt ab eo, quod dico, non aliquid. Nihil quoque hoc apertius, quam quod hec [341 1Kb] uox 344 scilicet non aliquid, omnem rem penitus, et omne quod est aliquid, intellectu remouendum; nec omnino ullam rem, aut penitus quod aliquid sit ponendum, sua prolatione significat. Sed quoniam remotio alicuius rei significari nullatenus potest, nisi cum significatione eius ipsius cuius significatur remotio, necesse est ut hec uox que est [342 1Kb] non aliquid, destruendo id quod est aliquid, significet aliquid. Quoniam uero auferendo omne quod est aliquid, ullam significat essentiam, quam audientis intellectus quasi existentem retineat: idcirco non aliquid uox, nullam rem,  aut quod sit aliquid, significat. Igitur hec uox non aliquid his diuersis rationibus aliquatenus significat rem et aliquid, et nullatenus significat rem aut aliquid: significat enim, negando; et non significat, constituendo. Hac ratione nichil nomen, quod perimit omne quod est aliquid; et destruendo non significat nichil, sed aliquid; et constituendo non significat aliquid, sed nichil. Quapropter non est necesse nichil esse aliquid, ideo quia nomen eius significat aliquid quolibet modo; sed potius necesse esse nichil esse nichil, quia nomen eius significat aliquid hoc modo. Hoc itaque modo non repugnat malum nichil esse, et mali nichil esse significatiuum; si sic aliquid perimendo significat, ut nullius rei sit constitutiuum. Sed cum hac ratione malum et nichil uere significent aliquid;  et tamen quod sic significatur non est malum, uel nichil est tamen et alia ratione [343 1Kb] ; qua significant aliquid, et quod significatur est aliquid, sed non uere aliquid, sed quasi aliquid. Multa quippe dicuntur secundum formam, que non sunt secundum rem; ut timere, secundum formam uocis, dicitur actiuum, cum sit passiuum secundum rem. Ita quoque cecitas dicitur aliquid secundum formam loquendi; cum non sit aliquid secundum rem. Sicut enim de aliquo dicimus quia habet uisum, et uisus est in eo; ita dicimus quia habet cecitatem, et cecitas est in eo, cum hec non sit aliquid, sed potius non aliquid: et hanc habere, non sit habere aliquid; imo eo carere, quod est aliquid. Cecitas namque non est aliud quam non uisus, aut absentia uisus, ubi uisus debet  esse. Non uisus uero, uel absentia uisus non magis est aliquid, ubi debet esse uisus, quam ubi non debet esse. Quare cecitas non magis est aliquid in oculo, quia ibi debet esse uisus; quam non uisus, uel absentia uisus in lapide [344 1Kb] , ubi non debet esse. Multa quoque alia similiter dicuntur aliquid secundum formam loquendi, que non sunt aliquid; quoniam sic scilicet loquimur [345 1Kb] de illis, sicut de rebus existentibus. Hoc igitur modo malum et nichil significant  aliquid, et quod significatur est aliquid non secundum rem, sed secundum formam loquendi. Nihil enim non aliud significat, quam non aliquid, aut absentiam eorum que sunt aliquid: et malum non est aliud quam non bonum, aut absentia boni, ubi debet aut expedit esse bonum. Quod autem non est aliud, quam absentia eius quod est aliquid, utique non est aliquid. Malum igitur uere est nichil, et nichil non est aliquid; tamen quodammodo sunt aliquid: quia sic loquimur de his, quasi sint aliquid, cum dicimus nichil, uel malum fecit: aut nichil, uel malum est quod fecit, sicut dicimus, aliquid uel bonum fecit, aut aliquid uel bonum est quod fecit.



EPISTOLA IX [346 1Kb] . AD MONACHOS BECCENSES.  De prospero sui in Angliam aduentu; quem et domine Eue uult nuntiari.

Domnis et fratribus dilectissimis in Beccensi cenobio Deo seruientibus frater ANSELMUS, seruus et conseruus eorum, semper sancte uiuere, et sancte uite premium percipere.

Sciens et certe sciens dulcissimum mihi uestram dilectionem nuntium mee incolumitatis et prosperitatis toto affectu desiderare, non potui eam dilatione aliqua fatigare. Ipsa itaque die, qua domnus Girardus hora, que dicitur prima, a me mare ingresso discessit, diuina protectio me uestris orationibus in Anglicam terram prospera nauigatione et sine molestia, quam multi nauigantes pati solent, hora nona perduxit [347 1Kb] : et ad dominum et Patrem  nostrum archiepiscopum Lanfrancum uespere peruenire, et cum gaudio suscipi apud uillam ipsius, nomine Limingis [348 1Kb] , concessit. In crastina uero has litteras scripsi, quibus et prefatum desiderium uestrum adimplerem, et sanctum propositum uestrum semper feruere et ad meliora proficere commemorem [349 1Kb] . Precor igitur ut frater, hortor ut pater, ut sic [350 1Kb] studeatis in pace et religione monachica conuersari; quatenus et uos ex uestri studii retributione ualeatis beatificari, et ego de uestra beatitudine quandoque congratulari. Omnipotens Dominus sua uos [351 1Kb] protectione ab omni aduersitate defendat, et suam uobis misericordiam, per continuam corporis et anime prosperitatem, ostendat. Mandate matri et  domine nostre Eue, quod de filio suo primogenito uobiscum audire pari desiderio exspectat, et ut oret quo sicut suis orationibus uobiscum impetrauit me a uobis timentibus cum prosperitate abire, ita impetret ut possim ad uos gaudenter cum gaudio redire.



EPISTOLA X [352 1Kb] . AD RODULFUM. Letatur de Rodulfo ad religiosam uitam conuerso.

Frater ANSELMUS, dictus abbas Beccensis, suo olim amico desideratissimo, nunc domno, et fratri,  et filio carissimo, nouo Christi militi RODULFO [353 1Kb] , per contemptum terrenarum et falsarum diuitiarum adipisci celestes et ueras diuitias [354 1Kb] .

Gloria in excelsis Deo, qui in terra dat hominibus bonam uoluntatem : cuius excelsa dextera secundum desiderium meum mutauit uoluntatem dilecti et desiderati mei a uanitate seculi, que nulli in fine prodest, et omnibus se amantibus obest; ad ueritatem, que nulli unquam obest, et omnibus se querentibus prodest. Breuiter tibi loquor, dulcissime cordi meo, litteris, quem super omnes homines, teste conscientia, uidere, et cui multum loqui ore ad os, plusquam alicui in terra uiuenti, desidero. Noui enim malignam diaboli inuidiam, quia de manibus suis, imo de ore suo te frendens  tabescit euadere. Unde certus sum quia te multis modis, scilicet, aut grauitate seruitutis Dei, quam elegisti, aut delectatione seruiendi illi per amorem seculi, quem reliquisti [355 1Kb] , tentabit decipere. Quare, quoniam spero per Dei gratiam contra omnes 345 eius astutias, quoniam in falsitate et imbecillitate sunt, si certa spes in Deo non absit, me tibi posse consulere: et pro certo scio nullum consilium ad presens desiderio tuo magis quam meum sufficere [356 1Kb] , non habebit anima mea requiem in me, donec [357 1Kb] uideatur oculi mei desideratum meum, et alloquatur os meum dilectissimum filium meum, et instruat cor meum contra diaboli iacula nouum commilitonem [358 1Kb] meum. Precor igitur omnipotentem Deum qui te ab amore secularis uanitatis segregauit,  et sanctissimam matrem eius que te ad se fugientem sub sua tutela suscepit, ut te ab omni perturbatione incepti propositi custodiant. Teque rogo per illum cuius gratia inspirante hoc incepisti, ne te terreant ulle insidie uel suggestiones inimici. Ad hoc enim idem inimicus te molestare nititur, ut de te uicto gaudeat; sed Deus ad hoc illi permittit, ut habeas [359 1Kb] unde tibi uictorie coronam ipse tribuat: Nemo enim coronabitur, dicente Apostolo, nisi qui legitime certauerit . Exspecta igitur donec ueniam; quia, Deo dante, consolationem [360 1Kb] omnium que tibi nunc molesta sunt suscipies. Dominus custodiat te ab omni malo. Amen.



EPISTOLA XI [361 1Kb]  AD HUGONEM. De quibusdam Anselmi opusculis ab archiepiscopo requisitis. Et quod nomen abbatis in titulo operum suorum prefixerit ut equiuocationem excluderet.

Domno et Patri cum dilectione reuerendo, et cum reuerentia diligendo Lugdunensi archiepiscopo HUGONI  frater ANSELMUS dictus abbas Beccensis, quod dilecto patri fidelis filius.

Si uelim scribere quam magnum et quam gratum sit mihi decus et dulcedo uestre familiaritatis, quam ex uestra promissione me confido habere: quantumque eam, etsi non merui accipere, desiderem uel fideli uoluntate, si aliter nequeo mereri, non amittere; forsitan aut subtrahendum erit aliquid, ut uidebor ueritati superaddere. Sed quod in epistola  [362 1Kb] non audeo sufficienter commendare, in scrinio cordis curabo, Deo dante, fideliter seruare. Per presentium latores fratres, sanctitati uestre, ut cognoui, dilectores celsitudini uestre de scriptis nostris mitto quod iussistis. In qua re non tam alicuius me utilitati, quam uestre scio seruire uoluntati. Quapropter  si in illa legendo uos frustra tempus insumpsisse penituerit, quia quod putatis non inuenietis [363 1Kb] non mittenti, sed exigenti imputare debetis. De questionibus uero de quibus me uelle scribere dixi, et reuerentia uestra me monuit, si [364 1Kb] dixero quantum dictare impediar [365 1Kb] , ab ullo, qui meam non nouit conuersationem, credi non poterit [366 1Kb] Si quando tamen inde mihi per Dei gratiam quod uolo efficere licebit, uestre, si potero, prudentie notum erit. Fratres predicti lacrymabiliter de interiori monasterii sui conquerentes destructione, pro me obsecrarunt affectu ut nostris precibus paterni uestri consilii in tribulatione sua releuentur consolatione: sed, sicut nostro consilio non eget uestra sapientia, ita nec precibus beneuolentia. Si tamen placet ut dicam  quid illis ad presens expedire, donec uisitatione superne gratie in eorum ecclesia per regularis abbatis presentiam monachica restauretur religio, sentiam, estimo quia melius est ut uestra licentia interim eligant, ubi secundum propositum suum uiuant utiliter, quam ut ibi cogantur manere, ubi, indigentia bonorum corporis et anime tristes uiuant inutiliter, aut eadem indigentia intolerabiliter grauati discedant inobedienter. Quod in titulo opusculorum nostrorum nomini nostro addidi nomen abbatis, non ideo feci ut personam monstrarem honoratiorem, sed ut nominis excluderem equiuocationem.



EPISTOLA XII AD HELINANDUM.  Hortatur ut perseueret et diaboli uariis tentationibus quas describit, constanter resistat.
[367 1Kb]

Seruus seruorum Dei in Beccensi monasterio commanentium, frater ANSELMUS fratri dilecto, filio desiderato HELINANDO, bene incepte feliciter perficere.

Benedictus Deus, a quo omne datum [368 1Kb] optimum,  et omne donum perfectum descendit : qui auertit oculos tuos ne uideant uanitatem , et erexit animam tuam ad sequendam ueritatem. Restat igitur, mi desiderate, ut sedula sollicitudine pertractes, quia nemo mittens manum ad aratrum et respiciens retro, aptus est regno celorum . Antiquus enim hostis tanto enixius non cessabit multimodis te calliditatibus inuadere, quanto te uidet studiosius uelle laqueos eius euadere. Sepe namque reducet ante mentis oculos quam delectabilia sint ea in quibus solitus es conuersari: ut continuo subinferat quam difficile sit assueta uoluptate carere, quam sit impossibile in quodam austero rigore et rigida austeritate tota etate perseuerare; quatenus ex memoria assuete delectationis plus horreat  animus sobrietatem uite sublimioris. Aliquando sub specie discretionis finget se salubrius tibi, quam proposueris, consulere, ut scilicet prauitatem deserens in clericali proposito religiose uiuendo uelis persistere [369 1Kb] , ut et per uite correctionem animam tuam possis saluare, nec per indiscretionem subeas onus quod non possis portare. Quod si te ab intentione perfectioris uite nullatenus auerti posse cognouerit, quasi tecum ire, approbando propositum, se simulabit; sed iuxta iter laqueo ponere multimodos non cessabit. Aliquando quidem hinc oblata opportunitate peccandi; illinc stimulante tentatione suasionem callidus addet huiusmodi. Tam bonum est quod decreuisti facere, ut quamlibet immensitatem scelerum possit destruere. Interim ergo satisfacere  uoluntati tue cur hesitas; cum cito siue multa, siue pauca peccata tua sint, pariter dolendo non [370 1Kb] dubitas? Aliquando uero taliter conabitur decipere: bonum quidem est quod uis facere, sed non opportune fit, nisi cum tepescente lasciuia iuuenili, que pondus illius regularis censure non tolerat, ipsa maturitas etatis religiose grauitati se contemperat. Quod si uiderit te [371 1Kb] ita imbecillem, ut impediri possit tua intentio, si manifestetur, omnino conabitur ut his a quibus retineri aut ui, aut amore, aut aliqua persuasione possis, qualibet occasione publicetur. Promittet etiam quia si bonum quod intendis aliquantulum differre uolueris, multo fructuosius atque utilius facere hoc poteris, et plurimorum salute quos tecum attrahes, et commodo pecunie monasterio profuture  quam undique colliges. Quid etiam? quod [372 1Kb] te leuitate et inconsiderata acceleratione tentabit arguere, quia te non solum promittendo, sed et pignus promittendo, indissolubili uoto uoluisti constringere: eum nichilominus et fortasse melius idipsum libera posses uoluntate perficere? Ad hec omnia, carissime, quid respondendum sit, uellem aliquanto diffusius  scribere, nisi lex epistole cogeret me breuitatem non excedere. Breue igitur et uerum amici tui suscipe contra ista consilium. Qui putat uoluptate seculari carere, et in exercitio perseuerare uirtutum nimis austerum [373 1Kb] et impossibile; nunquam gustauit quantum sit non seruire sed imperare uitiis per amorem et spem celestis regni, laudandum et delectabile. Qui putat melius sibi esse 346 in habitu clericali religiose uiuere [374 1Kb] , quam subire monachice uite pondus importabile: consideret per totum mundum quanta hilaritate utrique sexui, omni etati, et omni generi hominum sit pondus illud cantabile. Sciat etiam quia ualde difficilius est inter seculares per liberam uoluntatem, quam intra claustrum monachorum sub disciplina custodire uite  sanctitatem. Non dico nunc quod propositum uite inter omnes uitas altiorem gradum contingat humilitatis, quem altior sequitur exaltatio; nisi quia nullus, ut melius uiuat, monachi propositum deserit, et omne genus hominum ad monachicam uitam ut magis Deo propinquet concurrit. Qui peccatis addit peccata [375 1Kb] , quia peccatorum omnium exspectat remissionem, amando peccatum, probat se non amare, et ideo non mereri peccatorum absolutionem [376 1Kb] . Qui differt in futuram et forsitan non futuram etatem, uitam suam corrigere, certum bonum dimittit pro dubio; et contemnendo quod perdit, probat se non amare quod exspectat, et meretur non accipere. Qui certus non est se tante esse constantie, ut nullo modo flecti possit a bono proposito, omnino celet bonam  uoluntatem, ut nonnisi cum in opus exit, appareat in publico. Qui bonum, quod uult facere, ut melius fiat, differt: bonum est, si melius certum est. Quod si melius bonum dubium est; et perdere minus bonum, nimis est damnosum et irrecuperabile: consilium est, ut acceleret facere bonum minus, ne nimis exspectando maius, non faciat maius nec minus. Qui iudicat leuitatem, uoto uelle [377 1Kb] se ligare ad faciendum quod bonum est, ut iam non sit liber ad non faciendum, iudicet doctorem leuitatis illum, qui dicit: uouete et reddite . Nullatenus enim reprehendendus est, qui quod bonum est, uouit [378 1Kb] ; sed qui non reddit quod uouit. Certum quippe est quia qui bene uouet, ipso uoto Deo placet. Qui ergo aliquid boni uouit, non peniteat  quia fecit unde Deo placeat; sed festinet reddere quod uouit, ut plus placeat. Hec, fili carissime. consilia, has consolationes in presenti maxime tibi necessaria iudicaui; hec paterna sollicitudine ego quem patrem et consiliarium non mea dignitate, sed tua uoluntate elegisti, dictaui: hec interim reminisci non desinas, donec quod, Deo inspirante, uouisti,  ipso adiuuante, perficias. uale, desiderate cordi meo, et festina satisfacere de te desiderio meo, quod utinam facere placeat omnipotenti Deo! Amen.



EPISTOLA XIII [379 1Kb] . AD LANFRANCUM. Ad eum mittit Gislebertum, quem ut breui remittat, precatur.

Domino et Patri reuerendo archiepiscopo LANFRANCO frater ANSELMUS seruus seruorum Dei, Becci commanentium, cum eisdem dominis suis, quod domino fideles serui, quod reuerendo patri reuerentes filii.

De domno Gisleberto, ut eum uobis mitteremus, uestre satisfecimus iussioni: quod autem tardius quam iussistis, uerum est quod non est factum negligentia;  sed ob multa, que nunc enarrare longum est, impedimenta. Sed scitote quia si quis fecerit ut ipse in Anglorum terra remaneat, nimis graue et maius, quam breuiter dici possit, damnum in presenti et in futuro, interius et exterius Ecclesie nostre, et tristitiam faciet. Quapropter precamur et obsecramus, quantum, salua iustitia, et uestre sanctitatis reuerentia, nobis licet, per pietatem et per caritatem quam erga nos uestram semper habere paternitatem cognouimus, ut si absque Dei uoluntatis obuiatione fieri posse uideritis, potius fratribus et amicis desiderantibus ad certam suam salutem et aliorum utilitatem per uestram instantiam reddatur, quam quibuslibet alienis ad periculum sui damni et illorum utilitatem dubiam ingeratur. Breuiter, quod  multum uolumus et expedire credimus, obsecramus; quia sapientie uestre pauca uerba sufficere non ignoramus. Quod si diuinam dispositionem nostre sic resistere petitioni uestra cognouerit prudentia, ut aliter fieri necesse [380 1Kb] sit: quod mihi si presens essem uestra prudentia de reipsa concedere aut facere consuleret [381 1Kb] , uestre committo potestati.



EPISTOLA XIu [382 1Kb] . AD MONACHOS BECCENSES. Ut monachus, qui inuito abbate. Parisiis propter studia in monasterio S. Maglorii morabatur, ad suum monasterium redeat.

Frater ANSELMUS abbas Becci fratribus Beccensibus   apud Confluentium commanentibus salutem.

Mittite nostras litteras Benedicto monacho de S. Petro supra Diuam, qui propter scholas moratur apud Parisium, et conuersatur in monasterio S. Maglorii. Mando enim illi et consulo ut ad monasterium suum redeat, a quo contra uoluntatem [383 1Kb] abbatis sui abest. Promisit enim idem abbas eius mihi, se illi misericordiam et mansuetudinem pro [384 1Kb] nostro amore, si redierit, exhibiturum. Quod si facere uoluerit, omnino illum, sicut monachum de nostro monasterio caritatiua sollicitudine benigne iuuate; quatenus aut equo usque ad nostrum monasterium, aut naui usque Fraisnosam uenire possit. Quod domnus Rodulfus mandauit uobis de equo suo, et de monacho S. Germani facite: sed hoc a me mandatum  esse dicere nolite, sed a domno Rodulfo. ualete, et scitote quia, miserante Deo, de egritudine quam nuper habui, bene conualesco, et hoc amico nostro domno Ursioni [385 1Kb] notum facite. Epistolas nostras, quas domnus Mauritius nobis mittere debuit, adhuc exspectamus. Iterum ualete.



EPISTOLA Xu [386 1Kb] . AD FULCONEM. Exorat ut mitius agatur cum apostata monacho, penitente.

Domino et Patri reuerendo abbati FULCONI frater ANSELMUS, orationum et seruitii fidelitatem.

Filius uester, qui a paternitate uestra inordinate abierat, penitens ad omnem satisfactionem, secundum uestrum iudicium paratus, humiliter rediit. Qui  non tam postulat ut illi penam quam meruit remittatis, quam ut uel ultimum illum intra gregem, quem sua culpa dimiserat, uestra misericordia constituatis. Precor igitur ego sanctitatem uestram, ut non tam consideret districtio uestra quod ille fecit [387 1Kb] peccando, quam penset pietas uestra quod facit humiliter penitendo. Precor etiam atque etiam fratres [388 1Kb] ac dominos nostros, alios filios uestros, ut paternitatis uestre misericordiam pro eo exorantes gaudium se monstrent [389 1Kb] habere quia frater eorum mortuus fuerat, et reuixit, perierat, et inuentus est . Qua uero mensura erga eumdem fratrem iudicium, siue misericordiam uestram ostendere debeatis,  sicut scriptum est: Misericordiam et iudicium cantabo tibi, Domine [390 1Kb] , uestre potestatis est, et uestre prudentie: tantum ut superexaltet misericordia iudicium [391 1Kb] .



347 EPISTOLA XuI [392 1Kb] AD GISLEBERTUM. Gratulatur ad abbatie Westmonasteriensis regimen assumpto.

Suo dilectissimo, olim diuina dispositione filio, nunc Dei gratia coabbati  GISLEBERTO frater ANSELMUS, in hac uita diu sancte uiuere cum prosperitate, in futura feliciter cum eternitate.

Etsi tarde, propter egritudinem impedientem dilecto dilectori meo pro noua sibi diuinitus data gratia scribo: non tamen tepide, quantum ad uoluntatis beneuolentiam  pertinet, dico: Gloria in altissimis Deo, et in terra gaudium hominibus [393 1Kb] bone uoluntatis , qui iudicium suum de te manifestauit, quod hactenus apud se occultum, licet semper de te, pro humana estimatione, bona crederemus, seruauit. In eo namque uite proposito, in quo te custodiendo semper eius gratia sapientia [394 1Kb] erudiuit, et in sanctitate nutriuit, patrem et doctorem pastoremque animarum te constituit. Multo enim melius de te sperandum est et de similibus tuis, quorum uita est in sancta conuersatione nutrita; quam  de me, et de similibus meis, quorum uita olim est seculari conuersatione detrita. De uobis enim sperandum est, cum ad aliorum curam promouemini, quod dum et alios ad uestri similitudinem instruitis, iustitia uestra perficiatur; de uobis uero timendum est, cum tanto pondere grauamur, ne iniustitia nostra [395 1Kb] occulto Dei iudicio augeatur. Quanto igitur melius est de tua sanctitate in suscepto officio sperandum, tanto magis est et securius de tibi concessa gratia gaudendum. Omnipotens Deus, qui te custodem aliorum constituit, ipse te sua gratia sic adiuuet et custodiat, ut pro tua et illorum iustitia eternam tibi beatitudinem retribuat.



EPISTOLA XuII [396 1Kb] . AD HUGONEM.  Mutandos esse titulos duorum opusculorum, quorum unum Monologion, alterum Proslogion uult inscribi.

Domino et Patri uenerabili archiepiscopo Lugdunensi HUGONI frater ANSELMUS, in presenti seculo sancte uiuere, in futuro beate.

Pondus uestre auctoritatis facit me dare pondus meis nugis. Cum enim celsitudo uestra tanti pendat opuscula nostra, ut ea petere et legere dignetur; nonnichil mihi, quod tanto uiro placeat, esse uidetur. Quapropter nullatenus apud uestram prudentiam me ridendum existimo, si qualiter aptius titulari debeant  eadem opuscula, considero. Precor igitur ut si libellos, quos sanctitati uestre [397 1Kb] iussus misi, recuperare poteritis, illud quod in ipsis titulis positum est, scilicet de ratione fidei, uelut superabundans recidentes; illum quem monoloquium nominaui, monologion uocetis: et alterum non alloquium, sed proslogion tituletis: et secundum titulorum correctionem, finem prefatiuncule minoris libelli, que de eisdem titulis loquitur, emendetis. Cur autem hanc mutationem fieri rogitem, exponere, si tantum fiat, nec adeo est necessarium, nec hac epistolari breuitate, quam proposui, congruum. Quod si secundum nostram petitionem feceritis, hoc uestre paternitati uolo retribuere: ut si Deus mihi ea que desidero dederit scribere, aspectui uestro  nolim ea, ut puto non minus prioribus placitura, subtrahere. Fidelitatem uestram, quam semel cordi meo commendaui, protegente Deo, seruat et seruabit; nec dissimiliter de gratia uestre sanctitatis sperat et sperabit.



EPISTOLA XuIII. AD MONACHOS BECCENSES. De prospera sua in Angliam nauigatione.

Charissimis et desideratissimis dominis suis, seruis Dei Becci commanentibus, seruus eorum frater ANSELMUS, de uirtute in uirtutem proficere, ut Deum deorum in Sion mereantur conspicere.

Mox ut de mari exiui in Anglicam terram die Dominica medie Quadragesime, hora tertia, dictaui has litteras ut uestram dilectionem de nostri itineris  prosperitate letificarem. Dei enim gratia fauente uestris orationibus, omnia prospere et honorifice ultra spem meam mihi et iis qui mecum sunt in terra et in mari, postquam a uobis discessi, euenerunt. Precor itaque ut sicut fecistis hactenus, ita et deinceps peregrinationem nostram orando adiuuetis: sed multo magis precor ut reditum nostrum bene uiuendo letificetis.



EPISTOLA XIX [398 1Kb] . AD GUILLELMUM. Seculi militi suadet dare nomen militie Christi.

Suo in Deo desiderato, dilecto et utinam desideranti dilectori GUILLELMO frater ANSELMUS dictus abbas Becci, periculosam et erumnosam contemnere uanitatem, et securam atque beatam querere ueritatem.

Tanta, mi dilecte atque desiderate, dilectione tui  animam meam omnipotens Dominus sua gratia, non meis meritis, occupauit: ut inter desiderium salutis tue et timorem periculi tui angustata diurnis ac nocturnis sollicitudinibus eam pro te stimulantibus  quiescere non possit; et benedictus Deus in donis suis, qui utinam sic abstulissat a te odium anime tue, quomodo dedit mihi amorem salutis tue. Sustine me, dulcis amice, et tolera dilectorem tuum, si importunus tibi [399 1Kb] uideor, et durius quam uelis tecum loquor. Amor enim anime tue cogit animam meam, nec patitur eam pati ut tu oderis eam, cuius amorem semper habet secum. Suscipe ergo, carissime, cum amore, quod oro ut Deus tibi det, dicta amatoris tui. Tu es, dilectissime, tu es quod dicit amor cum dolore, et dolor cum amore, qui, quod Deus auferat a te, odisti dilectam anime mee animam tuam; quoniam qui diligit iniquitatem, odit animam suam . Iniquitas certe et iniquitates sunt, quo tanto affectu prosperas, mi  dilecte. Iniquitas et iniquitates sunt, quo te trahit impetus torrentis mundane ruine, mi desiderate. Iniquitas enim est cruenta bellorum confusio. Iniquitas est mundane uanitatis ambitio. Iniquitas est insatiabilis [400 1Kb] falsorum bonorum et falsarum diuitiarum auiditas. Ad hec, heu me! uideo illum, quem tantum diligendo retinere desidero, trahi ab hoste callido decipiente cor eius. Amice hominum et liberator Deus, ne pertrahat seruum tuum inimicus. Dicis mihi, frater desiderate: Non ista diligo, sed in eis inuolutum fratrem meum; et idcirco festino in eis conuolui cum eo, ut adiuuem et custodiam eum. ue, erumnosus dolor de erumnoso errore filiorum Ade! Quare, o homo, non potius dicis: Non ista diligo, sed Christum Deum meum; et idcirco ista fugiens  festino ad eum, ut adiuuer et custodiar ab eo. An tu, audito fragore ruentis mundi super fratrem tuum, contemnens uocantem 348 Christum [401 1Kb] curris sub ipsam ruinam, ut homunculus homunculum, uermiculus uermiculum sub tam confuso pondere et ponderosa confusione adiuuet et custodiat. Responde, frater, quis adiuuabit [402 1Kb] et custodiet te illum adiuuantem et custodientem? Deus, quem minus studes sequi quam ipsum fratrem tuum [403 1Kb] . Christum uocantem te contemnis sequi in pace, et in patria, et inter propinquos et amicos, ut heres quidem Dei, coheres autem eius  possideas regnum celorum; et per tot et tantas itinerum difficiles asperitates, per marium turbines  et procellosas tempestates, in bellicosam confusionem curris ad fratrem tuum, ut uideas eum, ut multum dicam, tenentem regnum Grecorum: et tu putas [404 1Kb] quia Deus plus adiuuet et custodiat illum per te, quam sine te; aut teipsum propter illum,  quam propter seipsum imo multo minus hoc faceret: irascitur enim si uidet [405 1Kb] ullum ab ullo amari plus quam se. Sed forsitan dicis: Si incipio sequi Christum, timeo ne imbecillitate mea deficiam. Iterum et iterum dolendum et lugendum de errore filiorum hominum. Ad ea que semper deficiunt [406 1Kb] , imo ad ipsum defectum currendo toto affectu [407 1Kb] non timent defectum; et ad Deum nunquam deficientem et suum auxilium promittentem non audent proficere timendo defectum. Gaudent deficere ut deficiant, et timent proficere ne deficiant. Crede, rogo, consilio Dei, et committe te totum auxilio Dei, et non senties defectum in seruitio Dei. Iacta, amate et desiderate, et dulcis amice, Iacta cogitatum tuum in Domino, et certus esto, promittente  Spiritu sancto, quia ipse te enutriet . Ne differas tantum bonum tuum, et comple de te desiderium meum: ut habeam te, ineundo post Christum, socium meum; et conemur simul, quatenus tu me tuum, et ego te possim uidere [408 1Kb] , in hereditate Christi, ipso dante, consortem meum. Ne pudeat te rumpere uincula proposite uanitatis; quia non dedecus, sed honor est transire in libertatem ueritatis. Pudeat te Deum minus thesaurario Beluacensi diligere, qui tue aut minoris etatis adolescens [409 1Kb] delicatus et pulcherrimus, ualde diues et nobilissimus, et immoderatus amator seculi; olim cum similiter, ut modo sum, in Anglia essem, nescio qua causa ueniens Beccum, statim recessurus subita sancti Spiritus gratia mutatus, se monachum  ibi permansurum, tonsura statim et habitu nostro sumpto, spopondit, se nunc letiorem quam unquam in uita sua fuisset affirmans. Ne erubescas profiteri te pauperem Christi, quia tuum erit regnum celorum. Ne timeas facere te militem tanti regis, quia rex erit ipse in omni periculo [410 1Kb] tecum. Ne tardes amplius in hac uita meliorem, quam constituisti, uiam incipere; ne forte in alia uita moreris coronam beatam percipere. Moneo, consulo, precor, obsecro, precipio ut dilectissimo, ut dimittas illam Hierusalem, que nunc non est uisio pacis, sed tribulationis, thesauros Constantinopolitanos et Babylonios cruentatis manibus diripiendos: et incipe uiam ad celestem Hierusalem, que est uisio pacis, ubi inuenies thesauro, nonnisi istos contemnentibus suscipiendos.  Inuitus finio longam epistolam, quia ex abundantia cordis multum tibi loqui cupit os meum. Omnipotens Deus, qui de illo quem supra dixi, quam simili sed impari desiderio, quia minori spe quam te desiderabam gaudere, facit plusquam sperabat cor  meum, non frustretur maiorem de te spem et maius desiderium meum. Quod si Deus cordi tuo ante reditum meum inspirare dignaretur, ita est Deus Becci cum fratribus nostris, me absente sicut me presente. Dominus dirigat cor tuum secundum uoluntatem suam, et sati faciat uoluntati mee de te secundum misericordiam suam. Amen.



EPISTOLA XX [411 1Kb] . AD HENRICUM. De Folceraldo Beccum transmittendo: ut ibi sub Anselmi regimine degat petit epistolam sigillo abbatis illius munitam.

Domino et Patri reuerendo abbati HENRICO frater ANSELMUS, huius uite diuturnam prosperitatem, et future eternam felicitatem.


Lator presentium retulit mihi uestram paratam esse sanctitatem de domno Folceraldo [412 1Kb] filio suo, nostram facere uoluntatem. Cui nuntio, quoniam nec litteras [413 1Kb] uestras, nec sigillum uestrum certum litterarum testimonium uideo, non omnino sum credulus: nec cum reminiscor quia amicus amico tres panes petente, etsi non surgat, eo quod amicus sit, propter importunitatem tamen surgit, et dat illi quotquot habet necessarios  [414 1Kb] , non sum penitus incredulus. Si enim somnolenti amici pigritia uincitur, medie noctis tempore, importunitate [415 1Kb] ; quanto magis tot amicorum importunitas impetrabit a uestra caritate. Si ergo Deus posuit in corde uestro, ut prefatum filium uestrum, Ecclesie nostre sub abbatum eius regimine penitus concedatis, non  enim peto [416 1Kb] , nec expedit ut rediturus ueniat, propter longe uie periculosam difficultatem: precor per eamdem importunitatem, quatenus epistola uestro sigillo signata indubitabilem mihi uestram ostendat uoluntatem. Postquam uero certi erimus, nostre sollicitudinis erit qualiter illum habeamus.



EPISTOLA XXI [417 1Kb] . AD FOLCERALDUM. Quod ei non expedit uenire Beccum ut redeat: nec debeat suscipi sine litteris abbatis sui sigillo signatis.

Suo carissimo in Christo [418 1Kb] fratri, in carne consanguineo FOLCERALDO frater ANSELMUS salutem.

Si domnus abbas Henricus te nostre Ecclesie perpetim concedere paratus est, aliter enim non  consulo te uenire, quia non expedit; nec facile est monachum ire et redire tam longo itinere: debuisti instare ut hoc mihi suis litteris et sigillo intimaret, sicut mandaui, ne pauperem hominem frustra cogeres tanto itinere laborare. Non enim decet ut pro  solo uerbo talis homunculi tantam rem incipiam. Moneo igitur quatenus aut litteras cum sigillo domni prefati abbatis, sicut dixi, mittas; aut omnino quod fieri nullatenus potest, dimittas; et dispositionem uite tue totam diuine misericordie committas.



EPISTOLA XXII [419 1Kb] . AD HUGONEM. Suggerit ei monita quibus erudiat seculares qui ipsum adeunt.

Domino et amico carissimo HUGONI incluso frater ANSELMUS dictus abbas Becci, a malis excludi, in bonis includi.

Duo uiri laici nuper ad me uenerunt dicentes se a uestra dilectione missos, quatenus ex nostra exactione aliquid assumerent, unde se ad patrie celestis  349 amorem accenderent [420 1Kb] . Per quos etiam, ut referebant, postulastis ut aliquid a me breuiter scriptum acciperetis, unde secularium mentes hominum uos adeuntium ad huius seculi contemptum et eterni regni desiderium incitaretis. Quod uos tanto melius per uos efficere potestis, quanto liberius hauritis uite dulcedinem celestis. Nam quod ego quasi a longe intueor, uos gustu sentitis; et quod ego mente ieiuna ore rumino, uos cordis affectu glutitis: quod enim ego de sancte uite rectitudine utcunque intelligo, uos operibus tractatis; et quod ego utcunque loqui possum, uos faciendo gustatis. Quanto ergo satur suauius quam ieiunus eructat; tanto dulcius uestra commonitio quod persuadere nititur, inculcat. Sed quoniam uestre aliquid negare  nequeo uoluntati, quamuis hoc quod a me petitis, in latitudine sacre Scripture multo melius inueniatis: tamen dicam aliquid secundum petitionem uestram, ne me uelut eius contemptorem arguatis. Sic itaque aliquem illic tantum, et qui altiora capere non possit, ad beatitudinis eterne desiderium existimo posse inuitari. Frater carissime, regnum celorum clamat Deus se habere uenale. Quod quidem regnum celorum tale est, ut eius beatitudinem et gloriam nec oculus hominis mortalis possit uidere, nec auris audire, nec cor cogitare : ut tamen aliquo modo illud possis cogitare. Quisquis ibi regna meruerit, quidquid ipse uolet, hoc erit in celo et in terra; quidquid uero nolet,  non erit [421 1Kb] in celo nec in terra. Tanta enim erit dilectio inter Deum et eos qui ibi erunt, et inter seipsos inuicem, ut omnes se inuicem diligant, sicut seipsos; sed omnes plus ament Deum quam seipsos. Et propter hoc nullus ibi uolet, nisi quod Deus; et quod unus uolet, hoc uolent omnes; et quod unus uel omnes, hoc ipsum uolet Deus. Quapropter quidquid unusquisque uolet, hoc erit et de seipso et de omnibus aliis, et de tota creatura, et de ipso Deo.  Et sic singuli erunt perfecti reges, quia quod singuli uolent, hoc erit; et omnes simul cum Deo unus rex, et quasi unus homo, quia omnes unum uolent, et quod uolent erit. Hanc mercem clamat Deus de celo se habere uenalem. Si quis querit, quo pretio? respondetur illi: Non indiget terreno pretio, qui uult dare regnum in celo; nec aliquis potest Deo dare quod non habeat, cuius est totum quidquid est. Nec tamen dat Deus tantam rem sine omni pretio, quia non dat illam non amanti. Nemo enim dat quod charum habet illi cui charum non est. Quoniam ergo Deus tua re non eget, nec dare debet tantam rem contemnenti amare illam; non querit nisi amorem, sine quo non dare debet. Da ergo amorem, et accipe regnum; ama, et habe. Denique  quoniam regnare in celo [422 1Kb] non est aliud quam sic conglutinari cum Deo, et cum omnibus sanctis angelis et hominibus per dilectionem in unam uoluntatem, ut omnes utantur simul una potestate. Ama Deum plusquam teipsum, et iam incipis tenere quod sibi perfecte uis habere. Concorda cum Deo et cum hominibus [423 1Kb] , si tantum a Deo ipsi non discordent; et iam incipis cum Deo et cum omnibus sanctis regnare. Nam secundum quod tu concordabis modo cum Deo et cum hominibus, in illorum uoluntate concordabit Deus tuus et omnes sancti tecum in tua uoluntate. Si ergo uis esse rex in celo, ama Deum et homines sicut debes; et mereberis esse quod optas. Hunc uero amorem [424 1Kb] non poteris habere perfectum, nisi euacuaueris [425 1Kb]  cor tuum ab omni alio amore. Quippe sic est de corde hominis et de hoc amore, quomodo de uase et oleo. Nam sicut uas quanto magis aquam aut alium similem liquorem, tanto minus capit oleum. Ita cor, inquantum occupatur alio amore, in tantum excludit istum. Est et aliud, quia sicut fetor est contrarius odori, et tenebre luci; sic omnis alius amor, huic amori. Sicut igitur contraria nunquam simul integre conueniunt; sic nec iste amor cum ullo alio amore in uno corde. Hinc est quod qui cor suum implent dilectione Dei et proximi, nichil aliud uolunt nisi quod uult Deus, aut quod uult alius homo, tantum si non sit contra Deum [426 1Kb] . Hinc est quod instant orationibus, et celestibus colloquiis, et cogitationibus; quia dulce est illum  desiderare Deum et loqui et audire et cogitare de illo quem multum amant [427 1Kb] . Hinc est quod gaudent cum gaudentibus, flent cum flentibus , miserentur miseris, donant indigentibus, quia alios homines tanquam seipsos amant. Hinc est quod contemnunt diuitias, potestates, uoluptates, et honorari aut laudari. Qui enim hec amat, sepe facit aliquid contra Deum et contra [428 1Kb] proximum. Sic  enim ex his duobus preceptis uniuersa lex pendet et prophete . Qui ergo uult habere illum amorem perfecte, quo regnum celorum emitur, amet contemptum, paupertatem, laborem, subiectionem, sicut sancti uiri faciunt. Sic enim qui [429 1Kb] se humiliat, exaltabitur . Breuiter uobis hec, carissime [430 1Kb] , sicut postulastis, dixi; sed in horum expositione prudentia uestra multo plura proferre poterit quam dixi. Si tamen de plenitudine beatitudinis eterne aliquid a me latius dictum sanctitas uestra legere uoluerit, in fine libelli mei, qui Proslogium appellatur, ubi de pleno gaudio tractaui, reperire hoc poterit. ualete, et orate pro me.



EPISTOLA XXIII [431 1Kb] .  AD PETRUM. Quod clericus priusquam stabilitatem libere promiserit, non potest inuitus ab abbate detineri. Quodque in eo monasterio manere debet in quo prius petitionem et uotum monachi fecit.

Domno et Patri abbati reuerendo PETRO frater ANSELMUS dictus abbas Becci, per presentis uite sanctitatem adipisci future felicitatem.

Fratrem me uestre sanctitatis, sicut mandastis, et fraternitatem hanc me uelle seruare sicut poscitis, confiteor. Quod quia domino Ursioni clerico [432 1Kb] , qui apud uos petitionem et uotum monachi fecit, et nunc apud nos manet, uultis apparere; nichil utique uobis minus de illo faciemus, quam a uestra caritate nobis fieri postularemus. Scitote namque  quoniam apud nos priusquam apud uos petitionem et uotum monachi fecit. Si ergo per hoc uos putatis iuste illum posse reuocare, quibus posterius hanc petitionem et hoc uotum, importunitate precantium uictus fecit; multo iustius possumus nos illum [433 1Kb] retinere, quibus hoc prius de longe [434 1Kb] ueniens spontanea uoluntate, non ulla uestra persuasione coactus, fecit ille: quo multo magis est debitor seruare ueritatem in prima et libera promissione quam in eiusdem prime promissionis uiolatione. Nam si prefate petitionis et uoti testes habetis et eiusdem confessionem; nos plus [435 1Kb] habemus, quia uoluntatem ipsius tenemus cum testibus et confessione, et priores suscepimus eius promissionem. Denique uestram non latet prudentiam quia quanto tempore  nouitius in incolumitate sui sponte petens monachicam conuersionem, in monasterio conuersatur ante professionem, secundum regulam nostram differtur propter stabilitatis probationem. Nec interim eum ullus cogere [436 1Kb] potest ad remanendum, sed libera ei conceditur potestas ad discedendum. Non dico quod non peccet [437 1Kb] , si acceptam bonam uoluntatem deserat; et quod sepius ore bene promisit,  diabolica persuasione deceptus exhorreat sed dico quia quamuis coram Deo mendacii arguatur [438 1Kb] ; non est tamen abbatis, 350 ut quod ille promisit, ab eo uiolenter exigat. Quam rationem [439 1Kb] et nobis et uobis pariter seruandam esse cognoscitis. Quapropter si predictum clericum uultis ad uos reducere, mittite pro eo: et, si uoluerit, liberam habet potestatem a nobis recedendi; si autem noluerit, non a uestra discretione calumniam pati debet nobiscum remanendi; nec in nobis ulla debet esse uoluntas illum expellendi. hoc enim modo me erga uos fraterno affectu uti, quod poscitis, existimo; si quod a uobis mihi ordinate fieri peterem, uestre fraternitati facere non renuo. Ad calumniam uestram, quam dicitis, rationem excusationis nostre  exposuimus; sed quoniam inter nos et uos res hec agitur, consilium uobis dare non audemus. Quo tamen nos utamur in re simili consilio [440 1Kb] , dicere non prohibemur. Nostrum utique semper est consilium ut nullum ante illam sui deditionem, quam per cuculle spontaneam acceptionem facit; si ad aliud monasterium ire uoluerit, inuitum teneamus nouitium: sed inquantum possumus, illum absoluentes, nostrum simul illi consilium, si poscit [441 1Kb] , impendimus et auxilium. Quod si bonam deserens uolantatem monachus esse noluerit, a uoto cuius se debitorem fecit non absoluimus, sed nullam illi uim per nos inferentes, illum Dei exactioni, cui se debitorem fecit, dimittimus. Si autem predictus clericus nobiscum manserit, et res eius, quas prius sicut  seipsum nobis dedit quam apud uos petitionem et uotum monachi faceret, retinere uolueritis, nullam a nobismet calumniam sustinebitis. ualete.



EPISTOLA XXIu. AD IDAM. Illi magnas gratias agit de beneficiis in se ac reliquos sui gratia collatis.

Domine sue dilectissime, generis et morum nobilitate clarissime comitisse IDAE frater ANSELMUS seruus seruorum Dei Becci commanentium, cum eisdem dominis suis, in flagranti desiderio Dei usque in finem manere, de desiderato conspectu Dei sine fine gaudere.

Gratias agere reuerende uestre celsitudini tota mente uellemus; sed ut que dignas secundum magnitudinem  beneuolentie et beneficiorum, que nobis et multis pro nobis impenditis, non ualemus. Illum igitur propter quem nobis, et quibuscunque potestis, tanta bona facitis, oramus ut ipse uobis secundum multitudinem diuitiarum suarum retribuat, sicut optamus. Ex abundantia tamen caritatis hortamur ut benefaciendo non deficiatis, quatenus tempore suo indeficienter metatis. Domnus Ricardus  tator huius epistole promisit nobis se ad nos, si Deus illi concesserit, rediturum et nobiscum deinceps permansurum. Precamur igitur reuerentiam uestram ut illum, secundum quod uestra scit prudentia, confortetis; et in omnibus in quibus uestro opus habebit auxilio, propter Dei et nostrum amorem adiuuetis. Dominum nostrum comitem uirum uestrum, et filios uestros, uos ipsa ex nostra parte, quia fideliorem nuntium de nobis ad illos non habemus, sicut pro uestris fidelibus salutate.



EPISTOLA XXu [442 1Kb] . AD GUILLELMUM. Ut si diligat Anselmum, ueniat Beccum, et seculum fugiat.

Suo dilecto, suo dilectori, suo desiderato GUILLELMO  [443 1Kb] frater ANSELMUS dictus abbas Becci, non diligere mundum, nec ea que in mundo sunt, sed a Deo amari et Deum amare.

Quod prius dicam in epistola mea dilecto dilectori meo, nisi quod maxime postulat de dilectione mea. Anima namque dilecta anime mee mittendo litteras dilectione flagrantes, et dilectionem fragrantes, petit a me signa dilectionis, litteras consolationis. Quid autem dulcius, quid iucundius, que maior consolatio dilectioni, quam dilectio? Quid igitur scribam quod magis consoletur te dilectorem meum [444 1Kb] , quam quia sic te diligit anima mea; ut nisi te teneat, non consoletur de te cor meum, nec satietur desiderium meum. Cum enim tanta dilectione, tanta postulatione rogas ut te diligam; utique  facis ut te non solum uoluntate diligam, sed et necessitate desiderem: et certe nichil consolatur desiderantem, nisi quod satiat desiderium, et nichil magis torquet quam dilatio. Optat dilectio tua consolari epistola dilectionis mee; desiderat dilectio mea delectari presentia dilectionis tue. Si ergo non uis torquere animam meam, satia [445 1Kb] quod tam studiose, tam uehementer accendisti, desiderium meum. Quomodo enim mihi dicis quia me diligis; et ut te diligam, anima dilecta mea, sinis torquere precordia mea? Denique si eadem feruent dilectione intima tua, qua et mea, necesse est ut eodem desiderio liquefiat anima tua quo et mea. Sed quomodo uel possibile est ut tu uelis me diligere te, et tu non similiter diligas me? Ne ergo sis crudelis  in animam tuam et meam, ueni et consolare tuam et meam. Sed cum exieris de ciuitate tua, esto Loth: ne respicias [446 1Kb] retro . Oculos habe ante, ut discas uiam ad ueniendum, ne habeas eos retro, ut obliuiscaris uiam ad redeundum; quatenus cum Apostolo obliuiscaris ea que retro sunt, et extendas te ad ea que ante sunt . Aperte dico, sic ueni, ut simul conuersemur, si uis ut inuicem nos consolemur.  Possem, mi carissime, commonere dilectionem tuam ex multis sacre Scripture dictis, ut mundum et concupiscentiam eius contemneres; si ea que tibi dicturus essem ipse nescires. Memento, carissime, quia per uanitatem transimus ad ueritatem. Noli amare uanitatem, si uis obtinere ueritatem. Scito quia in Anglicam terram ante mediam hanc Quadragesimam proficiscor, circa Pentecosten, Deo annuente, monasterium nostrum reuersurus. Si tamen Deus inspiraret tibi quod desidero et quod tibi expediret, scis quia semper nocuit differre [447 1Kb] paratis, nec deessent qui te cum gaudio susciperent, sicut susceperunt olim, me absente, similiter domnum Rodulfum filium Lanscelini. Omnipotens Dominus preueniat omnes uoluntates  et actiones tuas suo consilio, et subsequatur suo auxilio, amice mi dulcissime cordi meo.



351 EPISTOLA XXuI [448 1Kb] . AD MONACHOS BECCENSES. Eos hortatur ut absente cenobiarcha uiuant integerrime: et eis sue in Anglia more causas reddit.

Dominis et fratribus karissimis, seruis Dei Becci commanentibus, frater ANSELMUS seruus eorum, semper ad meliora cum humilitate proficere, et nunquam deficere.

Bene fecistis, quia de rebus domni Hugonis defuncti, et de his que erga uos sunt, mihi mandastis; et quia gratia [449 1Kb] Dei uos et uestra protegi intimastis, me semper hoc desiderantem [450 1Kb] ualde letificastis. Quoniam autem uos scio non dissimiliter desiderare  nosse que circa me sunt, scitote quoniam ex quo a uobis, uestris me prosequentibus orationibus, egressus sum, omnia mihi prospere per Dei misericordiam euenerunt , et his qui mecum sunt. Ubicunque uel eundo, uel morando sum; non aliter quam in nostra re propria, Deo donante, sum. Quoniam uero rex chartam nostram de rebus quas habemus in Anglia, nonnisi presentibus datoribus, qui non omnes in curia Paschali adfuerunt, uoluit confirmare: iussit me usque Pentecostem ad curiam suam, ubi omnes simul iam conuenerunt, exspectare: qua confirmatione peracta, Deo uestris fauente precibus, ad desiderantes et desideratos meos desidero remeare. Notum est, dilecti mei [451 1Kb] , dulcedini uestre  quia religio uestra munda et immaculata apud Deum et Patrem est  desiderium meum, et bona uita uestra est in hoc seculo gaudium meum. Si quid ergo de uestra caritate pro hac uoluntate merui, ut taceam, bene uiuendi, primum, quod maius est, precor, obsecro ut bene uiuendo letificetis absentes et presentes cor meum, et de bono uestro impleatis desiderium et gaudium meum. Et pax Dei, que exsuperat omnem sensum, custodiat corda uestra et intelligentias uestras : ut magis  ac magis  solliciti sitis seruare unitatem spiritus in uinculo pacis . Domnum Hugonem de Gornaco  [452 1Kb] dilectissimum  nostrum, et domnum Odonem antiquum amicum, et nouum commilitonem nostrum, et  carissimas dominas et matres nostras dominam Euam, et dominam  Basiliam ex nostra parte, quanto dulcius potestis, salutate; et eos, sicut uos et illos decet, et nostram scitis uoluntatem, seruiendo et honorando confortate. Si plusquam dixi moram fecero, tolerate; quia spero in Deo, non erit sine aliqua utilitate.



EPISTOLA XXuII. AD ROBERTUM. Ut qui, relicto monasterio suo, absque causa et ipso absente discesserat, eo reuertatur.

Domino et fratri dulcissimo ROBERTO ANSELMUS salutem et uitam consequi sempiternam.

Dictum est mihi quia postquam iui in Angliam, noluistis in monasterio uestro conuersari. Quod si factum est bono animo et propter rationabilem causam,  utcunque potest tolerari; si uero aliquo rancore factum est, scitote me multum mirari. Nam etiamsi habetis aliquam causam, que uobis recta uidetur, ut a monasterio uestro uos alienaretis; uel propter amorem nostrum deceret uos exspectare, donec mihi rem ipsam, que uos offenderet, intimaretis; et deinde nostro consilio cor uestrum, sicut seruum Dei deceret, pacaretis. Precor igitur ut si me et consilium meum diligitis, sicut ego uos semper dilexi et diligo, ad monasterium uestrum ueniatis, et ibi cum aliis pacifica et benigna conuersatione Deo seruiatis. Si autem mihi acquiescere nolueritis scitote quia anime uestre non expedit, et me contristatis. Quod si uobis graue est placita tenere que uobis commendaui, magis uolo ut illa dimittatis  quam quod animam aut famam uestram ledat faciatis. Non dico modo uerba inconuenientia, que de uobis pro hac occasione dicuntur in Anglia. ualeat mihi dulcis caritas uestra; et ne faciat quod me contristet, quia iucunda est mihi benignitas uestra.



EPISTOLA XXuIII [453 1Kb] . AD HAYMONEM ET RAYNALDUM MONACHOS. Ut Becci cucullam induant, qui e longinquo illuc uenerant Anselmi conuisendi ergo, eos uehementer hortatur.

Suis dilectissimis et desideratissimis consanguineis HAYMONI et RAYNALDO frater ANSELMUS seruus seruorum Dei Becci commanentium, tota uirtute uanitatem contemnere, et toto affectu ad ueritatem contendere.


Cum audiui, anime dilectissime anime mee, quas sicut se diligit, et de quibus quod de se, desiderat anima mea; cum audiui uos de tam longe quesiuisse faciem meam, exprimere nequeo quantum  gaudium perfudit cor meum, quantum dilatata est spes mea de uobis, quantum prius ardens, uehementius exarsit desiderium meum de uobis. Concupiscunt iam, dilectissimi mei, concupiscunt oculi mei uultus uestros, extendunt se brachia mea in amplexus uestros. Anhelat ad oscula uestra os meum, desiderat conuersationem uestram quidquid restat de uita mea, ut in pleno gaudio future uite uobiscum gaudeat anima mea Hoc optant, hoc orant de uobis ardentia pro uobis intima mea, karissimi, hoc iam fidentius sperant, et ad hoc ardentius anhelant, quia uos in Northmanniam adduxit uoluntas Altissimi. Spero enim orando, et oro sperando in eo qui sua gratia tantum fecit, quia secundum uotum meum perficiet quod incepit. Sed quoniam donec  uideam quod opto, stimulat me desiderium meum, interim ex cordis abundantia loquitur os  meum. Gustate, amantissimi, quam suauis est Dominus ; quod nequaquam scire potestis quandiu dulcis est uobis mundus. Scitis, dilectissimi mei, quia mundus transibit et concupiscentia eius ; Deus autem permanebit , et omnis gloria [454 1Kb] eius. Qui ergo diligit mundum, sectatur uanitatem, et consequetur miseram indigentiam; qui autem, contempto mundo, eligit Deum, sequitur ueritatem et inueniet beatam sufficientiam. Sed quid cunctor [455 1Kb] aperte dicere desiderium cordis mei? Dicam ego: Persuadeat [456 1Kb] Deus. Desiderati mei, nichil tam bene potestis, quam monastice uite propositum arripere; nusquam melius  hoc potestis, quam cum illo qui uobis in hoc desiderat et potest, Deo dante, seruire et consulere. Utique non fallo, quia amicus sum; certe nec fallor, quia expertus sum. Simus ergo monachi simul, seruiamus Deo simul, ut de inuicem nunc et in futuro gaudeamus simul una caro, unus sanguis, una anima, unus spiritus simus. Denique accessistis, accedendo succendistis, succendendo [457 1Kb] conflastis, conflando consolidastis animam meam cum animabus uestris. Scindi potest, secerni iam non potest. Trahere illam ad seculum uobiscum 352 non potestis. Aut ergo cum illa manebitis, aut illam scindetis. Sed si illi coheretis, non solum consanguinei, sed et conspirituales estis. Si uero illam scinditis, non consanguinei, sed uere sanguinei et carnales estis. Si  ad hoc uenistis, uos ipsi iudicate qui et quales dicendi estis. Sed absit! karissimi; sed auertat Deus, dilectissimi, ne tam insanabiliter animam uos diligentem [458 1Kb] et erga uos innocentem ledatis; ne tam  intolerabiliter spem de uobis bonam confundatis. O quomodo inter precordia mea feruet amor meus! Quomodo laborat totus erumpere simul affectus meus! Quomodo querit se uerbis exprimere; sed nulla uerba sufficiunt! Quanta uult expromere; sed tempus et charta non capiunt! Dic tu, o bone Iesu, cordibus eorum, sine quo nulla uox ualet auribus eorum; dic illis ut relinquant omnia, et sequantur te. Promitte illis quia, cum ueneris iudicare, sedebunt tecum et iudicabunt tecum. Nec separes a me, quibus me tanto carnis et spiritus affectu iunxisti; sed aggrega eos illis quibus tibi seruientibus me seruire iussisti. Domine, tu testis es interius; et lacryme que, me hoc scribente, fluunt, testes sunt exterius, si mecum quod opto fecerint quomodo  gaudens erit cor meum: si alibi hoc fecerint, quam melius illis scio, quid talibus expediat, qualiter timida et suspensa erit mens mea? Si seculum tenuerint, quam dolens et tristis erit anima mea. Nimis loquor, sed immenso amore cogor. Amati et desiderati, ualete et manete. Manete, inquam, et permanete. Quod utinam prius audiam inceptum quam ueniam, et cum uenero, inueniam!



EPISTOLA XXIX [459 1Kb] AD HENRICUM. Ut quantocius mundum relinquat

Domino, fratri amico HENRICO frater ANSELMUS, abbas [460 1Kb] Becci, bone uoluntatis perfectionem [461 1Kb] et effectum.

Benedictus Deus in donis suis, et sanctus in omnibus  operibus suis , qui uestre dilectioni tantum de nostro desiderio, propter quod iuistis, concessit [462 1Kb] efficere: quem oramus ut quod deest adhuc de uoto nostro et de uestra mercede, dignetur perficere. De qua [463 1Kb] re consilium nostrum per fratres nostros mando. De gratia et dilectione ducis, de qua mihi scripsistis, multum gaudeo; et pro ea Deo et illi et uobis gratias ago. Quod etiam illi per litteras facere cogito, cum nuntii uestri, sicut audiui constitutum esse, ad illum redibunt. Et quoniam nescio si hoc necesse erit fieri antequam redeam; cum primum poteritis, mandate mihi prenomen eius, et nomina [464 1Kb] uxoris et filiorum eius: solum enim nomen eius teneo, quia uitalis uocatur. Sed quoniam dulcis mihi uestra dilectio sic me sibi  sua probitate conglutinauit, ut idem de uobis, quod de me, desideret cor meum, unde iam spem magnam ex uestris sermonibus concepi, non potest mens mea quiescere, donec ipsum meum desiderium de uobis satietur. Quamuis igitur nullus sermo mihi sufficiat, donec Deus quod opto perficiat, pauca tamen, quia non nescienti loquor, pro hoc ipso amica familiaritate commemoro. Pensa igitur, dulcis  amice, quantalibet mundi gloria potitus fueris, quis sit finis, et in fine quis fructus, quod premium: et econtra, que sit exspectatio mundi gloriam calcantium. Si dicis, non soli monachi ad salutem perueniunt, uerum est. Sed qui certius, qui altius illi qui solum Deum conantur amare; an illi qui amo rem Dei et amorem seculi simul uolunt copulare? Sed forsitan dicet aliquis quia et in ordine monachorum est periculum. O homo qui hoc dicit, quare non considerat quid dicit! O rationalis natura! an est hoc rationabile consilium, ut quia ubique est periculum, ibi eligas manere ubi maius est periculum? Denique si ille qui solum Deum nititur amare seruat propositum usque in finem, certa est salus. Si uero ille qui mundum uult amare, non deserit suum  propositum ante finem, aut nulla, aut dubia, aut minor est salus. Et certe satis probat quia nullatenus, aut parum aliquod bonum diligit, qui illud ubi certius et melius cognoscit, non elegit. Sed dicunt multi: Grauius irascitur Deus peccanti monacho quam alii, quia de proposito altiori cadit. Hoc uerum est, quandiu est in peccato. Sed certe benignius et familiarius suscipit Deus monachum penitentem, si ad suum propositum rediit, quam non monachum qui ad idem propositum non uenit. Plus namque placet Deo etiam post graue peccatum, cuius propositum est et ante post, quo maius habere non potest, quam ille qui nec ante nec post simile peccatum, uult proponere, quo melius non potest. Si ergo et innocentibus et penitentibus melius est ad uitam  monachicam uenire, et redire, quam absistere: quid moraris? Si prius de hac uita tolleris, damnum est irrecuperabile. Multa, carissime, de monachice uite altitudine et certitudine, de quiete et iucunditate dicere possem, si epistola modum non excederet: festina ergo ad tantum bonum, quia nullo bono efficacius uenies ad summum bonum. Plures uidi hoc promittentes et differentes, quos ita mors tulit ut nec hoc perficerent quo se impediebant, nec hoc inciperent [465 1Kb] quod promittebant. Quod ualde timeo de te; sed auertat Deus a te, carissime. uale, et noli tardare.



EPISTOLA XXX [466 1Kb] . AD WALCHELMUM.  Quod monachum ad tempus datum non possit retinere inuito abbate qui eum repetit. Et intercedit pro Gisleberto.

Domno et Patri reuerendo episcopo Wintoniensi WALCHELMO [467 1Kb] frater ANSELMUS, orationum et seruitii fidelitatem.

Secundum quod uestram sciui uoluntatem, locutus sum cum domno abbate de monte Sancte Trinitatis. Concessionem a domno abbate Rainero antecessore  suo uobis factam esse de domno Stephano monasterii sui monacho penitus negat. Hanc autem negationem mihi sic se putat [468 1Kb] asserere, quia dicit se uestris precibus eumdem fratrem eo tenore concessisse, ut quandocunque ab ipso, aut post ipsum a priore sui monasterii reuocaretur, absque excusatione rediret; uestramque reuerentiam eumdem non inuitum suscepisse. Persuasi tamen quantum potui, ut nichil contra uoluntatem uestram acceleraret. Quid tandem iam uelit, uobis aut iam scripsit, aut scripturus est, omni [469 1Kb] interim de dilatione reditus fratris offensione remota. Interea, si quid plus potero, secundum quod scio uos inde uelle, apud illum efficere tentabo. Domnus Robertus frater, et sub uestra sanctitate conseruus noster, quem et dilectorem uestrum  uolo dicere, quia scio, sed non audeo; quia forsitan non omnis qui audit, credit: nescio quid supra me confidens per me nimis instat, quatenus apud me pietatem uestram pro fratre meo Gisleberto intercedam. Sed ualde graue mihi semper est aliquid a quoquam petere contra eius uoluntatem, maxime ab illo cuius nunquam uolo offendere benignitatem. Itaque angustie mihi sunt undique. Si enim precibus pietatis non moueor, nimis ero durus; si autem aliquid precibus ab inuito extorqueo, etiam quod sponte tribuendum sit, timeo uideri 353 importunus. Quoniam igitur nec tacere audeo, nec rogare, saltem ad discendum liceat seruo uestro benignam uestram prudentiam humiliter interrogare: Labia enim sacerdotis custodiunt scientiam, et legem  requirunt ex ore eius, quia angelus Domini exercituum est . Doceri ergo a uestra sapientia cupio, si apud Deum pater non portat iniquitatem filii, nec filius iniquitatem patris, utrum apud propinquum frater portet iniquitatem fratris. uidemus enim hoc fieri non solum apud multos extraneos, sed et apud quosdam propinquos, quorum auctoritas facile reprehendenda non est. Denique quomodo uerum est quia sicut anima patris, ita et anima filii, Dei est ; ita uerisimile uidetur quia sicut caro fratris, ita et caro fratris consanguinei est; et si cuiuslibet culpa in propinquum transit, propinquior est filius patri quam frater fratri. Si ergo uestre pietati solubilis uidetur hec questio, prefatum Gislebertum, quia prope est, doceat suam  solutionem, et super ipsum erit dubitanti mihi susceptam mandare responsionem. ualete.





EPISTOLA XXXI. GREGORII PAPAE AD ANSELMUM. Eius precibus se et Ecclesiam commendat, et ei precipit ut iustitiam faciat cuidam conuerso suo.

GREGORIUS episcopus, seruus seruorum Dei, ANSELMO  uenerabili abbati Beccensi, salutem et apostolicam benedictionem.

Quoniam fructuum tuorum bonus odor ad nos usque redoluit, etc. uide in Gregorio uII, Patrologie tom. CXLuIII.





EPISTOLA XXXII [470 1Kb] . URBANI II AD ANSELMUM. Ut episcopo rerum ecclesiasticarum imperitiori adsit. Ut non differat sedem apostolicam uisitare, et ad eam mittere que Hubertus subdiaconus eius legatus collegerat ex censu B. Petri.

URBANUS episcopus, seruus seruorum Dei, ANSELMO uenerabili et dilectissimo abbati, salutem et apostolicam benedictionem.

Religionis ac scientie tue prerogatiuam scientes,  etc. Exstat supra in Urbano II, Patrologie tom. CLI.



EPISTOLA XXXIII [471-474 1Kb] . ANSELMI AD URBANUM. Exponit duram quam Beluacensis episcopus et a clericis et a laicis patitur persecutionem. Et postulat sedis apostolice priuilegium pro suo monasterio contra episcopalem dominationem.

Domino reuerendo, Ecclesie catholice summo pontifici, URBANO, frater ANSELMUS, seruus seruorum Dei Becci commanentium cum debita subiectione fidele seruitium.

Gratias ore et corde celsitudini uestre, quantas possum, ago; quia paruitatem meam dignata est sue benignitatis epistola honorare, et apostolica benedictione letificare. Pro uestra et Romane Ecclesie tribulatione, que nostra et omnium uere fidelium  est, non cessamus orare Deum assidue, ut mitiget uobis 354 a diebus malis, donec fodiatur peccatori fouea . Et certi sumus, etiamnum nobis [475 1Kb] moram uideatur facere; quoniam non relinquet uirgam peccatorum super sortem iustorum ; quia hereditatem suam non derelinquet : et porte inferni non preualebunt aduersus eam . De dilectissimo nostro episcopo Beluacensi, quem ea diligentia qua sciui et potui, exquisito eius introitu, ut onus episcopale susciperet cegi; sic multimode coactus regis Francorum et cleri Beluacensis, et multorum aliorum religiosa  instantia, cum assensu Remensis archiepiscopi, nullo  resistente, ut nisi hoc facerem, Deum timerem offendere. Nouit sanctitas uestra qua uoluntate post susceptum episcopatum olim eam petiit, quid fecit, quomodo rediit. Cur autem nunc quoque uestre se maiestati representet, plenius per eius uocem quam per litteras nostras innotescet. Scio namque quoniam ipse mendacium, et maxime in hac re coram uobis exsecratur, et sperat ob puritatem conscientie quia ueritas in hac causa sibi non aduersatur. uerum  rei ipsius serie pertractata, nec uestra prudentia nostro consilio indigebit, nec iustitia precibus opus habebit. Solum igitur hoc nunc intimo, quod si ad uestram iam uenit  notitiam per alium, nescio; scilicet quia [476 1Kb] non minimam idem episcopus persecutionem patitur propter iustitiam , quam per iussionis uestre seruare nititur obedientiam. Nam, intantum eius odium canonici et presbyteri eius episcopatus, paucissimis exceptis, et quidam laici exardescunt, et extraneos, quoscunque possunt et quibuscunque modis ualent, accendunt, ut non solum ipsum, sed et illos immoderate detestentur, et detestabiles monstrare conentur, qui ei aliquod solatium impendunt: ut cum [477 1Kb] Propheta ipse dicere possit: Tota die uerba mea exsecrabantur, aduersum me omnes cogitationes  eorum in malum: inhabitabunt et abscondent; ipsi calcaneum meum obseruabunt . Canonici quidem et presbyteri hoc illi faciunt, quia eos a prauis consuetudinibus, et maxime a mulierum reproba conuersatione uult prohibere, et filios eorum, siue quos sibi secundum placitum heredes eligunt, a prebendarum hereditaria successione, atque a sacrorum ordinum promotione conatur arcere. Laici uero idcirco, quia inuasionibus rerum Ecclesie inordinate factis non uult fauere. Quapropter ut eum uestris litteris uehementer roboratum remittatis, ualde necessarium existimo, et ut dominum supplex seruus postulo. Sicque illum auctoritas uestra Remensi archiepiscopo, et aliis uicinis episcopis,  et clero ciuibusque Beluaci, et eiusdem episcopatus nobilibus commendans contra maleuola machinamenta muniat, ut in exsecutione mandatorum uestrorum non tam eos aduersarios quam adiutores inueniat. Presumo aliquam gratiam de uestre largitate pietatis Ecclesie Beccensi postulare; sed hec presumptio non tantum de mea ascendit temeritate, quantum de uestra reuerenda mihi et carissima  descendit benignitate, que se mee paruitati litteris per prefatum episcopum Beluacensem missis, et uerbis mihi per illum et quosdam alios relatis, dignata est monstrare. Est enim noua res, nostrum monasterium nec adhuc ulla antiquitate, aut ullius apostolica auctoritate, aut priuilagio confirmatum; sed uestris temporibus et uestre clementie iassioni diuinitus seruatum. Ut ergo aliquo uestre auctoritatis dono, prout uestre uisum fuerit religiose discretioni, se gaudeat honorari et confirmari, nulla nostra merita obtendimus; sed diuine uoluntati et uestre pietati committimus. Non enim ignotum esse puto uestre excellentie quia plures episcopi non tantum gaudent monasteria paterna pietate nutrire et episcopali cura erudire, quam austera quadam  dominatione et propria uoluntate grauare. Quod tamen sub paterna sanctitate reuerendi archiepiscopi nostri Guillelmi  fidelis dilectoris nostri non timemus. Serui uestri, conserui et domini mei fratres nostre congregationis, qui pro uestra paternitate quotidie mecum non cessant orare, desiderant se mecum orat orationi et benedictioni uestre commendare [478 1Kb] .



EPISTOLA XXXIu [479 1Kb] . AD URBANUM. Timet ne episcopus tam grauibus erumnis obruatur; eumque optat episcopatu absolui.

Suo reuerendo domino Christianorum uniuersali pontifici URBANO frater ANSELMUS, quod suus.

De Beluacensi episcopo, quod sentio breuiter, sed  magno affectu dico, et ut notum sit uestre pietati desidero. Nihil proficit in episcopatu, sed et ipse a sui custodia impeditur, nec rebus Ecclesie prodest, nec in futuro ego, aut aliquis eorum qui rem nouerunt, et secundum Deum eam considerare uolunt, aliquid melius sed deterius exspectamus. Non quia in eius innocenti uita aliqua culpa male uoluntatis sit; sed quia non est talis qui tantum onus possit  sustinere, tantam malitiam irruentem, tantas insidias circumstantes cauere. Unde ualde timeo ne abundantiori tristitia absorbeatur, in qua cum nimio dolore cor eius uersatur, et in qua nullo alio uinculo quam sola uestra iussione ligatur. Quapropter ego et alii secundum Deum amici eius corde cum ipso prosternimur ad uestigia uestre misericordie, ut ei uiscera sua aperiat, et de tanto malo et periculo, in quibus sine utilitate esse se sentit, clementer eripiat. Ne prohibeat agnum mitem de medio circumuenientium et irruentium luporum et leonum fugere; nec puerum innocentem de Chaldeorum fornace exire. Quod qualiter mee paruitati fieri posse congruentius uideatur, per eumdem ipsum excellentia uestra poterit audire, si dignatur. Eo enim modo,  nisi aliter prudentie uestre uidebitur, nequaquam gloriabitur se malitia per falsitatem preualuisse; sed innocentia gratulabitur per libertatem mentis euasisse. Mirari potest forsitan uestra sapientia cur sic [480 1Kb] mihimet contrarius uideat existere, ut quem episcopum fieri cegi, episcopatum uelim deserere. Sed fateor illi, cui conscientiam meam celare non debeo, quia mala que patitur, prius sensi et predixi, cum ad episcopatum peteretur; sed illi in me sententiam meam obruerunt, qui illum petendo cum magna importunitate concorditer in me irruerunt. Timebam enim in corde meo asserere Deum magis esse in meo solo sensu et uoluntate, quam in multorum, se simpliciter eum propter Deum petere clamantium, unanimitate. Ingerebat se etiam hoc menti  mee, quia sepe Deus magis operatur per uitam illitteratorum querentium que Dei sunt, quam per astutiam litteratorum querentium que sua sunt [481 1Kb] . Ecce in conspectu uestro est, cur eum episcopum fieri concessi, et cur nunc mutare desiderem quod coactus concessi: et iudicio uestro subiacet, si puniendum, aut corrigendum, aut suscipiendum sit quod facio et quod feci. Paternam uestram sanctitatem omnipotens Deus diu nobis in integra prosperitate conseruet, Amen. Soli uestro conspectui hanc epistolam notam esse, si uobis placet, quidquid de illa uobis uideatur, desidero et flagito.



355 EPISTOLA XXXu [482 1Kb] . AD IOANNEM.   , De falsa et impia assertione cuiusdam qui tres personas in Deo dicebat esse tres res.

Domino, et fratri dilecto IOANNI, frater ANSELMUS semper ad meliora proficere.

Ad litteras, quas mihi dilectio uestra misit, de illo qui dicit in Deo tres personas esse tres res; aut Patrem  et Spiritum sanctum cum Filio esse incarnatum; ideo tandiu moratus sum respondere, quia uolebam plenius de hac re loqui. Sed quia, multis me occupationibus impedientibus, postquam epistolam uestram suscepi [483 1Kb] , non mihi licuit, interim inde breuiter respondeo; in futuro uero, si Deus dare opportunitatem dignabitur, uoluntatem habeo copiosius inde tractare. Quod ergo dicit tres personas tres res, aut uult intelligi secundum tres relationes, id est secundum quod Deus dicitur Pater, et Filius, et a Patre et a Filio [484 1Kb] procedens Spiritus; aut secundum id quod [485 1Kb] Deus dicitur. Sed si ipsas tres relationes dicit tres res esse, superflue hoc dicit. Nullus enim negat hoc modo tres personas esse tres res. Sic tamen, ut diligenter intelligatur, quomodo ipse  relationes dicantur res, et cuiusmodi res; et si aliquid faciunt eedem relationes circa substantiam, quemadmodum multa accidentia, an non. Quamuis uideatur non intelligere hoc modo tres res, quas dicit: ex eo quia subiungit triam personarum unam esse uoluntatem, aut potestatem. Nam tres ipse persone non habent uoluntatem, aut potestatem secundum relationes, sed secundum hoc quod unaqueque persona Deus est [486 1Kb] . Quod si dicit tres personas esse tres res, secundum quod unaqueque persona est Deus; aut tres deos uult constituere; aut non intelligit quod dicit. Ad ostendendum quid sentiam de sententia prefata, ista interim dilectioni uestre sufficiant. Quod autem petitis mecum conseruari, antequam Romam proficiscamini, scitote quia quantum ad dilectionem  honestatis uestre pertinet, libenter uellem. Sed inquantum intelligo, et uobis parum esset utile propter multas occupationes meas, et impedimentum esset uobis. Omnino namque persensi quia, nisi cum episcopo manseritis usque dum proficiscamini, aut nichil aut parum uos ipse iuuabit ad hoc quod facere debetis; nec ego aliquid, quod ualeat ad iter agendum, uobis facere possum.



EPISTOLA XXXuI. AD GISLEBERTUM. Laudat uite ab abbate institute rationem. Fratrem, quem in claustrum reduxerat, ei dimittit.

Amico, fratri, domino, Patri, dilecto dilectori reuerendo abbati GISLEBERTO frater ANSELMUS, perseuerantem in longa uita cum prosperitate sanctitatem,  et indeficientem in eternitate felicitatem.

Si uelim scribere mutue nostre dilectionis affectum, timeo ne aut uidear ab ignorantibus ueritatem excedere, aut necesse sit aliquid ueritati subtrahere. Qui affectus quantus et quam uerus sit, cum multum cognoscerem, quando sese oculo ad oculum,  osculo ad osclum, amplexu ad amplexum ostenderet: nunc multo magis experior, cum abesse illum irrecuperabiliter, in quo tanta iucunditate delectabar, intueor. Sicut enim abundans nescit quid sit indigenti, ut qui deliciis affluit, ignorat quid sit esurienti; ita qui amico fruitur, non sentit languorem anime carentis. Quoniam ergo nec scribi sufficienter potest quid nobis inuicem sit, nec ignoranti loquor: his interim omissis, oro uobiscum ut aliquando nos inuicem uidentes oculo ad oculum, osculo ad osculum, amplexu ad amplexum non oblitum amorem recolamus. De his autem que de uite sue conuersatione caritas uestra mihi dignata est exponere, gratias ago Deo quia nichil ibi uidere possum, quod non sit laudabile. De fratre illo, quem in claustrum  reduxistis, quod uultis donec uobis aut nobis aliter uideatur, concedo: sed occulta eius uestra discutiens prudentia, prout iudicauerit, illi coosulat. De damno uestro, quod mandastis, miror et condoleo. Quod dignatur uestra caritas excusare se, quia non potest modo facere quod uellet: gratias ago uestre dignationi et bone uoluntati. De domno Lanfranco nichil melius sciui, aut potui, quam quod in Anglia feci et dixi. ualete.



EPISTOLA XXXuII [487 1Kb] . AD IDAM. Quod debet niti ad profectum, qui cupit defectum uitare.

Reuerende et carissime domine sue comitisse IDAE frater ANSELMUS, per bona temporalia ad eterna pertingere.


Sicut uerus amor, quem secundum Deum erga reuerentiam uestram habeo, a sua integritate non potest deficere: ita nunquam debet a salubri exhortatione deficere. Quamuis igitur semper sperem prudentiam uestram undique sibi prospicere, ne callidus hostis aliqua fraude uiolare ualeat bone uite propositum; nequaquam tamen, si uel tantum suggero ut instantius faciatis quod bene facitis, iudicandum est esse superfluum. Nullus enim gaudium bone uite quem iam conscendit, custodire sufficit, qui semper ad altiorem proficere non appetit. Semper igitur necesse est ut nitatur ad profectum, qui semper uult uitare defectum. Sic itaque se reuerentia uestra, imo Deus cor et os et actus uestros semper  et ubique custodiat, ut uita uestra nunquam, et nusquam in magnam, uel paruam culpam [488 1Kb] decidat. De monasterio uestro, quod a me petebatis, regi Anglorum retuli; sed certe non laudauit ut facerem. Argentum domni Ricardi per presentium [489 1Kb] latorem mitte nobis. ualete.



EPISTOLA XXXuIII [490 1Kb] . AD ROBERTUM. Peccare statuens, et diuinitus impeditus, si postea letetur se non peccasse, reus non est ac si crimen ipsum comisisset a Deo desertus.

Domino et Patri, abbati reuerendo ROBERTO, pater  ANSELMUS dictus abbas Becci, huius uite prosperitatem et future felicitatem.

Respondens uestre reuerentie de re, unde per filium suum uillelmum meam paruitatem dignatur consulere, uellem exempla et auctoritates proponere: sed eius festinatione, et mea occupatione, sicut 356 ipse testis est, impediente, uix mihi licet rei ipsius ueritatem simpliciter exponere. Nuliius Catholici ignorat prudentia quia sicut ille qui bonum opus facere uolens prohibetur, et postea gaudet se facere non potuisse quod bene uoluit, non est laudandus non fecisse bonum quod proposuerat. Ita ille qui prauum opus agere disponens non permittitur et postea letatur se non esse concupiscentie sue traditum, nequaquam iudicandus est crimen egisse  quod uoluerat. Nam etsi quandiu est aliquis in criminis uoluntate, si in nulla uitam terminat, de crimine iudicandus sit, magna tamen distantia est inter illum, quem ira superni iudicis usque in reprobam actionem deserit, et illum, quem gratia a precipitio seruans operis in bonam uoluntatem restituit. Multum igitur est criminandus ille qui pariter illis crimen conatur impingere, quorum prauas uoluntates diuina sapientia tam diuerse uoluit disponere. Ille namque nomine facinoris notandus est, qui aut in actum labitur, aut in malitiosa intentione deseritur, non ille, qui nec in opus malitie precipitatur, et a peruersa intentione eruitur. Hic enim in hoc seruatus est, unde gaudendo gratias possit agere; ille in hoc desertus est, unde dolendo ueniam necesse  sit petere. De hoc certum est quia pro huiusmodi gaudio premium accipiet; illi multum est, si pro dolore peccati penam effugiet. Plura uellem scribere, sed quia, sicut dixi, mihi non licet, ista uel ad testimonium eorum [491 1Kb] , que predictus filius uester de nostra uiua uoce uobis referet, licet intercisa, sine reprehensione suscipite. ualete.



EPISTOLA XXXIX [492 1Kb] . AD LAMBERTUM. Hunc nobilem uirum ad uitam monasticam hortatur.

Dilecto et desiderato in Christo LAMBERTO frater ANSELMUS abbas Beccensis, toto corde seculi huius uanitatem contemnere, et ad eternam ueritatem contendere.


Tanta mihi carissimus frater et filius meus domnus Rodulfus Beluacensis, olim socius tuus, nunc uerus amicus et desiderator tuus, retulit de nobilitate et de morum [493 1Kb] tuorum, que generis nobilitatem exornat, honestate, ut non paruo affectu cogatur cor meum te desiderando diligere, et diligendo desiderare. Quapropter quoniam animam tuam anima mea nec minus uult, nec plus potest diligere quam seipsam: non aliud potest desiderare de illa quam de seipsa. Hoc igitur est de te desiderium meum ut mundum relinquendo Christum sequaris, et per temporalem  humilitatem et paupertatem, exaltationem et diuitias eternas consequaris. Non te detineat, mi dilecte, nec moretur ulla occasio carnalis; quia utique non est consilium, non expedit bonum eternum perdere, aut minuere, aut uel differre pro temporali. Quod si superna gratia tibi, quod utinam uideant oculi mei, inspirare dignabitur secundum desiderium meum, et ad hoc eligere dignabertis consortium et consilium meum, iam dilatata in amplexus tuos obuiam cantat tibi anima mea: Paratum cor meum, dilecte mi, paratum cor meum . uale, dulcissime, uale: et quam dubia et breuis sit uita hominis, et quam infinita sunt que sequuntur bona uel mala, incessanter memorare.



EPISTOLA XL [494 1Kb] . AD ERMENGARDAM. Ipsa, consentiente uiro, uouerat continentiam; sed cum uir monachus uellet fieri, ipsa non uult: unde eam precatur Anselmus ut annuat.

Domine in Deo dilecte ERMENGARDAE frater ANSELMUS abbas Becci, salutem et fideles orationes [495 1Kb] .

Quamuis uos non cognoscam uisu, tamen quia eius ordinis sum qui omnibus hominibus debet bene uelle et salubriter consulere, nulli mirum uideri debet si uestram reuerentiam, secundum quod audio expedire, commoneo. Audiui, carissima domina, qualiter sit inter uirum uestrum et uos, quoniam nobilitas uestra non hoc patitur occultari, sed longe lateque facit publicari. In qua re primum gratias ago  Deo, a quo est omne bonum, qui eidem uiro uestro dedit tanta constantia temporalem gloriam contemnere, et uobis concessit tot tribulationes pro tuenda castitate tam uiriliter sufferre: ita tamen ut ille in ipso mundi contemptu non plus diligat seipsum quam uos, nec uobis aliquid in hoc mundo sit clarius illo. Certe ambo in hoc Deo et bonis hominibus amabiles, ambo estis laudabiles, utique in tanta et tam uera mutua uestra dilectione non tam corpora uestra diligere credendi estis quam animas. Corpora namque uestra nulla cura, nullo mutuo amore potestis a morte temporali eripere; animabus uero uestris, si ipsum uestrum amorem regere scitis, uitam eternam potestis acquirere. Quid ergo est, femina reuerenda, femina probate castitatis, quid est quod  te cogit impedire uirum tuum, ne perfecte querat salutem anime sue, quam non minus deligis quam tuam? Nullatenus enim uel cogitandum est ut hoc facias propter uilem carnis delectationem, quam tantum, postquam ipse a te discessit, contempsisti: ut ne uirum alterum susciperes, cum hunc habere non posses, multas passa sis tribulationes, multas respueris persuasiones. Quod si detines animam eius a salutis sue profectu, propter gloriam et commoda temporalia que amas, et que te per illum speras posse retinere: quomodo diligis animam illam,  cuius certo et eterno commodo dubia, uilia et transitoria tua preponis [496 1Kb] commoda? Aut qua ratione potes ab eo exigere, ut ipse eterna bona anime sue postponat temporalibus bonis corporis tui; si tu bona corporis tui preponis bonis anime illius? uide ergo, carissima domina, uide, fortis et prudens mulier, uide si hoc facis, quam non bene regas amorem tuum, quam non recte diligas diligentem te uirum tuum. Quid si illum cogis ut desiderat consilium anime sue pro uoluntate tua; et tunc morte tua uel illius occurrente; aut alio casu, sicut solet, irruente, ille non prosit tibi, et tu noceas illi; atique si noces anime illius, noces anime tue. O quanto melius, reuerenda domina, quanto laudabilius ostenditis uos diligere uirum uestrum, si non solum permittitis, sed  etiam consulitis et iuuatis, ut quod incepit, Deo inspirante, hoc conetur perficere, ipso adiuuante: si bonum illius amando, uestrum facitis; si certissime creditis; quia quanto fortius propter amorem Dei et proximi, humanum auxilium dimittitis, tanto familiarius et securius uos diuine protectioni committitis. Confidat ergo in Deo prudens uestra fortitudo, et fortis prudentia: et sicut, si mortuus esset uir ille, absentiam eius sufferretis nolendo, sine ullo eius et uestro proficuo; ita dum uiuit, sponte illam tolerate pro magno eius et uestro premio. Concedite ut libere faciat quod desiderat, quatenus 357 cum illo participetis mercedem. Si enim Deus curam gerit de uiduis que non propter illum sunt uidue: multo carius illam fouebit quam pro suo amore uidebit  sponte uiduam. Quod si contigerit  ut terrenum perdatis honorem, nolite dolere, quia in celo recipietis meliorem. Et certe quod a melioribus et sapientioribus multum contemnitur, non est multum dolendum, si perditur. Plus aliquid uellem consulere, sed non audeo; orare tamen non timeo. Omnipotens et misericors Deus ita det tibi mundi contemptum, sicut dedit uiro tuo; ut in celesti regno par sis uiro tuo soror et Domina in Deo dilecta.



EPISTOLA XLI [497 1Kb] . AD FALCONEM. De Roscelino, qui Lanfrancum et Anselmum secum sentire dicebat in Deo esse tres res, et uere dici posse tres deos.


Domino et amico carissimo, reuerendo episcopo Beluacensi FULCONI frater ANSELMUS dictus abbas Becci, salutem.

Audio  quia Roscelinus clericus dicit in Deo tres personas esse tres res ab inuicem separatas, sicut sunt tres angeli, ita tamen ut una sit uoluntas et potestas: aut Patrem et Spiritum sanctum esse incarnatum, et tres deos uere posse dici si usus admitteret. In qua sententia asserit uenerabilis memorie archiepiscopum Lanfrancum fuisse, et me  esse. Quapropter dictum est concilium  a uenerabili  Remensi archiepiscopo Rainaldo colligendum esse in proximo. Quoniam ergo puto Reuerentiam uestram ibi presentem futuram; uolo ut instructa sit quid pro me respondere debeat, si ratio exegerit archiepiscopum quidem Lanfrancum uita eius, multis religiosis et sapientibus uiris nota  , quia de eo nunquam aliquid tale sonuit, ab hoc crimine satis excusat et absentia et mors eius omnem de eo nouam accusationem recusat. De me autem hanc ueram omnes homines habere uolo sententiam. Sic teneo ea que confitemur in Symbolo, cum dicimus: Credo in Deum Patrem omnipotentem, creatorem celi et terre. Et: Credo in unum Deum Patrem omnipotentem factorem celi et terre. Et: Quicunque uult saluus  esse, ante omnia opus est ut teneat catholicam fidem, et ea que sequuntur. Hec tria Christiane confessionis [498 1Kb] principia, que hic preposui [499 1Kb] , sic inquam, hec et corde credo et ore confiteor ut certus sim quia quicunque horum aliquid negare uoluerit, et nominatim quicunque blasphemiam, quam supra posui me audisse a Roscelino dici, pro ueritate asseruerit, siue homo, siue angelus, anathema est; et confirmando dicam, quandiu in hac perstiterit pertinacia, anathema sit. Omnino enim Christianus non est. Quod si baptizatus et inter Christianos est nutritus, nullo modo audiendus est; nec ulla ratio aut sui erroris est ab illo exigenda, aut nostre ueritatis illi est exhibenda; si mox, ut eius perfidia absque dubietate innotuerit, aut anathematizet uenenum  quod proferendo euomuit, aut anathematizetur ab omnibus Catholicis, nisi resipuerit. Insipientissimum enim et infrunitum [500 1Kb] est, propter unumquemque non intelligentem quod supra firmam petram solidissime fundatum est, in nutantium questionum [501 1Kb] reuocare dubietatem. Fides enim nostra contra impios ratione defendenda est; non contra eos qui se Christiani nominis honore gaudere fatentur. Ab his enim iuste exigendum est ut cautionem in baptismate factam inconcusse teneant; illis uero rationabiliter ostendendum est quam irrationabiliter nos contemnant. Nam Christianus per fidem debet ad intellectum proficere, non per intellectum ad fidem accedere; aut si intelligere non ualet, a fide recedere. Sed cum ad intellectum ualet pertingere, delectatur;  cum uero nequit, quod capere non potest, ueneratur. Has autem nostras litteras ad predictum concilium a uestra sanctitate portari; aut si forte non iueritis, per aliquem de uestris litterarum [502 1Kb]  mitti deposco. Que, si ratio nominis mei exegerit, in totius conuentus audientia legantur; sin autem, non erit opus ut legantur [503 1Kb] . ualete



EPISTOLA XLII [504 1Kb] . AD LANFRANCUM. Quod contra uoluntatem consiliumque sui prelati in abbatem assumi consentire nusquam debuerit: cumque non intrauerit per obedientiam nullatenus sit ab ipso benedicendus.

Frater ANSELMUS, quamuis indignus, tamen abbas monasterii Beccensis, fratri LANFRANCO, monacho eiusdem cenobii, declinare a malo et facere bonum.

Ego frater Anselmus in Deum dilector tuus, fidelis consiliarius tuus, diuina dispositione et tua electione abbas tuus, tibi, frater Lanfrance, in nomine Domini nostri Iesu Christi moneo, consulo et  precipio ut plusquam bis aut ter intente perlegas hanc fidelem epistolam meam, et inter cor tuum assistens coram districto iudice, in cuius conspectu semper es, pertractes uerba et consilium meum. Quod si aliquo modo factum fuerit ut alius illam, te non habente. aut legere nolente, legat, adiuro eum per omnipotentem Deum ut non subtrahat anime tue salubre consilium; sed hanc premissam meam iussionem tibi, aut audienti aut legenti aperiat, et ipsam epistolam totam tibi legendam exhibeat: quod si facere noluerit, peccatum tuum ab illo requirat Deus, ita ut nulla sit excusatio in die reuelationis iusti iudicii Dei. Antequam donum abbatie [505 1Kb] acciperes, dicebam tibi et aliis secrete et publice, corde et ore, me nolle ut acciperes; non  approbare, non consulere nunquam me esse precepturum: et si sine iussione mea acciperes, nunquam te benedictionem abbatis ab ullo episcopo meo assensu esse accepturum. Et tamen nescio quo superno iudicio celabatur mihi quid sensurus eram, cum idem donum acciperes. Sed postquam factum est subito se ingessit cordi meo graue pondus rei, et aperuit se terribile iudicium Dei: Audiui et conturbatus est uenter meus, consideraui et expaui . Contritum est cor meum in medio mei, contremuerunt omnia ossa mea . Sensi rem detestabilem esse coram Deo, et coram omnibus illuminatis ab eo. Unde quod tristis dico, tu primum, et per te totus noster ordo, et maxime dolens et rubescens ego Pater tuus, et mater tua  Ecclesia nostra, facti sumus opprobium uicinis nostris, subsannatio et irrisio his qui in circuitu nostro sunt : et omnibus audientibus factus est exemplum dedecorandi et destruendi  Ecclesiam Dei, cuius rei te fecisti principium et principem nostris temporibus in hac patria. Sustine me sic grauiter loquentem, fili, quia non me impellit furor ex odio, sed cogit me dolor ex amore. Desiderat enim tristis frater subuenire pereunti fratri suo; festinat tremens pastor eruere de faucibus leonis ouem tremendi domini sui. Prosequitur dolens pater ut reuocet in infernum properantem dolendum filium suum. Redi ergo, redi ad cor; tuum [506 1Kb] discute factum, et concute mentem tuam; reprobasti consilium eternum, et tenuisti consilium reprobum. Nam Dominus reprobat 358 consilia principum, consilium autem Domini manet in eternum . Non enim te fecit [507 1Kb] abbatem Christus ueritas [508 1Kb] , sed tua cupiditas, et eorum  qui non percipiunt que Dei sunt temeritas. Memento quia qui non intrat per ostium in ouile ouium, sed ascendit aliunde, ille fur est et latro: fur non uenit nisi ut furetur, et mactet, et perdat : fili mi, non intrasti per ostium, quia non instrasti per Christum. Non intrasti per Christum, quia non per ueritatem. Non per ueritatem, quia non per rectitudinem. Non enim intrat monachus in  abbatiam per rectitudinem, qui non intrat per regularem electionem et per obedientiam. Non te excuses. Dices mihi: Non intraui per obedientiam, quia non prohibuisti. Sufficit ad remouendam rectitudinem, quia non per obedientiam introisti. uerum est quia non dixi, prohibeo, aut precipio ne facias. uidebam enim intelligenti sufficere quia incessanter dicebam: Non uult, non approbat cor meum, non consulit, non precipit, nec precipiet os meum. Si acceperis sine mea iussione abbatiam, nunquam habebis ab archiepiscopo benedictionem. Non enim debet monachus exspectare oris imperium, si nouit uoluntatem abbatis sui, aut consilium. Si ergo non instrasti per ostium, graue mihi est dicere; sed tu considera et intellige, quem te nominet ueritas, ad  quid te uenisse testetur.



EPISTOLA XLIII [509 1Kb] . AD WANDREGISILIUM. Afflictos in tribulatione consolatur. Et quod nusquam consenserit ut Lanfrancus eorum abbas fieret.

Domnis et fratribus karissimis, domno GUALTERO, priori monasterii S. Wandregisilii  et aliis monachis eiusdem monasterii, qui cum eo sunt, frater  ANSELMUS, post presentem tribulatione, temporalem et eternam consolationem.

Domnus Northmannus petiit a me ex uestra parte, ut dilectioni uestre aliquam scriberem consolationem, et nostram ostenderem de Lanfranco uoluntatem. De consolatione quidem hoc mihi scribere pro temporis breuietate sufficit, quod S. Scriptura dicit: Omne gaudium existimate, fratres mei, cum in tentationes uarias incideritis: scientes quod probatio fidei uestre patientiam operatur, patientia autem opus perfectum  habet . Et alibi: Oportet nos per multas tribulationes introire in regnum Dei . Et: Fidelis Deus, qui non patietur uos tentari supra quam ferre potestis; sed faciet etiam cum tentatione prouentum, ut sustinere possitis . Cum ergo ex tribulatione tot nobis bona ueraciter promittantur; nec frangi, nec desperare, nec a bono proposito ullo modo deficere pro ulla tribulatione debemus: sed tanto magis in proposito bone uoluntatis secundum similitudinem grani [510 1Kb] sinapis  feruere , quanto magis tribulationem aduersitate atterimur [511 1Kb] . Confidite ergo quia, annuente Deo, post tribulationem letitia consequetur. Si quis autem ex uobis in hac tribulatione defecerit, dicite: De nobis exiit, sed non erat ex nobis ; quia non erat nobiscum radicatus. De uoluntate autem nostra hoc mens nostra dicit et lingua quia si olim uoluissem [512 1Kb] et precepissem ut Lanfrancus esset Abbas uester, quod certe non feci: tam crudelem se super uos ostendit, ut iam nec uelle possem. ualete.



EPISTOLA XLIu [513 1Kb] . AD GISLIBERTUM. Quod ipse molestissima febre correptus fuerit dum Cadomo Beccum rediret: que tamen diffugit, cum de petendo ab eis orationum succursu meditaretur.


Domno et Patri abbati reuerendo GISLEBERTO, eiusque sanctitati commissis domnis et fratribus in Cadomensi cenobio commanentibus, frater ANSELMUS, quod seruus fidelis et frater.

Postquam a uestra desiderata presentia nuper ui, quam scitis, abstractus recessi: Beccum ante festiuitatem S. Benedicti ob multa impedimenta uidere non potui. Intra quod spatium cum multis curis et doloribus corporeis affectus essem in Francia insuper febris subito irruit in me, ferociter comminans me non amplius uos, aliosque dominos nostros  Beccenses uisurum, multumque exterritans bis ausa est tangere seruum uestrum. Sed cum uideret me intentissime meditantem [514 1Kb] ut ad uos et quoscunque possem, mitterem pro auxilio et succursu orationum, exterrita fugit exterritum. Sed illud tantillum quod habebam saporis, edendi et dormiendi, et uirium corporis, auida nocendi accelerando rapuit et secum tulit. Tanta igitur eius hec mancipia, fastidium scilicet et insomnium, et horum sociam imbecillitatem, que eius semper sequi solent terra uestigia, a me nondum expellere possum. Hec idcirco mando uestre caritati quia statum mee paruitatis semper uobis notum esse uolo, et uos idipsum [515 1Kb] uelle non ignoro. Scitote quia donec uos uideam, semper me debitorem ad uos ueniendi cognosco. Iuuate ergo me  uestris orationibus, ut secundum uotum meum possim soluere debitum meum. ualete nunc et semper.



EPISTOLA XLu [516 1Kb] . AD HENRICUM. Exorat pro monacho refuga, cui est in uotis redire ad ouile, et pecuniam mutuam soluere.

Domnis et amicis, et fratribus karissimis, domno priori HENRICO, et aliis in Cantuariensi cenobio, Christi Ecclesie seruis Dei commanentibus, frater ANSELMUS, in sancte uite proposito semper ad meliora proficere, et nunquam deficere.


Moyses carissimus frater noster, qui claustrum sancte conuersationis uestre sua iuuenili leuitate et aliena deceptus fraude deseruit, utpote filius Eue matris nostre, que in paradiso decepta paradisi amenitate caruit, superno protegente respectu; nec dissipauit substantiam suam cum meretricibus, nec inedia coactus pauit porcos extraneos, nec desiderauit saturari siliquiis [517 1Kb] quas porci manducant: sed nondum exhausta mentis satietate, quam de spirituali mensa uestra acceperat, ad nostrum monasterium, quasi ad notum portum post multos mundani maris discursus tandem applicuit. Qui, quamuis ob reatus sui conscientiam seueritatem iustitie sibi timeat Apostolo dicente: Nemo unquam carnem suam odio habuit : tamen intra gregem, in quo lactatus et nutritus est omni modo recolligi cupit.  Et quoniam non se dignum uocari filium, aut fratrem iam iudicat, saltem fieri se sicut unum de mercenariis 359 uestris tantum inter uos esse mereatur, desiderat: famulo quoque suo, quem ipse ad consensum et obsequium sui dilecti attraxit, tanto magis quam carni sue timet, quanto si ille aliqua uindicta puniatur iusto iudicio, ab anima sua exigendum uidet. De pecunia etiam alliena sub pacto redditionis accepta, quam incaute per alienam fallaciam expendit, ita sollicitus est ut nisi per largitatis uestre auxilium, et per licentiam ut undecunque poterit se adiuuari postulet, ab eo debito contigerit eum exonerari, nunquam speret cor suum ex hac uerecundia posse consolari. Sed quoniam ad tot et tantas  res preces suas considerat nec posse nec debere sufficere, me seruum uestrum, quoniam nec fideliorem uobis, nec quem magis confidat a uobis aliquid posse impetrare ad presens habet, pro se rogat intercedere. uerum cum nulla maior sit intercessio, quam pellis pro pelle, anime pro anima positio, dicente Domino: Maiorem dilectionem nemo habet, quam ut animam ponat quis pro amicis suis . Domnum Moysen a planta pedis usque ad  uerticem in circuitu pelle serui uestri fratris Anselmi indutum, et os eius os meum esse uestra sciat dilectio. Si quis ergo uestrum est in quem aliquando sponte peccaui, primus in illo pro predicta culpa pellem meam percutiat, et os meum a cibo prohibeat. Post hanc uero culpam pellem meam fratri Moysi studiosissime commendo, sicut suam diligit, ad custodiendum; uobis autem, non adeo [518 1Kb] ad parcendum. Nam si eius culpa pellis mea lesa aut grauius excussa fuerit, ab illo exigam; si quis autem ei pepercerit, illi gratias agam. De famulo uero eius scitote quia aliam pellem non habeo, quoniam salus eius salus mea; anima eius, anima mea est. Quoniam autem quid de argento postulat, est ad faciendum facile; non erit, ut puto, apud misericordiam uestram ad impetrandum difficile. De his omnibus  antequam incipiat redire, uoluntatem uestram per litteras uestras desideramus audire. Non quia ipse recuset, si iubetis, etiam ad tormenta properare; sed quoniam cum bona spe, letus ad eos quos desiderat, optat remeare. ualete.



EPISTOLA XLuI [519 1Kb] . AD GONDULFUM. Exorat pro eodem refuga.

Domino et Patri, amico uerissimo, reuerendo episcopo GONDULFO, frater ANSELMUS, in huius uite perseuerare sanctitate, in future permanere felicitate [520 1Kb] .

Si uestre beneuolentie et uestrorum beneficiorum retributionem in gratiarum actione esse sciremus,  utique multas pelles ouium gratiarum actionibus impleremus. Sed quoniam non in uoce irreuocabili, nec in scriptura putribili, sed in eterne plenitudine felicitatis mercedem uestram nouimus consistere: ideoque supersedemus per singula uestra beneficia gratias remittere. Mutuam uero uestram dilectionem, sicut in uobis manere immutabilem non ignoramus; ita in nobis eam seruare inuiolabilem curamus. De fratre Moyse Cantuariensi iuuene, qui nunc  est in monasterio nostro et uult in Angliam ad suum monasterium redire, uestram precamur sanctitatem ut et uos ei ueniam delicti sui propter nostrum amorem, sicut de uobis confidimus, tribuatis: et ut a domno Henrico priore, et a tota congregatione benigne suscipiatur, efficiatis. Epistolam [521 1Kb] , quam de hac re predicto priori et congregationi misimus, placeat uestre sanctitati legere; et secundum quod in illa postulamus, antequam a nobis F. Moyses proficiscatur, communem uoluntatem uestre benignitatis per litteras uestro sigillo signatas mereamur accipere. ualete.



EPISTOLA XLuII [522 1Kb] . AD GISLIBERTUM. De febre qua corruptus fuit et de qua supra in epist. 44,  scribit.

Domino seruus, amico amicus, dilecto dilectus, domno abbati GISLEBERTO, frater ANSELMUS, sempiternum gaudere.

Si sane, si bene, si prospere cuncta sunt erga domnum abbatem Gislebertum dilectum dilectorem meum, uere inde gaudet cor meum, quia certe sic est desiderium meum. Si dilectionem et beneficia, que nobis et nostris rebus impenditis, alienus alienis impenderet, utique [523 1Kb] gratiarum magnam actionem in scriptis et uoce exhiberemus ne deficeret. Sed quoniam hoc ille facit, de quo nunquam possumus desperare, sufficere credimus maiores gratias cum semper prompta uoluntate, presertim cum hoc ipsum non ignoretis, indesinenter in cordis  arca seruare. Scio quia uestra dilectio quomodo se habeat status noster, desiderat cognoscere: qui, Deo protegente, secundum modum nostrum, et secundum temporis huius uarietatem in cunctis bene esset et prospere, nisi quia cum nuper in Francia essem aliis [524 1Kb] quibusdam affectum laboribus leuis quedam febris subito irruens plus me terruit quam lesit. Sed cum uideret mentem meam intentissime conuersam ut ad amicos nostros pro auxilio mitterem orationum, exterrita bis tactum fugit exterritum. Unde aliquandiu post passus sum, cum edendi fastidio, dormiendi difficultatem, et membrorum maiorem imbecillitatem. Dominos et fratres nostros dilectissimos filios uestros quanta possum deuotione saluto; de quorum erga me dulci dilectione re mihi cognita,  quoties recogito, exsulto. De Ricardo seruiente uestro, qui uos in Angliam secundum iussionem uestram secutus est, uellem uestram, si uobis non displiceret, benignitatem rogare, quoniam quem Deus suo iudicio ab impacto crimine excusauit, si ipse ab incepto fideli seruitio non deficit iam nichil est quod bone uestre uoluntati quam de eo incepistis, debeat obuiare. Iustus enim est, et plus decet honestatis uestre auctoritatem, ut uestra constantia cuiuslibet  peruersitatis impetus circa illum repellat, quam ut aliena non laudabilis pertinacia laudabilem intentionem beneuolentie uestre reflectat. ualeat semper dulcis mihi uestra dilectio.



EPISTOLA XLuIII [525 1Kb] . AD GUALTERUM. Laicum recenter conuersum in spiritu lenitatis instruendum esse.

Domno et fratri dulcissimo GUALTERO, frater ANSELMUS abbas Becci, salutem.

Domnus Robertus de Briodua gratias magnas agit uobis pro benignitate quam illi, supra quam [526 1Kb] sperare unquam potuit, exhibetis et cum gratiarum actione testis uobis est quia et ab ipso et ab aliis propter eum multa molesta passi estis. Unde ego  cum amore gratias ago, et cum gratiarum actione laudo, et laudando precor discretionem uestram, ut memor quia calamus quassatus non est conterendus , 360 et quia sani non egent medico, sed qui male habent , in hoc quod incepit perseueret. Sperandum enim est quoniam qui per uestram tolerantiam iam aliquatenus, misericordia Dei efficiente, profecit: si in eo quod incepistis, perseueraueritis; per eamdem Dei misericordiam ad maiora proficiet. Nam hoc ipsum magnum signum est profectus eius, quia illi per quem se profecisse cognoscit, multum commendari per me amicum uestrum desiderat; non ut uitiis suis consentiatis, sed ut infirmitati eius, ut ab illis paulatim sicut eger leuetur, condescendatis.  Nondum enim audet promittere se mores suos, in quibus aliter quam expediat nutritus est, in proximo penitus deserturum; sed cum uoluntate et desiderio promittit quoties ceciderit, se Deo adiuuante, per uestrum auxilium et consilium, et per uestras orationes surrecturum [527 1Kb] , et quandoque in bonis moribus constanter staturum. Salutate dominos et fratres nostros uestre congregationis monachos ex nostra parte: quos rogo, ut fidelis et amicus, quatenus solliciti sint seruare unitatem spiritus in uinculo pacis , si templum uolunt esse Spiritus sancti , qui sicut scindi non potest, ita in discordia habitare non potest. ualete.



EPISTOLA XLIX [528 1Kb] . AD GIRARDUM.  Ut Beccensis quidam monachus ab ecclesie S. Ullmari regimine excusetur, ne lupi agnum deuorent et leones ouem.

Domino et Patri reuerendo Morinorum episcopo GIRARDO, frater ANSELMUS dictus abbas Becci, quod suus.

Multa propter necessitatem rei dicere expediret: at propter multa mihi non licet. Breui igitur alloquio et magno affectu uestram deprecor paternam  pietatem, ut et uos faciatis, et domino nostro Remensi archiepiscopo ex uestra et nostra parte persuadeatis, quod ad prudentie uestre pertinet discretionem; quatenus hic frater noster diutius frustra non uexetur, nec ad ecclesiam S. uulmari, eius occasione, conuenienti consilio et ordinatione priuetur. Impossibilile enim est eum amplius in eadem ecclesia ob multa, que longum est narrare, in pace consistere; aut ad aliquam [529 1Kb] utilitatem uel cum nimio labore proficere. Quapropter iterum iterumque precor ne tantum auctoritatis uestre censuram attendatis, ut animam proximi insanabiliter uestro rigore frustra frangatis. Nolite, obsecro, amplius agnum fugientem ad lupos reducere; nolite oui catulos leonum domandos committere; nolite innocentem et reclamantem in fornacem Chaldeorum ad  nullius boni effectum impellere. Permittite ut alius in loco eius constituatur, cuius mens paratior sit interiora et exteriora bella circa prauos mores tolerare: et qui tentet, quod ipse sese non posse probauit, si quo modo, Deo auxiliante, possit utiliter cohabitantibus concordare. Quod si uestra sententia aliquid immutabiliter senserit, quod non optamus, prius in predicta ecclesia pacem et bonam uoluntatem edificare, et sic pacatum et beneuolum in domum pacis inter beneuolos reuocare. ualete.



EPISTOLA L [530 1Kb] . AD IOANNEM ET BOSONEM. De quaternionibus suis ab eo deperditis dolentem eum consolatur. Et ei se musicam missurum pollicetur.


Amicis amicus, dilectis dilectus, domno IOANNI et domno BOSONI frater ANSELMUS, huius uite et future inuiolabilem letitiam.

Quamuis delectabiles et dulces sint sapientia et dilectio, tamen in huius uite lubrico generant dolorem et amaritudinem aliquando: que quanto ueriores et maiores sunt, tanto hoc faciunt rarius et tanto grauius. Rarius enim sapientiores falluntur; sed cum hoc contingit, magis leduntur. Et qui uerius diligunt, rarius quos diligunt, offendunt. uerum quando hoc accidit, grauius se affligunt. Quapropter cum uos modicum quid incaute fecisse  uos tam grauiter ferre mandastis; utique non hoc ex consuetudine, nec ex negligentia  descendisse, sed ex ea necessitate, quia non est homo qui non peccet, monstrastis. Unde uos probatis pro certo in cautela prudentiores, et in dilectione feruentiores. Quod quanto uerius intueor, tanto rectius lesionem cordis uestri cor meum ledere debere confiteor. Cum ergo mihi uulnus cordi uestro infixum ob dilectionem mei, quem timuistis uos offendisse, scripsistis; non dissimile uulnus cordi meo inflixistis. Quantum enim uos dolore studio mei amo  ris cognoui, tantumque doluistis, recte et ego dolui. Sanate ergo uulnus uestrum ne doleat; sicut uultis sanare meum, ne condoleat. Saluum enim est, quod perditum esse timuistis, et habemus, quod in tuto reliquistis. Salutate reuerendum et dilectissimum nobis domnum abbatem Rodulfum, et dilectos fratres nostros sibi commissos. Musicam, quam petitis a Cadomensi priore, cui eam prestitimus, repetemus, et eam, quam citius [532 1Kb] poterimus, uobis mittemus.



EPISTOLA LI [533 1Kb] AD BALDRICUM ET ALIOS MONACHOS. De diuturniore sui mora in Anglia. De sua ad S. Nicolaum oratione, et de sua epistola contra Roscelinum.

Desideratis desideratoribus suis, domno priori  BALDRICO et aliis, qui cum eo sunt, fratribus fratres ANSELMUS, suus illorum: semper bene esse intus et extra.

Nondum uobis possum aliquid mandare de utilitate nostri itineris in Angliam, quantum pertinet ad nostram Ecclesiam. Differt enim adhuc rex respondere nostre petitioni; quamuis ipse et alii principes Anglie mihi nimis ultra mensuram meam, amorem et honorem exhibeant. De incolumitate mea lator presentium monachus domini abbatis Gisleberti, melius quam epistola nostra docere uos poterit, quem uolo ut ualde benigne excipiatis [534 1Kb] . Reditum nostrum ante Quadragesimam non spero futurum. Mandate mihi litteris de his que circa uos sunt, ea que scire me debere scitis. Mittite mihi orationem  ad S. Nicolaum quam feci, et epistolam quam contra dicta Roscelini facere inchoaui: et si quas de aliis nostris [535 1Kb] epistolis 361 habet domnus Mauritius, quas non misit. Salutate matres nostras, dominam Euam et dominam Basiliam. ualete.



EPISTOLA LII [536 1Kb] . AD ERNULFUM. Professionem a monacho factam et seruatam, non esse iterum ab eo exigendam, cum abbas benedicitur.

Domino et amico, abbati [537 1Kb] ERNULFO, frater ANSELMUS, salutem presentis uite et future.

Domnus Nicolaus frater uester dixit mihi ex uestra parte, ut uobis consilium nostrum mandarem de eo; quia episcopus Baiocensis inuitat uos ad benedictionem,  que uestre debetur electioni. Sed ego, quidquid inde sentio, iam uestre dixi presens dilectioni. Scimus enim quia semper profiteri ore et opere exhibere debemus maioribus nostris regularem obedientiam. Quam scripto repetem, quandiu eam non abnegasse cognoscimur, superfluum certe est; ad quod [538 1Kb] si quis nos uult cogere, cum ad abbatie prelationem promouemur, sine ulla ratione fieri uidetur. Cum enim professi sumus conuersionem  morum nostrorum, ac obedientiam secundum regulam S. Benedicti, utique [539 1Kb] promisimus obedientiam, non solum abbatibus, nec solum quandiu essemus sub abbate, sed omnibus maioribus nostris, et quandiu uiueremus. Eadem enim Regula docet ut monachus omni obedientia se subdat maiori, et ut, ad exemplum Domini, obedientiam seruemus usque ad mortem . Qui ergo monachicam semel scripsit et legit professionem, si nunquam eam abnegauit, frustra aliquis ab eo aliam exigit. uale.



EPISTOLA LIII. AD LANFRANCUM ET OMNES BECCENSES MONACHOS. Lanfranco morbo laboranti condolet.

Domino et Patri reuerendo archiepiscopo LANFRANCO frater ANSELMUS, et tota Beccensis cenobii congregatio, quod sui.


De egritudine paterne uestre sanctitatis grauiter dolentes, pro salute uestra Deum orare non cessamus: quoniam egritudinem uestram tribulationem nostram, et salutem uestram incolumitatem nostram esse putamus; nec solum nobis, sed et matri Ecclesie, quantum nomen uestrum extendi potest, uitam uestram necessariam esse intelligimus. Iussio uestra de conductu Longobardorum amodo, Deo annuente, seruabitur. Domnum Balduinum, quem in Angliam mittimus pro necessitatibus nostris, quas ipse uobis narrare poterit, secundum quod eas cognoscetis et paterne benignitati placebit, ut adiuuetis, sicut mos uester est, supplicamus. Omnipotens Deus diu nobis et Ecclesie sue uitam uestram in salute et prosperitate, etiam in grata sibi sanctitate conseruet. Amen.




uolume back matter






ORDO RERUM QUAE IN HOC TOMO CONTINENTUR.


S. ANSELMUS CANTUARIENSIS ARCHIEPISCOPUS.
    PROLEGOMENA. 9
    Proloquium. 13
    Operum S. Anselmi Censura. 15
    Censura operum que in appendice edita sunt. 39
    uita sancti Anselmi auctore Eadmero. 49
    Prologus. 49
    LIBER PRIMUS.---Acta S. Anselmi ante episcopatum 49
    CAP. I.---S. Anselmi ortus, studia, discessus in Gallias, deliberatio de statu uite amplectendo. 49
    CAP. II.---uita monastica, prioratus administratus. Adolescens in uita et in morte adiutus. 54
    CAP. III.---Benignitas erga omnes. Libri nonnulli et epistole scripte. 60
    CAP. Iu.---Oblate diuinitus uisiones, consilium circa regimen puerorum, amor uite communis et discretio. 66
    CAP. u.---Abbatis electi benignitas erga hospites et domesticos. Iter in Angliam. Colloquium cum B. Lanfranco de cultu S. Elphegi. 70
    CAP. uI.---Monitorum suauitas et efficacia miracula. 76
    LIBER SECUNDUS.---Gesta in archiepiscopatu Cantuariensi. 79
    CAP. I.---Archiepiscopatus assumptus. Quies monastica dilata. Aliqua cum rege dissensio. 79
    CAP. II.---uariarum uirtutum exercitatio. 87
    CAP. III.---Aegre tandem impetrata ab irato rege adeundi Romam facilitate, ualedicit suis. 90
    CAP. Iu.---Discessus in Galliam inde Romam et in Samnium. 95
    CAP. u.---Excursio in Campaniam. Reditus in Galliam. uaria miracula. 101
    CAP. uI.---Mors Willielmi regis et noua cum successore Henrico difficultas ob inuestituras. Romana legatio. Reditus interdictus. 107
    CAP. uII.---Reconciliatio cum rege. Reditus in Angliam. Morbus, obitus, miracula. 112
    Supplementum ad Eadmeri libros De uita S. Anselmi. 118
    Miracula S. Anselmi. 119
    Sancti Anselmi uita breuior. 123
    uite S. Anselmi Synopsis chronologica. 131
    Carmen in laudem S. Anselmi. 135
    Epicedion in obitum eiusdem. 137
    Sancti Anselmi epitaphium triplex. 141

OPERUM PARS PRIMA.---DOGMATICA.
    DE DIuINITATIS ESSENTIA MONOLOGIUM. 141
    Prefatio. 141
    CAP. I.---Quod sit quiddam optimum et maximum et summum omnium que sunt. 144
    CAP. II.---De eadem re. 146
    CAP. III.---Quod sit quedam natura per quam est quidquid est, et que per se est, et est summum omnium que sunt. 147
    CAP. Iu.---De eadem re. 148
    CAP. u.---Quod sicut illa est per se et alia per illam, ita illa sit ex se, et alia ex illa. 150
    CAP. uI.---Quod illa non sit ulla iuuante causa ducta ad esse; nec tamen sit per nichil aut ex nichilo; et quomodo intelligi possit esse per se et ex se. 150
    CAP. uII.---Quomodo alia omnia sint per illam et ex illa. 153
    CAP. uIII.---Quomodo intelligendum sit quod omnia fecit ex nichilo. 155
    CAP. IX.---Quod ea que facta sunt ex nichilo, nonnichil erant antequam fierent, quantum ad rationem facientis. 157
    CAP. X.---Quod illa ratio sit quedam rerum locutio, sicut faber dicit prius apud se quod facturus est. 158
    CAP. XI.---Quod tamen multa sit in hac similitudine fabri dissimilitudo. 159
    CAP. XII.---Quod hec summe essentie locutio sit summa essentia. 160
    CAP. XIII.---Quod sicut omnia per summam essentiam facta sunt, ita uigeant per ipsam. 160
    CAP. XIu.---Quod illa sit in omnibus, et per omnia et omnia sint ex illa, et per illam et in illa. 161
    CAP. Xu.---Quod possit aut non possit de illa dici substantialiter. 161
    CAP. XuI.---Quod idem sit illi esse iustam, quod est esse iustitiam: et eodem modo de his que similiter de illa dici possunt; et quod nichil horum monstret qualis illa, uel quanta sit, sed quid sit. 164
    CAP. XuII.---Quod ita sit simplex, ut omnia, que de eius essentia dici possunt, unum idemque sint in illa; et nichil de ea dici possit substantialiter, nisi in eo quod quid est. 165
    CAP. XuIII.---Quod sit sine principio et sine fine. 166 
    CAP. XIX.---Quomodo nil fuit ante, aut erit post illam. 168
    CAP. XX.---Quod illa sit in omni loco et tempore. 169
    CAP. XXI.---Quod in nullo sit loco aut tempore 171
    CAP. XXII.---Quomodo sit in omni et in nullo loco et tempore. 173
    CAP. XXIII.---Quomodo melius intelligi possit esse ubique, quam in omni loco. 176
    CAP. XXIu.---Quomodo melius intelligi possit »esse semper« quam »in omni tempore.« 177
    CAP. XXu.---Quod nullis mutabilis sit accidentibus. 178
    CAP. XXuI.---Quomodo illa dicenda sit esse substantia; et quod sit extra omnem substantiam, et singulariter sit quidquid est. 179
    CAP. XXuII.---Quod non contineatur in communi tractatu substantiarum; et tamen sit substantia, et indiuiduus spiritus. 180
    CAP. XXuIII.---Quod idem spiritus simpliciter sit: et creata illi comparata non sint. 181
    CAP. XXIX.---Quod eius locutio idipsum sit quod ipse, et ipsi sit consubstantialis, cum non sint duo, sed unus spiritus. 182
    CAP. XXX.---Quod eadem locutio non constet ex pluribus uerbis, sed sit unum uerbum. 183
    CAP. XXXI.---Quod ipsum uerbum non sit similitudo factorum, sed ueritas essentie, facta uero sint aliqua ueritatis imitatio. Et que nature magis sint et prestantiores quam alie. 183
    CAP. XXXII.---Quod summus Spiritus seipsum dicat ceterno uerbo. 185
    CAP. XXXIII.---Quod consubstantiali uno uerbo dicat se, et quod facit. 186
    CAP. XXXIu.---Quomodo suo uerbo uideri possit dicere creaturam. 188
    CAP. XXXu.---Quod quidquid factum est, in eius uerbo et scientia, sit uita et ueritas. 189
    CAP. XXXuI.---Quam incomprehensibili modo dicat, uel sciat res a se factas. 189
    CAP. XXXuII.---Quod quidquid ipse est ad creaturam, hoc sit et uerbum eius; nec tamen ambo simul pluraliter. 190
    CAP. XXXuIII.---Quod dici non possit quid duo sint, quamuis necesse sit esse duos. 191
    CAP. XXXIX.---Quod idem uerbum sit a summo Spiritu nascendo. 192
    CAP. XL.---Quod uerissime ille parens, illud uero proles. 193
    CAP. XLI.---Quod ille uerissime gignat, illud uerissime gignatur. 193
    CAP. XLII.---Quod alterius uerissime sit esse genitorem et Patrem; alterius genitum et Filium. 193
    CAP. XLIII.---Retractatio communionis amborum et proprietatum singulorum. 194
    CAP. XLIu.---Quomodo alter alterius sit essentia. 195
    CAP. XLu.---Quod aptius dici possit Filius essentia Patris, quam Pater essentia Filii: et quod similiter sit Filius Patris uirtus, et sapientia, et similia. 197
    CAP. XLuI.---Quomodo quedam ex his que sic proferuntur, aliter quoque possint intelligi. 198
    CAP. XLuII.---Quod Filius sit intelligentia intelligentie et ueritas ueritatis. 198
    CAP. XLuIII.---Quod et quomodo Filius sit intelligentia uel sapientia memorie, et memoria Patris et memorie. 199
    CAP. XLIX.---Quod summus Spiritus se amet. 200
    CAP. L.---Quod idem amor pariter procedat a Patre et Filio. 200
    CAP. LI.---Quod uterque pari amore diligat se et alterum. 201
    CAP. LII.---Quod sanctus sit iste amor quantus est ipse summus Spiritus. 201
    CAP. LIII.---Quod idem amor sit idipsum quod est summus Spiritus; et tamen ipse sit cum Patre et Filio unus Spiritus. 201
    CAP. LIu.---Quod totus procedat a Patre, totus a Filio; et tamen non sit nisi unus amor. 202
    CAP. Lu.---Quod non sit eorum Filius amor. 202
    CAP. LuI.---Quod solus Pater sit genitor, et ingenitus; solus Filius genitus, solus amor nec genitus, nec ingenitus. 203
    CAP. LuII.---Quod amor idem sic sit increatus et creator, sicut Pater et Filius: et tamen ipse cum illis non tres, sed unus increatus, et unus creator. Et quod idem possit dici Spiritus Patris et Filii. 204
    CAP. LuIII.---Quod sicut Filius est essentia uel sapientia Patris, eo sensu, quia habet eamdem essentiam uel sapientiam quam Pater, sic idem Spiritus sit Patris et Filii essentia et sapientia, et similia. 205 
    CAP. LIX.---Quod Pater et Filius, et eorum Spiritus pariter sint in se inuicem. 205
    CAP. LX.---Quod nullus eorum alio indigeat ad memorandum, uel intelligendum, uel amandum; quia singulus quisque est memoria, et intelligentia, et amor, et quidquid necesse est inesse summe essentie. 206
    CAP. LXI.---Quod tamen non sint tres, sed unus, seu Pater, seu Filius, seu utriusque Spiritus. 206
    CAP. LXII.---Quomodo ex his tribus plures filii nasci uideantur. 207
    CAP. LXIII.---Quomodo non sit ibi nisi unus unius; hoc est unum uerbum, et ex solo Patre. 208
    CAP. LXIu.---Quod hoc licet inexplicabiie sit, tamen credendum sit. 210
    CAP. LXu.---Quomodo de ineffabili re uerum disputatum sit. 211
    CAP. LXuI.---Quod per rationalem mentem maxime accedatur ad cognoscendum summam essentiam. 212
    CAP. LXuII.---Quod mens ipsa speculum eius, et imago eius sit. 213
    CAP. LXuIII.---Quod rationalis creatura ad amandum illam facta sit. 213
    CAP. LXIX.---Quod anima semper illam amans, aliquando uere beata uiuat. 214
    CAP. LXX.---Quod illa se amanti seipsam retribuat ut eterne beata sit. 215
    CAP. LXXI.---Quod illam contemnens, eterne misera sit. 217
    CAP. LXXII.---Quod omnis anima humana sit immortalis. Et quod aut semper misera aut aliquando uere beata sit. 218
    CAP. LXXIII.---Quod nulla anima iniuste priuetur summo bono et quod ommino ad ipsum sit nitendum. 218
    CAP. LXXIu.---Quod summa essentia sit speranda. 219
    CAP. LXXu.---Quod credendum sit in illam, hoc est credendo tendendum in illam. 219
    CAP. LXXuI.---Quod in Patrem et Filium, et eorum Spiritum pariter et in singulos, et simul in tres credendum sit. 220
    CAP. LXXuII.---Que sit uiua, que mortua fides. 220
    CAP. LXXuIII.---Quod tres summa essentia quodammodo dici possit. 221
    CAP. LXXIX.---Quod ipsa sit Deus, qui solus omnibus dominatur et omnia regit. 222
    PROSLOGION SEU ALLOQUIUM DE DEI EXISTENTIA. 223
    PROeMIUM.---Uno argumento in hoc opusculo intendit probare quia Deus est, et quecunque de Deo credimus. Difficultas operis. Auctor scribit sub persona contemplantis Deum et querentis intelligere quod credit. Huic opusculo hunc titulum dederat: Fides querens intellectum. Deinde Proslogion, id est Alloquium hoc opus, nuncupauit. 223
    CAP. I.---Excitatio mentis ad contemplandum Deum. 225
    CAP. II.---Quod uere sit Deus, etsi insipiens dixit in corde suo: non est Deus. 227
    CAP. III.---Quod Deus non possit cogitari non esse. 228
    CAP. Iu.---Quomodo insipiens dixit in corde suo, quod cogitari non potest. 228
    CAP. u.---Quod Deus sit quidquid melius est esse quam non esse; et solus existens per se, omnia faciat de nichilo. 229
    CAP. uI.---Quomodo Deus sit sensibilis, cum non sit corpus. 229
    CAP. uII.---Quomodo sit omnipotens, cum multa non possit. 230
    CAP. uIII.---Quomodo sit misericors et impassibilis. 231
    CAP. IX.---Quomodo totus iustus, et summe iustus parcat malis, et quod iuste misereatur malis. 231
    CAP. X.---Quomodo iuste puniat, et iuste parcat malis. 233
    CAP. XI.---Quomodo uniuerse uie Domini misericordia et ueritas, et tamen iustus Dominus in omnibus uiis suis. 233
    CAP. XII.---Quod Deus sit ipsa uita qua uiuit; et sic de similibus. 234
    CAP. XIII.---Quomodo solus sit incircumscriptus et eternus, cum alii spiritus sint incircumscripti et eterni 234
    CAP. XIu.---Quomodo et cur uidetur, et non uidetur Deus a querentibus eum. 234
    CAP. Xu.---Quod maior sit quam cogitari passit. 235
    CAP. XuI.---Quod hec sit inaccessibilis, quam inhabitat. 235
    CAP. XuII.---Quod in Deo sit harmonia, odor, sapor, leuitas, pulchritudo, suo ineffabili modo. 236
    CAP. XuIII.---Quod Deus sit uita, sapientia, eternitas, et omne uerum bonum. 236 
    CAP. XIX.---Quod non sit in loco aut tempore, sed omnia sint in illo 237
    CAP. XX.---Quod sit ante et ultra omnia etiam eterna. 237
    CAP. XXI.---An hoc sit seculum seculi, siue secula seculorum. 238
    CAP. XXII.---Quod solus sit quod est, et qui est.--- Omnia Deo indigent ut sint et ut bene sint. 238
    CAP. XXIII.---Quod hoc bonum sit pariter Pater et Filius, et Spiritus sanctus; et hoc sit unum necessarium quod est omne, et totum, et solum bonum. 239
    CAP. XXIu.---Coniectatio quale et quantum sit hoc bonum. 239
    CAP. XXu.---Que et quanta bona sint fruentibus eo. 240
    CAP. XXuI.---An hoc sit gaudium plenum quod promittit Dominus. 241
    LIBER PRO INSIPIENTE AUCTORE GAUNILONE. 242
    S. ANSELMI LIBER APOLOGETICUS CONTRA GAUNILONEM. 247
    CAP. I.---Refellitur aduersarii ratiocinatio; et ostenditur id quo maius cogitari non potest, esse reipsa. 249
    CAP. II.---Magis urgetur ratiocinatio preposita; et ostenditur id quo maius cogitari nequit, cogitari posse atque adeo etiam esse. 251
    CAP. III.---Ad instantiam aduersarii: quod sequeretur insulam fictitiam esse reipsa, quia cogitatur. 252
    CAP. Iu.---Differentia inter posse cogitari, et intelligi non esse. 253
    CAP. u.---Specialis discussio uariorum aduersarii dictorum: ac primum quod initio infideliter retulerit ratiocinationem, quam refellendam suscepit. 254
    CAP. uI.---Discutitur dictum aduersarii in num. 2, quelibet falsa similiter possent intelligi, atque adeo essent. 256
    CAP. uII.---Contra dictum aliud aduersarii ibidem: nempe quod summum magnum eque possit concipi non esse; ac Deus ab insipiente concipitur. 257
    CAP. uIII.---Comparatio picture num. 3 proposita examinatur. Et unde coniici queat summum magnum, de quo aduersarius num. 4 quesierat. 257
    CAP. IX.---Summum magnum cogitari et intelligi posse: et roboratur ratio contra insipientem facta. 258
    CAP. X.---Firmitas rationis pred., et lib. clausula. 260
    LIBER DE FIDE TRINITATIS ET DE INCARNATIONE uERBI. 259
    CAP. I.---Scribendi occasio, et status questionis. 261
    CAP. II.---Quod sacre fidei questiones, quas disputamus, aut rimamur, non quilibet dialectici, sed in Scripturis sacris experti suscipere humiliter debent. 263
    CAP. III.---Quod non sunt tres dii: et quanquam sint tres res personales, una tamen est res essentialis. 265
    CAP. Iu.---Tres personas esse incarnatas, Filio incarnato, impossibile est: Filio tamen amplius conuenit incarnari, quam Patri et Spiritui sancto. 272
    CAP. u.---Cur Filius magis quam Pater aut Spiritus sanctus, incarnatus sit. 276
    CAP. uI.---Quomodo in Christo non sunt due persone, sicut sunt due nature. 278
    CAP. uII.---Quod Pater, et Filius et Spiritus sanctus non sint tres res separate, naturali Adam et Abel probatur exemplo. 279
    CAP. uIII.---Originem personarum in diuinis alia fontis, riui et lacus similitudine explicat. 280
    CAP. IX.---Quod una sit et simplex eternitas, cui punctum comparat. 282
    DE PROCESSIONE SPIRITUS SANCTI CONTRA GRAECOS. 285
    Prologus. 285
    CAP. I.---Quod communis est Latinis et Grecis fides de Trinitate. 285
    CAP. II.---Quomodo indiuisibilis unitas, et insociabilis pluralitas in Deo conueniant. 288
    CAP. III.---Quomodo unitatis Dei consequentiam restringat relatio. 289
    CAP. Iu.---Cum Filius non sit de Spiritu sancto, ipse Spiritus ex Filio procedit. 291
    CAP. u.---Euincitur Spiritum sanctum hoc, quod est, habere a Patre, contra quemdam episcopum Grecis fauentem. 293
    CAP. uI.---Spiritum sanctum, nisi esse a Patre habeat, non posse intelligi alium esse ab eo, per missionem seu processionem. 296
    CAP. uII.---Spiritus sancti processio de Patre importat eius processionem de Filio. 297
    CAP. uIII.---S. Spiritus procedit de Patre et Filio, quia procedit de solo uero Deo, qui Pater est et Filius. 298
    CAP. IX.---Missio Spiritus in nomine Filii et a Filio confimat processionem eius de Filio. 299 
    CAP. X.---Eadem processio probatur ex Christi insufflatione in apostolos. 301
    CAP. XI.---Eadem processio arguitur ex uerbis Christi: Ille de meo accipiet. 304
    CAP. XII.---Urgentur ad idem uerba alia Christi: Nemo nouit Filium nisi Pater, etc. 304
    CAP. XIII.---Spiritus sanctus procedens a Filio non est posterior aut minor. 306
    CAP. XIu.---Disparitas inter Filii ac Spiritus sancti processionem de Patre, et splendoris ac caloris processionem de sole. 307
    CAP. Xu.---Quod Greci non recte dicant S. Spiritum procedere de Patre per Filium per quem sunt omnia; sed ipse procedat ex deitate, que una est Patris et Filii. 307
    CAP. XuI.---Quod S. Spiritus non procedat a Patre per Filium; sicut omnia a Patre per uerbum sunt tacta. 309
    CAP. XuII.---Quod sicut lacus est de riuo et fonte, ita Spiritus sanctus procedat de Patre et Filio. 310
    CAP. XuIII.---Pater et Filius sunt unum principium Spiritus sancti. 311
    CAP. XIX.---Infringitur argumentum ductum ex eo quod Christus expresserit solam Spiritus sancti processionem a Patre. 312
    CAP. XX.---Eiusdem argumenti confirmatio refutatur. 314
    CAP. XXI.---Processio Spiritus sancti de Filio exprimitur, cum Spiritus sanctus dicitur Spiritus Filii. 315
    CAP. XXII.---Cur in Symbolo non sit expressa processio Spiritus sancti a Filio: et cur a Latinis fuerit adiecta, Grecis inconsultis. 317
    CAP. XXIII.---Summa doctrine et probationum processionis Spiritus sancti de Filio. 318
    CAP. XXIu.---Quod Spiritus sanctus non sit principaliter de Patre. 319
    CAP. XXu.---Processio hec nullam intra Deum prioritatem inducit nisi originis. 320
    CAP. XXuI.---ueritas processionis Spiritus sancti a Filio, ideo maxime firmatur; quia fide certa sunt, ex quibus necessario sequitur. 321
    CAP. XXuII.---Si S. Spiritus a Filio non procederet, non esset cur Filius non procederet de S. Spiritu. 321
    CAP. XXuIII.---Communia et propria Patri, ac Filio, et Spiritui sancto. 322
    CAP. XXIX.---In Deo per ea propria est personarum pluralitas; per communia uero, essentie unitas. 324
    DIALOGUS DE CASU DIABOLI. 325
    CAP. I.---Quod etiam ad angelos dicatur: Quid habes, quod non accepisti? et a Deo non sit nisi bonum et esse: et omne bonum sit essentia, et omnis essentia bonum. 325
    CAP. II.---Cur uideatur diabolus ideo non accepisse perseuerantiam, quia Deus non dedit. 328
    CAP. III.---Quod ideo Deus non dedit, quia ille non accepit. 328
    CAP. Iu.---Quomodo ille peccauit, et uoluit similis esse Deo. 332
    CAP. u.---Quod boni angeli ante casum malorum peccare potuerunt. 334
    CAP. uI.---Quomodo boni confirmati sunt in suo statu, et mali in casu suo. 334
    CAP. uII.---Questio an uoluntas, et eius conuersio ad quod non debet, sit ipsum malum quod malos facit: et cur non possit rationalis creatura per se de malo conuerti ad bonum, sicut potest de bono ad malum. 335
    CAP. uIII.---Questio proposita resoluitur. Quod uoluntas, et eius conuersio non sit ipsum malum. 336
    CAP. IX.---Quod iniustitia sit ipsum malum, et sit nichil. 337
    CAP. X.---Quomodo malum uideatur esse aliquid. 337
    CAP. XI.---Quod malum et nichil non possint per nomen suum probari aliquid esse, sed quasi aliquid. 338
    CAP. XII.---Quod angelus a se non potuit habere uoluntatem primam; et quod multa dicuntur posse aliena potestate et non posse aliena impotentia. 341
    CAP. XIII.---Quod accepta sola uoluntate beatitudinis, nec aliud posset uelle, nec illam non uelle; et quidquid uellet non esset iusta uel iniusta uoluntas. 344
    CAP. XIu.---Quod similiter sit, si sola accepta est, uoluntas rectitudinis; et idcirco utramque uoluntatem accepit simul ut et iustus, et ut beatus esset. 346
    CAP. Xu.---Quod iustitia sit aliquid. 347
    CAP. XuI.---Quod iniustitia non sit nisi absentia debite iustitie. 349
    CAP. XuII.---Cur desertor angelus non possit redire ad iustitiam. 349
    CAP. XuIII.---Quomodo malus angelus se fecit iniustum, et bonus se iustum: et quod malus sic debet Deo gratias pro bonis, que accepit, et deseruit; sicut bonus, qui seruauit accepta. 350 
    CAP. XIX.---Quod uoluntas, in quantum est, bonum sit, et nulla res malum sit. 350
    CAP. XX.---Quomodo Deus faciat malas et uoluntates et actiones: et quomodo accipiantur ab eo. 351
    CAP. XXI.---Quod malus angelus non potuit prescire se casurum esse. 352
    CAP. XXII.---Quod sciuit se non debere uelle hoc quod uolendo peccauit, et debere puniri si peccaret. 355
    CAP. XXIII.---Quod non debuit scire quia si peccaret, puniretur. 355
    CAP. XXIu.---Quod etiam bonus angelus hoc scire non debuit. 356
    CAP. XXu.---Quod ille etiamsi hoc solo dicitur iam non posse peccare, quia nunc habet hanc scientiam ex casu diaboli, tamen illi sit ad gloriam. 357
    CAP. XXuI.---Quid horremus audito nomine mali: et quid facit opera que dicitur iniustitia facere, cum ipsa et malum nichil sit. 358
    CAP. XXuII.---Unde uenit malum in angelum, qui bonus erat. 359
    CAP. XXuIII.---Quod potestas uolendi quod non debuit bona fuit semper, et ipsum uelle, bonum, quantum ad esse. 360
    CUR DEUS HOMO. 359
    Prefatio. 359
    LIBER PRIMUS. 361
    CAP. I.---Questio de qua totum opus pendet. 361
    CAP. II.---Quomodo accipienda sunt ea que dicenda sunt. 362
    CAP. III.---Obiectiones infidelium, et responsiones fidelium. 364
    CAP. Iu.---Quod he responsiones uideantur infidelibus sine necessitate, et quasi quedam picture. 365
    CAP. u.---Quod redemptio hominis non potuit fieri per aliam, quam per Dei personam. 365
    CAP. uI.---Qualiter reprehendant infideles quod dicimus Deum morte sua nos redemisse, et sic dilectionem suam erga nos ostendisse, et pro nobis expugnare diabolum uenisse. 366
    CAP. uII.---Quod nullam diabolus habebat iustitiam aduersus hominem: et quare uideatur habuisse, et cur Deus hoc modo hominem liberauerit. 367
    CAP. uIII.---Quomodo licet humilia, que dicimus de Christo, non pertineant ad diuinitatem, tamen inconueniens uideatur infidelibus ea de illo dici secundum hominem: et unde illis uideatur idem homo non sponte mortuus esse. 369
    CAP. IX.---Quod sponte mortuus sit; et quid sit, »factus est obediens usque ad mortem;« et, »propter quod Deus illum exaltauit;« et, »non uenit facere uoluntatem meam;« et, »proprio Filio suo non pepercit;« et, »non sicut ego uolo, sed sicut tu uis.« 370
    CAP. X.---Item de eisdem; quomodo aliter recte intelligi possunt. 373
    CAP. XI.---Quid sit peccare, et pro peccato satisfacere. 376
    CAP. XII.---Utrum sola misericordia, sine omni debiti solutione, deceat Deum peccata dimittere. 377
    CAP. XIII.---Quod nichil minus sit tolerandum in rerum ordine, quam ut creatura Creatori debitum honorem auferat, et non soluat quod aufert. 378
    CAP. XIu.---Cuiusmodi honor Dei sit pena peccantis. 379
    CAP. Xu.---Si Deus uel ad modicum patiatur honorem suum uiolari. 380
    CAP. XuI.---Ratio cur numerus angelorum, qui ceciderunt, restituendus sit de hominibus. 381
    CAP. XuII.---Quod alii angeli pro illis non possint restitui. 382
    CAP. XuIII.---Utrum plures futuri sint sancti homines, quam sint mali angeli. 382
    CAP. XIX.---Quod homo non possit saluari sine peccati satisfactione. 389
    CAP. XX.---Quod secundum mensuram peccati oporteat esse satisfactionem; nec eam homo per se facere possit. 392
    CAP. XXI.---Quanti ponderis sit peccatum. 393
    CAP. XXII.---Quam contumeliam fecit Deo homo, cum se permisit a diabolo uinci; pro qua satisfacere non potest. 393
    CAP. XXIII.---Quid abstuiit Deo cum peccauit, quod reddere nequit. 395
    CAP. XXIu.---Quod quandiu homo non reddit Deo quod debet, non possit esse beatus: nec excusetur impotentia. 396
    CAP. XXu.---Quod ex necessitate per Christum saluetur homo. 399
    LIBER SECUNDUS. 399 
    CAP. I.---Quod homo a Deo factus sit iustus, ut Deo fruendo beatus esset. 399
    CAP. II.---Quod homo non moreretur si non peccaset. 401
    CAP. III.---Quod cum corpore, in quo uiuit in hac uita, homo resurget. 401
    CAP. Iu.---Quod de humana natura perficiet Deus quod incepit. 402
    CAP. u.---Quod quamuis hoc necesse sit fleri; tamen hoc non faciet cogente necessitate: et que sit necessitas que aufert gratiam aut minuit; et que necessitas augeat. 402
    CAP. uI.---Quod satisfactionem per quam saluatur homo non possit facere nisi Deus homo. 403
    CAP. uII.---Quod necesse sit eumdem ipsum esse perfectum Deum et perfectum hominem. 404
    CAP. uIII.---Quod ex genere Ade, et de uirgine femina Deum oporteat assumere hominem. 405
    CAP. IX.---Quod necesse sit uerbum solum et hominem in unam conuenire personam. 407
    CAP. X.---Quod idem homo non ex debito moriatur: et quomodo possit uel non possit peccare: et cur ille, uel angelus de sua iustitia laudandus sit; cum peccare non possint. 408
    CAP. XI.---Quod moriatur ex sua potestate: et quod mortalitas non pertineat ad puram hominis naturam. 410
    CAP. XII.---Quod quamuis incommodorum nostrorum particeps sit, miser tamen non sit. 412
    CAP. XIII.---Quod cum aliis infirmitatibus nostris ignorantiam non habeat. 413
    CAP. XIu.---Quomodo mors eius preualeat numero et magnitudini peccatorum omnium. 414
    CAP. Xu.---Quomodo deleat mors eadem etiam peccata eum perimentium. 415
    CAP. XuI.---Qualiter Deus de massa peccatrice assumpsit hominem sine peccato; et de saluatione Ade et Eue. 416
    CAP. XuII.---Quomodo non necessitate mortuus est, qui non potuit esse nisi quia erat moriturus. 419
    CAP. XuIII.---Quod in Deo non sit necessitas uel impossibilitas; et quid sit necessitas cogens, et necessitas non cogens. 421
    CAP. XIX.---Quomodo uita Christi soluatur Deo pro peccatis hominum: et quomodo Christus debuit et non debuit pati. 425
    CAP. XX.---Qua ratione de morte eius sequatur humana saluatio. 428
    CAP. XXI.---Quam magna et quam iusta sit misericordia Dei. 430
    CAP. XXII.---Quod impossibile sit diabolum reconciliari. 430
    CAP. XXIII.---Quod in his que dicta sunt, ueritas ueteris et Noui Testamenti probata sit. 431
    LIBER DE CONCEPTU uIRGINALI ET ORIGINALI PECCATO. 431
    Prologus. 431
    CAP. I.---Que sit originalis, et que personalis iustitia uel iniustitia. 433
    CAP. II.---Qualiter humana natura corrupta est. 434
    CAP. III.---Quod non sit peccatum nisi in uoluntate rationali. 435
    CAP. Iu.---Quod nichil per se sit iustum aut iniustum, nisi ipsa iustitia, uel iniustitia, et quod nichil puniatur nisi uoluntas. 436
    CAP. u.---Quod malum, quod est peccatum siue iniustitia, nichil sit. 438
    CAP. uI.---Quod cum punit Deus pro peccato, non puniat pro nichilo. 440
    CAP. uII.---Quomodo semen hominis dicatur immundum et concipit in peccatis, quamuis in eo non sit peccatum. 440
    CAP. uIII.---Quod in semine sumpto de uirgine non sit peccatum neque necessitas futuri peccati. 442
    CAP. IX.---Cur peccatum quo damnatur humanum genus, magis imputetur Ade quam Eue; cum ille post et per illam peccauerit. 442
    CAP. X.---Cur grauentur peccato Ade, qui eius conscii non fuerunt. 443
    CAP. XI.---Quod propagatio de uirgine non subiaceat legi et meritis naturalis propagationis; et quod tres sint cursus rerum. 445
    CAP. XII.---Quod mala Ade nulla rectitudine ad illum hominem transeant. 446
    CAP. XIII.---Quod, etsi non esset Deus, sed purus homo, necesse tamen esset illum talem esse, qualis primus homo factus est. 447
    CAP. XIu.---Quod proposite rationi non refragetur quod scriptum est: hominem de immundo semine et in  iniquitatibus conceptum; etiamsi de aliquibus proprie dictum sit. 448
    CAP. Xu.---Quomodo massa peccatrix non sit tota peccatrix. 448
    CAP. XuI.---Cur Ioannes, et alii qui similiter concepti sunt per miraculum, non sint per se liberi a peccato. 449
    CAP. XuII.---Cur Deus incarnatus, cum de Adam posset facere homines non deos sine peccato tot, quod sufficerent. 449
    CAP. XuIII.---Quod de uirgine iusta Deus conceptus sit, non necessitate, quasi de peccatrice non posset, sed quia sic decebat. 451
    CAP. XIX.---Quomodo ista ratio et altera alibi data concordant et differant. 451
    CAP. XX.---Quod natus de uirgine, pro originali peccato habuerit originalem iustitiam. 452
    CAP. XXI.---Quare non potuit habere personalem iniustitiam. 452
    CAP. XXII.---De quantitate originalis peccati. 452
    CAP. XXIII.---Cur et quomodo peccatum descendat in infantes. 454
    CAP. XXIu.---Quod peccata parentum post Adam non computentur in originali peccato filiorum. 457
    CAP. XXu.---Quomodo peccata parentum noceant animabus filiorum. 459
    CAP. XXuI.---Quomodo tamen nullus portet peccatum patris, sed suum. 460
    CAP. XXuII.---Quid sit originale peccatum, et quod in omnibus sit equale. 460
    CAP. XXuIII.---Contra illos qui non putant infantes debere damnari. 461
    CAP. XXIX.---Quomodo impotentia habendi iustitiam excuset eos post baptismum. 462
    Declaratio cuiusdam in eumdem librum. 463
    DIALOGUS DE uERITATE. 467
    Prologus. 467
    CAP. I.---Quod ueritas non habeat principium, uel finem. 468
    CAP. II.---De ueritate significationis, et de duabus ueritatibus enuntiationis. 469
    CAP. III.---De ueritate opinionis. 471
    CAP. Iu.---De ueritate uoluntatis. 471
    CAP. u.---De actionis naturalis et non naturalis ueritate. 472
    CAP. uI.---De sensuum ueritate, et quod falsitas, que putatur esse in sensu, sit in opinione. 473
    CAP. uII.---De ueritate essentie rerum. 475
    CAP. uIII.---De diuersis intellectibus debere et non debere, posse et non posse. 475
    CAP. IX.---Quod omnis actio significet aut uerum aut falsum. 477
    CAP. X.---De summa ueritate. 478
    CAP. XI.---De ueritatis diffinitione. 479
    CAP. XII.---De iustitie diffinitione. 480
    CAP. XIII.---Quod una sit ueritas in omnibus ueris. 484
    LIBER DE uOLUNTATE. 487
    DIALOGUS DE LIBERO ARBITRIO. 489
    CAP. I.---Quod potestas peccandi pertineat ad libertatem arbitrii. 489
    CAP. II.---Quod tamen angelus et homo peccauerunt per hanc potestatem, et per liberum arbitrium: et quamuis potuerint seruire peccato, non tamen eis potuit dominari peccatum. 491
    CAP. III.---Quod postquam se fecerunt seruos peccati, liberum habuerunt arbitrium: et quid sit liberum arbitrium. 492
    CAP. Iu.---Quomodo potestatem habeant seruandi rectitudinem quam non habent. 495
    CAP. u.---Quod nulla tentatio cogat inuitum peccare. 496
    CAP. uI.---Quomodo sit nostra uoluntas potens contra tentationes, licet uideatur impotens. 498
    CAP. uII.---Quomodo uoluntas fortior sit quam tentatio, etiam cum ab illa uincitur. 499
    CAP. uIII.---Quod nec Deus potest auferre uoluntatis rectitudinem. 501
    CAP. IX.---Quod nichil sit liberius recta uoluntate. 501
    CAP. X.---Quomodo peccans sit seruus peccati; et quod maius miraculum fit, cum Deus reddit rectitudinem illam deserenti, quam cum mortuo reddit uitam 502
    CAP. XI.---Quod ista seruitus non auferat libertatem arbitrii. 503
    CAP. XII.---Cur, cum homo non habet rectitudinem, magis dicitur liber; quia, cum habet, non potest ei auferri: quam, cum eam habet, seruus; quia, cum non habet, non potest per se eam recuperare. 503
    CAP. XIII.---Quod potestas seruandi rectitudinem uoluntatis propter ipsam rectitudinem, sit perfecta diffinitio libertatis arbitri. 505 
    CAP. XIu.---Diuisio eiusdem libertatis. 506
    DE CONCORDIA PRAESCIENTIAE ET PRAEDESTINATIONIS. 507
    QUAESTIO I.---De concordia prescientie Dei cum libero arbitrio. 507
    CAP. I.---Non repugnat Dei prescientia libertati arbitrii; quia Deus prescit esse libere futurum, quod aliunde non est ex necessitate futurum. 507
    CAP. II.---Quomodo necesse sit rem esse futuram quando Deus prescit eam esse futuram; et tamen uoluntatem liberam manere: et de duplici necessitate. 509
    CAP. III.---Quod libere futura non sint necessaria necessitate precedente, sed sequente. 511
    CAP. Iu.---Si prescientia Dei necessitatem ingerit rebus quas prescit; ipsi nichil facit ex libertate, sed omnia ex necessitate. 512
    CAP. u.---Quod multa in Scripturis dicuntur necessaria et immutabilia, per comparationem ad eternitatem; que in tempore sunt libera, et possent non esse. 513
    CAP. uI.---De libertate ad ea que sunt salutis. Hic queritur ubi, et que sunt. 515
    CAP. uII.---An Dei prescientia sit a rebus: et an res sint ab eius scientia. Et quomodo mala sint a Deo. 517
    QUAESTIO II.---De concordia predestinationis cum libero arbitrio. 519
    CAP. I.---Ratio dubitandi circa libertatis et predestinationis concordiam. 519
    CAP. II.---Predestinatio non solum bonorum est, sed et malorum potest dici. 520
    CAP. III.---Predestinatio cum libertate conciliatur eodem modo quo prescientia. 520
    QUAESTIO III.---De concordia gratie et liberi arbitrii. 
    CAP. I.---Proponitur difficultas ex Scripturis circa gratie et libertatis concordiam. 521
    CAP. II.---De libertate arbitrii sine qua salutem nemo meretur; et de gratia sine qua nullus saluatur homo. 522
    CAP. III.---Rectitudo, qua salutem consequimur, nonnisi per gratiam obtinetur. 523
    CAP. Iu.---Eadem rectitudo nonnisi per gratiam conseruatur. 524
    CAP. u.---Elucidantur Scripture, que soli gratie et que soli libertati salutem tribuere uidentur. 525
    CAP. uI.---Quomodo non sit superuacaneum homines ad fidem, et ad ea que exigit, inuitare. 526
    CAP. uII.---Quod iuste arguantur qui inuitati reluctantur; quamuis sequi inuitationem nequeant absque gratia. 529
    CAP. uIII.---Quod omnis culpa et culpabilis impotentia in renatis per baptismum deleantur. 530
    CAP. IX.---Cur peccato deleto, effectus eius remaneat: et cur baptizati, atque martyres, non statim incorruptibiles fiant. 531
    CAP. X.---Quod si qui nitentes non proficiunt aut deficiunt, hoc non ex impossibilitate fiat. 533
    CAP. XI.---Quo sensu in homine iusto uel iniusto sit uoluntas recte uiuendi. 534
    CAP. XII.---Quod ex uoluntate rectitudinis aut commodi procedat omne meritum hominis, siue ad salutem, siue ad damnationem. 537
    CAP. XIII.---Unde est tam uitiosa et tam prona ad malum uoluntas. 538
    CAP. XIu.---Recapitulatio, et conclusio operis. 540
    DE AZYMO ET FERMENTATO. 541
    CAP. I.---Salua sacramenti ueritate, azymum aut fermentatum panem assumi. 541
    CAP. II.---Aptius in azymo confici sacramentum, quam in fermentato. 542
    CAP. III.---Latinos in azymo conficientes non iudaizare. 543
    CAP. Iu.---Retorquetur in Grecos argumentatio, qua probant Latinos in azymo conficientes iudaizare. 544
    CAP. u.---Loca Scripture quibus Greci contra Latinos in controuersia de fermentato abutebantur, congrue exposita, ac 1o tractatur illud »Littera occidit.« 545
    CAP. uI.---Quomodo propheta iubeat sacrificari de fermentato laudem. 547
    CAP. uII.---Connubia Latinorum de eadem cognatione in certis gradibus dissitis, male a Grecis reprobata. 548
    DE SACRAMENTORUM DIuERSITATE. 547
    Waleranni epistola que beato Anselmo scribendi argumentum prebuit. 547
    CAP. I.---Querele Waleranni de tanta diuersitate in sacramentorum celebratione. 549
    CAP. II.---Cur aliqui fermentatum adhibeant in mysteriis. 549
    CAP. III.---Cur unicum et non multiplex crucis signum super panem et calicem formetur a plerisque. 549
    CAP. Iu.---Cur calix uelo seu palla operiatur a principio. 550 
    RESPONSIO AD WALERANNI QUERELAS. 551
    CAP. I.---uarietatem rituum cum unitate fidei coherere. 552
    CAP. II.---Ad querelas de une signi crucis formatione. 553
    CAP. III.---De operimento calicis inter sacrificandum. 553
    OFFENDICULUM SACERDOTUM. 555
    DE NUPTIIS CONSANGUINEORUM. 557
    CAP. I.---Que sit ratio prohibitionis coniugiorum inter sanguine iunctos. 557
    CAP. II.---Iudaica quedam connubia cur inter cognatos permissa. 557
    CAP. III.---Ratio contrarii edicti in lege gratie. 558
    CAP. Iu.---Alia eiusdem edicti ratio communis plerisque Iudaicis inter cognatos connubiis, item uetitis. 558
    CAP. u.---Exponitur que sit turpitudo detegi uetita, ad rationis proposite intelligentiam. 559
    CAP. uI.---Concluditur ratio proposita et declarantur uetita inter quosdam sanguine iunctos connubia ob reuerentiam quam sibi inuicem debent. 560
    CAP. uII.---Cur ea prohibitio apud Christianos ad ulteiores gradus protendatur quam apud Iudeos. 560
    DIALOGUS DE GRAMMATICO. 
    CAP. I.---An grammaticus sit substantia, an qualitas: proponuntur rationes in utramque partem. 561
    CAP. II.---Rationes propositie redarguuntur. 561
    CAP. III.---Rationes proposite contra redarguentem firmantur. 562
    CAP. Iu.---uitium syllogismorum cap. 2 propositorum. 563
    CAP. u.---Quid ex predictis syllogismis effici legitime ualeat, in eorum uno docetur. 564
    CAP. uI.---Alterum sophisma discutitur ex dictis. 564
    CAP. uII.---Iterum discutitur prius argumentum cap. 2 propositum. 565
    CAP. uIII.---Examen argumenti cap. 5 propositi. 567
    CAP. IX.---An sit aliquis grammaticus non homo. 568
    CAP. X.---Grammaticus an sit prima, an secunda substantia. 569
    CAP. XI.---Hominem non esse grammaticum. 569
    CAP. XII.---Homo et grammaticus, quam uarie significent sua significata. 570
    CAP. XIII.---De formali significatione uocis grammaticus. 571
    CAP. XIu.---Grammaticum esse significatiuum grammatice, siue significare scientiam grammaticam. 572
    CAP. Xu.---Exemplo albi doctrina proposita explicatur. 574
    CAP. XuI.---Quomodo grammaticus sit qualitas. 574
    CAP. XuII.---De Aristotelis sensu in tractatu De categoriis. 575
    CAP. XuIII.---Quod dialectici appellent uoces nomine rerum quarum sunt significatiue. 576
    CAP. XIX.---Utrum grammaticus, cum designet habentem qualitatem, spectet ad categoriam, habere. 577
    CAP. XX.---Quomodo ex significatis uocis albus non exsurgat unum. 579
    CAP. XXI.---Quod albus non significet aliquid habens albedinem; sed duntaxat significet habens albedinem 580
    LIBER DE uOLUNTATE DEI. 581
    CAP. I.---uoluntas Dei que dicatur. 581
    CAP. II.---uoluntas Dei multipliciter dicitur. 582
    CAP. III.---Quarumdam ambiguitatum elucidatio. 583
    CAP. Iu.---Alie dubitationes tolluntur. 583
    CAP. u.---De diuina uoluntate, efficiente, approbante, concedente, permittente. 584

OPERUM PARS SECUNDA.---ASCETICA ET PARAENETICA.
    HOMILIAE ET EXHORTATIONES. 585
    Homilia prima. In illud Ecclesiastici: »In omnibus requiem quesiui, et in hereditate eius morabor; tunc precepit, et dixit mihi Creator omnium, et qui creauit me requieuit in tabernaculo meo.« 585
    Homilia II.---In euangelium secundum Mattheum. »uidens turbas iehsu ascendit in montem. Et cum sedisset, docebat discipulos suos dicens: Beati pauperes,« etc. 595
    Homilia III.---In euangelium secundum Mattheum. »Iussit iehsu discipulos suos ascendere in nauiculam, et precedere eum trans fretum.« etc. 597
    Homilia Iu.---In euangelium secundum Mattheum: »Post dies sex, assumpsit iehsu Petrum, et Iacobum et Ioannem fratrem eius: et duxit illos in montem excelsum seorsum; et transfiguratus est ante eos.« Etc. 602
    Homilia u.---In Euangelium secundum Mattheum: »Dixit Dominus iehsu discipulis suis parabolam hanc: Assimilatum est regnum celorum homini regi, qui uoluit rationem ponere cum seruis suis. Et cum cepisset rationem  ponere, oblatus est ei unus, qui debebat ei decem millia talenta.« Et reliqua. 617
    Homilia uI.---In euangelium secundum Lucam: »Postquam impleti sunt dies purgationis eius secundum legem Moysi, tulerunt illum in Ierusalem, ut sisterent eum Domino, sicut scriptum est in lege Domini: Quia omne masculinum adaperiens uuluam, sanctum Domino uocabitur.« Et reliqua. 621
    Homilia uII.---In euangelium secundum Lucam: »Ibant parentes eius per omnes annos Ierusalem, in die solemni Pasche. Et cum factus esset annorum duodecim, ascendentibus illis in Hierosolymam secundum consuetudinem diei festi, consummatisque diebus cum redirent, remansit puer iehsu in Ierusalem: et non cognouerunt parentes eius.« Et reliqua. 627
    Homilia uIII.---In euangelium secundum Lucam: »Factum est cum baptizaretur omnis populus; et Iesu baptizato et orante, apertum est celum« Et reliqua. 630
    Homilia IX.---In euangelium secundum Lucam: »Intrauit iehsu in quoddam castellum: et mulier quedam, Martha nomine, excepit illum,« etc. 644
    Homilia X.---In euangelium secundum Lucam: »Cum intraret iehsu in domum cuiusdam principis Phariseorum Sabbato manducare panem, et ipsi obseruabant eum.« Et reliqua. 649
    Homilia XI.---In euangelium secundum Lucam: »Homo quidam fecit cenam magnam, et uocauit multos. Et misit seruum suum hora cene dicere inuitatis ut uenirent; quia iam parata sunt omnia. Et ceperunt simul omnes excusare. Primus dixit ei.« Et reliqua. 651
    Homilia XII.---In euangelium secundum Lucam: »Dixit iehsu discipulis suis parabolam hanc: Homo quidam, erat diues, qui habebat uillicum; et hic diffamatus est apud illum quasi dissipasset bona ipsius. Et uocauit illum, et ait illi.« Et reliqua. 655
    Homilia XIII.---In euangelium secundum Lucam »Dum iret iehsu in Ierusalem, transibat per mediam Samariam et Galileam.« Et reliqua. 660
    Homilia XIu.---In euangelium secundum Ioannem: »Erat quidam regulus cuius filius infirmabatur Capharnaum,« etc. 664
    Homilia Xu.---In euangelium secundum Ioannem: »Ego sum pastor bonus. Bonus pastor animam suam ponit pro ouibus suis. Mercenarius autem, et qui non est pastor, cuius non sunt oues proprie, uidet lupum uenientem, et dimittit oues, et fugit; et lupus rapit, et dispergit oues. Mercenarius autem fugit, quia mercenarius est, et non pertinet ad eum de ouibus.« Et reliqua. 670
    Homilia XuI.---In illud: »Decebat enim cum propter quem omnia et per quem omnia,« etc. 673
    SERMO DE PASSIONE DOMINI. 675
    EXHORTATIO AD CONTEMPTUM TEMPORALIUM ET DESIDERIUM AETERNORUM. 677
    ADMONITIO MORIENTI. 685
    CARMEN DE CONTEMPTU MUNDI. 687
    ALIUD. 705
    LIBER MEDITATIONUM ET ORATIONUM. 709
    Prologus. 709
    Meditatio prima.---De humane conditionis dignitate et miseria. 709
    Meditatio II.---De terrore iudicii ad excitandum in se timorem. 722
    Meditatio III.---Deploratio male amisse uirginitatis. 725
    Meditatio Iu.---Quomodo peccator excitet animam suam ad corrigenda peccata. 729
    Meditatio u.---Unde uiuat anima, et unde uiuat caro: et de gloria bone anime, et de infelicitate male anime, quando exeunt de corpore. 733
    Meditatio uI.---Ad roborandum spiritum ne desperemus; quia si ueram penitentiam agimus, ueram misericordiam sine dubio de omnibus peccatis nostris inueniemus. 736
    Meditatio uII.---Nihil stabile in mundo, etc. 741
    Meditatio uIII.---Eleuatio penitentis ad Patrem. 745
    Meditatio IX.---De humanitate Christi. 748
    Meditatio X.---De Passione Christi. 761
    Meditatio XI.---De redemptione humana. 762
    Meditatio XII.---De humanitate Christi. 769
    Meditatio XIII.---De Christo. 773
    Meditatio. XIu. 779
    Meditatio Xu.---De preteritorum beneficiorum Christi memoria, de presentium experientia, et exspectatione futurorum. 785
    Meditatio XuI.---Siue meditationis Xu pars secunda. ---De presentibus beneficiis Dei. 792
    Meditatio XuII.---Siue meditationis quinte decime pars tertia.---De futuris beneficiis Dei. 795 
    Meditatio XuIII.---Gratiarum actiones pro beneficiis diuine misericordie; et petitio diuini adiutorii. 798
    Meditatio XIX.---De dulcedine diuine maiestatis, et de aliis multis. 803
    Meditatio XX.---Querimonia de absentia Dei. 809
    Meditatio XXI.---Excitans animam ad querendum et inueniendum Deum. 814
    MEDITATIO SUPER MISERERE. 821
    ORATIONES. 855
    Oratio I.---Ad sanctam Trinitatem. 855
    Oratio II.---Ad Deum Patrem per merita Filii incarnati. 858
    Oratio III.---Ad Deum.---Contra tres inimicos qui peccatorem grauius multoties infestant et, nisi misericordia Dei eum tueatur, sepius ad mortem uulnerant, scilicet inanis gloria, inuidia, superbia. 865
    Oratio Iu.---Cum peccator de iniquitatibas suis multum est anxius easque coram Deo, omni postposita uerecundia expandit. 868
    Oratio u.---Ad Deum.---Ad obtinendam cordis compunctionem in oratione. 871
    Oratio uI.---Ad Deum.---Ne peccator pro ullo peccato desperare debeat, quia pius est et misericors Dominus, nec uult mortem peccatoris, sed uitam. 872
    Oratio uII.---Ad Deum.---Cum confessione peccatorum et humili petitione gratie. 875
    Oratio uIII.---Ad Deum. 876
    Oratio IX.---Ad Deum. 876
    Oratio X.---Ad Deum.---Pro uitiis resecandis, et uirtutibus obtinendis. 877
    Oratio XI.---Ad Deum. 885
    Oratio XII.---Ad Deum.---Laus Dei, cum gratiarum actione deuota. 885
    Oratio XIII.---Ad Deum.---Pro patre et matre, et parentibus et amicis. 887
    Oratio XIu.---Ad Spiritum sanctum. 888
    Oratio Xu.---Ad Christum.---Cum recordatione beneficiorum eius, et humane miserie. 888
    Oratio XuI.---Ad Christum.---Pro gratia lacrymarum obtinenda ex peccatorum recordatione. 891
    Oratio XuII.---Ad Christum.---Cum ardenti desiderio solum Christum amandi. 894
    Oratio XuIII.---Ad Christum.---Quem unum esurit et sitit anima Christiana. 897
    Oratio XIX.---Ad Christum.---Quando dissolui cupit et esse cum Christo secundum dictum Apostoli. 899
    Oratio XX.---Ad Christum.---Ad accendendum in se amorem Dei et Christi desiderium. 902
    Oratio XXI.---Ad Christum.---Oratio serui Dei de se humiliter sentientis. 905
    Oratio XXII.---Ad Christum.---Oratio penitentis diuinum auxilium humiliter postulantis. 906
    Oratio XXIII.---Ad Christum.---Pro amicis. 906
    Oratio XXIu.---Ad Christum.---Pro inimicis. 908
    Oratio XXu.---Ad Christum.---Cum sacerdos multum timet ne officium altaris, quod gerit, magis et noceat quam proficiat; et quod consilium de hac re capiat. 910
    Oratio XXuI.---Ad Christum.---Cum sacerdos diligenter contemplatur quam misericorditer Redemptor noster naturam nostri limi unde nos fecit, pro nobis suscepit. 913
    Oratio XXuII.---Ad Christum.---Cum sacerdos corpus Christi et sanguinem in manibus tenet, tenensque dulciter ecordatur quos dolores in cruce pro nobis passus est. 917
    Oratio XXuIII.---Ad Christum.---Facienda a sacerdote ante consecrationem corporis Christi. 919
    Oratio XXIX.---Facienda a sacerdote ante missam. 921
    Oratio XXX.---Pro sacerdote qui habet celebrare. 925
    Oratio XXXI.---Pro sacerdote celebraturo. 925
    Oratio XXXII.---Ad idem faciendum. 926
    Oratio XXXIII.---Ad idem faciendum. 926
    Oratio XXXIu.---Ad Christum.---Ante perceptionem corporis et sanguinis Christi. 927
    Oratio XXXu.---Ad Christum.---Ante perceptionem corporis Christi. 927
    Oratio XXXuI.---Ad Deum et ad omnes sanctos. 927
    Oratio XXXuII.---Ad Deum. 929
    Oratio XXXuIII.---Ad Christum. 930
    Oratio XXXIX.---Ad Christum et omnes sanctos. 931
    Oratio XL.---Rhythmus ad Deum et omnes sanctos. 931
    Oratio XLI.---Ad crucem Domini. 935
    Oratio XLII.---Ad sanctam crucem. 937
    Oratio XLIII.---Ad crucem Domini.---De sancta cruce et beata uirgine, et bono latrone. 939
    Oratio XLIu.---Ad crucem Domini.---Laus sancte  crucis. 941
    Oratio XLu.---Ad crucem Domini.---Eleuatio ad sanctam crucem. 942
    Oratio XLuI.---Ad sanctam uirginem Mariam---Cum recordatione meritorum eiusdem et malorum nostrorum. 942
    Oratio XLuII.---Ad sanctam uirginem Mariam. 943
    Oratio XLuIII.---Ad sanctam uirginem Mariam. 946
    Oratio XLIX.---Ad eamdem Dei matrem. 946
    Oratio L.---Ad sanctam uirginem Mariam.---Cum recordatione peccatorum ad excitandum torporem. 948
    Oratio LI.---Ad sanctam uirginem Mariam.---Cum mens timore premitur. 950
    Oratio LII.---Ad sanctam uirginem Mariam.---Cum meditatione et laude meritorum eius. 952
    Oratio LIII.---Ad sanctam uirginem Mariam, et ad sanctum Ioannem euangelistam. 959
    Oratio LIu.---Ad sanctam uirginem Mariam. 960
    Oratio Lu.---Ad eamdem sanctam uirginem Mariam. 961
    Oratio LuI.---Ad sanctam uirginem Mariam. 962
    Oratio LuII.---Ad sanctam uirginem Mariam.---In Annuntiatione eius. 963
    Oratio LuIII.---Ad sanctam uirginem Mariam.---In partu eius. 963
    Oratio LIX.---Ad sanctam uirginem Mariam.---In Purificatione eius. 964
    Oratio LX.---Ad sanctam uirginem Mariam.---In Assumptione eius. 965
    Oratio LXI.---Rhythmus ad sanctam uirginem Mariam et ad omnes sanctos. 965
    Oratio LXII.---Ad angelum custodem. 967
    Oratio LXIII.---Ad sanctum Ioannem Baptistam.--- Cum recordatione peccatorum. 969
    Oratio LXIu.---Ad sanctum Petrum apostolum.---Cum lamentabili deploratione peccatorum. 972
    Oratio LXu.---Ad sanctum Paulum apostolum.---Cum terrore iudicii extremi et peccatorum. 975
    Oratio LXuI.---Ad sanctum Andream apostolum. 983
    Oratio LXuII.---Ad sanctum Ioannem euangelistam. ---Pro timore damnationis. 985
    Oratio LXuIII.---Ad eumdem apostolum.---Pro gemina Dei dilectione et proximi impetranda. 988
    Oratio LXIX.---Ad sanctum Stephanum.---Cum retractatione caritatis, et obdormitionis eiusdem. 992
    Oratio LXX.---Ad sanctum Laurentium. 997
    Oratio LXXI.---Ad sanctum Martinum.---Pro homine in abysso peccatorum existente. 999
    Oratio LXXII.---Ad sanctum Benedictum. 1005
    Oratio LXXIII.---Ad sanctum Dunstanum.---Cum recordatione miraculorum eius. 1007
    Oratio LXXIu.---Ad sanctam Mariam Magdalenam.--- Cum retractatione amoris ad Christum. 1010
    Oratio LXXu.---Prelati ad quemcunque sanctum ecclesie sue patronum. 1012
    DE PACE ET CONCORDIA. 1015
    CAP. I.---Quomodo cum proximo pacem seruare debe mus. 1015
    CAP. II.---De obedientia prelato exhibenda. 1017
    CAP. III.---De munditia cordis Deo exhibenda. 1019
    TRACTATUS ASCETICUS. 1021
    CAP. I.---De monachi destinatione uel fine. 1021
    CAP. II.---De cogitatione. 1023
    CAP. III.---De concupiscentia carnis ac spiritus. 1026
    CAP. Iu.---De castitate. 1029
    CAP. u.---De spirituali scientia. 1033
    ORATIO dicenda ante perceptionem corporis et sanguinis Domini. 1035
    Monitum in sancti Anselmi uersus. 1035
    SALUTATIO AD IESUM CHRISTUM. 1035
    HYMNI ET PSALTERIUM DE S. MARIA. 1035
    uERSUS DE LANFRANCO. 1049
    DE uERBIS ANSELMI. 1051
    QUAEDAM DICTA UTILIA ex dictis S. Anselmi. 1051

OPERUM PARS TERTIA.---EPISTOLARUM LIBRI QUATUOR.
    Monitum. 1057
    LIBER PRIMUS, epistolas continens quas scripsit Anselmus nondum abbas. 1059
    EPIST. I.---Ad Lanfrancum.---De ipsius in archiepiscopum electione gratulatur. Et ei scyphum amice donatum amice remittit. 1059
    EPIST. II.---Ad Odonem et Lanzonem---Sanctioris uite normam a Lanzone rogatus prescribit. 1063
    EPIST. III.---Ad Robertum monachum.---Eius preces et Anastasii commonachi amicitiam requirit. 1067
    EPIST. Iu.---Ad Gondulphum.---Etsi infrequentius scribat, non tamen obliuisci eius, ad quem esset frequentius scribendum. 1068 
    EPIST. u.---Ad Henricum.---Se Henricum impensius amare propter bonos mores et religiosam conuersationem: et quod amici absentia per obedientiam sustinenda est. 1069
    EPIST. uI.---Ad Hugonem.---Instruit Hugonem ut prelati sui licet indisciplinati onus sustineat, nec ab eo discedat. 1070
    EPIST. uII.---Ad Gondulphum.---Gratias agit Gondulpho propter beneficia ab eodem in Beccenses collata. 1071
    EPIST. uIII.---Ad Herluinum.---Exhortatio ad seculi odium accendens. 1072
    EPIST. IX.---Ad Gerbertum abbatem.---Gratulatur abbati quod suo rogatu uidue afflicte succurrerit. 1073
    EPIST. X.---Ad Rodulfum.---Se nusquam dixisse quod non amplius ei suos libros prestarent: imo ad omnia ei prestanda sincere se esse paratum. 1074
    EPIST. XI.---Ad eumdem.---Rodulfum erigit, quem prepositure negotia a frequentioris lectionis, et orationis opere reuocabant, et qui se illis imparem iudicabat. 1075
    EPIST. XII.---Ad Lanfrancum.---Gratias agit de muneribus. 1076
    EPIST. XIII.---Ad Girardum.---Seculi relinquendi cupidum monet adire Lanfrancum; a quo accipiet quo es alienum dissoluat. 1078
    EPIST. XIu.---Ad Gondulfum.---Testatur singularem in Gondulfum amorem ut iam in epist. 4 et 7 supra. 1079
    EPIST. Xu.---Ad Henricum.---Quod non expediat in Italiam contendere ad sororem iugo seruitutis liberandam. 1080
    EPIST. XuI.---Ad Auesgotum.---Causatur impedimenta ob que commendati iuuenis studiorum curam moneat suscipere. 1082
    EPIST. XuII.---Ad Guillelmum et Rogerium.---Suarum orationum communionem pollicetur. 1083
    EPIST. XuIII.---Ad Lambertum et Folceradum auunculos suos.---Rogat se certiorem fieri de auunculorum incolumitate. 1084
    EPIST. XIX.---Ad Lanfrancum.---Gratulatur Lanfranco quod Beccum potius quam alio miserit nepotem, et Girardi moram excusat. 1084
    EPIST. XX.---Ad Gondulfum.---De tribus orationibus ad Deiparam. 1086
    EPIST. XXI.---Ad Rodulfum---Rodulfum obtestatur describere notis musicis Antiphonarium. 1086
    EPIST. XXII.---Lanfranci ad Anselmum.---Preces Anselmi et aliorum efflagitat: et suum ei nepotem commendat. 1087
    EPIST. XXIII.---Lanfranci ad Lanfrancum et Guidonem. ---Lanfranci archiepiscopi ad nepotem eiusque sodalem, tum Becci agentes tirocinium monachos. 1088
    EPIST. XXIu.---Ad Lanfrancum de nepote Becci suscepto ad tirocinium, de quo epist. 19 et 22 supra. Et ei commendat Mauritium capite laborantem. 1088
    EPIST. XXu.---Ad Henricum.---Isti Mauritium monachum ex capite laborantem commendat. 1089
    EPIST. XXuI.---Ad Gondulfum.---Pro transmissis muneribus amico non esse habendas gratias: sollicitus est adhuc de Mauritio monacho. 1089
    EPIST. XXuII.---Ad Herluinum.---Se in dies orationem Deo fundere nomine Herluini, licet suas monitiones uix legeret. Et rogat eum ut erga Mauritium se fratrem exhibeat. 1089
    EPIST. XXuIII.---Ad Albertum.---Conuersionem a seculo suggerit: Mauritium et commendat, ut arte sua medica ipsum curet. 1090
    EPIST. XXIX.---Ad Lanzonem.---Lanzonem monet ut a diaboli tentationibus caueat. 1093
    EPIST. XXX.---Ad Arnulfum.---Consulit non eligere locum ubi doceat, sed ubi magis doceatur. 1102
    EPIST. XXXI.---Ad Lanfrancum.---De Lanfranci nepotis sancto profectu, et de capitis dolore quo laborabat. 1102
    EPIST. XXXII.---Ad Henricum.---Habet gratias pro Mauritio monacho diligenter curato. 1104
    EPIST. XXXIII.---Ad Gondulfum.---Non esse scribendum amico, cuius memoria perpetuo sit in corde. 1105
    EPIST. XXXIu.---Ad Mauritium.---Gratulatur Mauritio de bona ualetudine restituta; postulat regulam S. Dunstani et librum Bede De temporibus. 1105
    EPIST. XXXu.---Ad Mauritium.---Quod non scribat ob penuriam tabellariorum qui epistolas deferant; petit aphorismos cum glossis. 1107
    EPIST. XXXuI.---Ad Albertum.---Refert gratias de  Mauritii Beccensis cura, et consulit fugam seculi. 1108
    EPIST. XXXuII.---Ad Frodelinam.---Paciscitur mutuam cum ea meritorum communionem. 1109
    EPIST. XXXuIII.---Ad Guillelmum.---De litteris Guillelmi sibi addais gaudet, eumque a seculi uanitate auertit. 1110
    EPIST. XXXIX.---Ad Mauritium.---Se accepisse munera transmissa. 1111
    EPIST. XL.---Ad Helgotum.---Commendat ei Rogerii abbatis fratrem. 1111
    EPIST. XLI.---Ad Lanfrancum.---Lanfranci modestiam de munerum tenuitate predicat; et de monachorum abstinentia suam sententiam profert. 1112
    EPIST. XLII.---Ad Henricum.---Dolet quod uix scribendi uixque legendi et orandi otium habent. 1113
    EPIST. XLIII.---Ad Herluinum, Gondulfum et Mauritium. ---Beccenses monachos, in Cantuariensi Ecclesia tum degentes, adhortatur ut meliora semper proficiunt. 1113
    EPIST. XLIu.---Ad Hernostum.---Acerrimis oppressum doloribus ad patientiam excitat. 1115
    EPIST. XLu.---Ad Lambertum et Folceraldum.---Ne lethargico mundi somno corripiantur. 1116
    EPIST. XLuI.---Ad Folceraldum.---Se miro eius uisendi teneri desiderio, sed detineri ex eo quod in Francia milites iter liberum nulli facerent. 1116
    EPIST. XLuII.---Ad Petrum.---De honestis gratulatur studiis, et ad puriorem uitam hortatur. 1117
    EPIST. XLuIII.---Ad Lanfrancum.---Expostulat de honorifica compellatione. 1118
    EPIST. XLIX.---Ad Henricum.---Gratias agit pro auro, in quo tamen plus laudatur dantis animus quam munus. Et ueniam petit pro Osberno. 1119
    EPIST. L.---Ad Gondulfum.---Familiaris est epistola. 1119
    EPIST. LI.---Ad Mauritium.---De acceptis Mauritii litris et proximo illius in Northmanniam reditu. Poscit ut secum deferat aphorismos cum glossis. 1120
    EPIST. LII.---Ad Fulconem.---Ut oblatam dignitatem quam sine inobedientia non potest recusare. 1121
    EPIST. LIII.---Ad Gualterum---Ut propter calumniam non abiiciat gregis commissi curam. 1121
    EPIST. LIu.---Ad Henricum.---Ut maleuolorum inuidiam et calumnias patienter sustineat. 1122
    EPIST. Lu.---Ad Mauritium.---Gratulatur quod audiat Arnuifum Grammaticum. 1124
    EPIST. LuI.---Ad Guillelmum.---De comite excommunicato qui sacris se immiscebat. De presbyteris incontinentibus, et de lapsis sacros ordines habentibus. 1125
    EPIST. LuII.---Ad Lanfrancum.---De Lanfranco nepote bona rescribit, nec non de Osberno. Et mittit B. Pauli Epistolas. 1129
    EPIST. LuIII.---Ad Henricum.---Ei commendat Osbernum. 1130
    EPIST. LIX.---Ad Gondulfum. De muneribus ab ipso missis gratias agit suo et Hugonis atque Basilie nomine. 1131
    EPIST. LX.---Ad Mauritium.---Exigit ab eo epistolas et eum collaudat quod ab omnibus ubique amatur. 1131
    EPIST. LXI.---Durandi ad Anselmum.---Laus meditationum Anselmi, a quo exigit B. Pauli epistolas. 1132
    EPIST. LXII.---Ad Durandum.---Respondet precedenti. 1133
    EPIST. LXIII.---Ad Lanfrancum.---Ut examinet editum a se Monologium. 1134
    EPIST. LXIu.---Ad Henricum.---Obedientiam et patientiam consulit. 1135
    EPIST. LXu.---Ad Mauritium.---De Mauritii ex Anglia reuersione Beccum, et de Monologii correctione. 1136
    EPIST. LXuI.---Ad Lanfrancum.---Guidonis Beccensis neophyti reditum in Northmanniam concupiscit. 1137
    EPIST. LXuII.---Ad Rogerium.---Prestolatur uenturum Rogerium. 1138
    EPIST. LXuIII.---Ad Lanfrancum.---De nonnuliis a Lanfranco animaduersis in Anselmi opusculo: que ipse sancti Augustini auctoritate propugnat. 1138
    EPIST. LXIX.---Ad Gondulfum.---De pontificio honore gratulatur. 1139
    EPIST. LXX.---Ad Mauritium.---Commonet ut absentiam sui patienter toleret, quandiu Deus de illis sic disposuerit. 1140
    EPIST. LXXI.---Ad Paulum.---Letatur de eius prouectione ad abbatiam B. Albam et qualiter in ea se gerere debeat, prescribit. 1141
    EPIST. LXXII.---Ad Humfridum.---Orat ut eius institutioni uacet qui suas ad eum epistolas defert. 1142
    EPIST. LXXIII.---Ad Idam.---Commendat eam a caritate  in Beccenses et quoslibet. 1143
    EPIST. LXXIu.---Ad Rainaldum.---De non euulgando passim Monologio. 1144
    EPIST. LXXu.---Ad Gilbertum.---Se amici absentiam egerrime ferre. 1144
    EPIST. LXXuI.---Ad Gualterum.---Gratias refert, et de proposite questionis solutione se excusat. 1145
    EPIST. LXXuII.---Ad Adalam.---Ut ipsa militi ueterano militie uacationem impetrat a filio suo. 1146
    LIBER SECUNDUS, epistolas continens quas scripsit Anselmus, cum abbas Beccensis ageret. 1147
    EPIST. I.---Ad Lanfrancum.---De eius in Beccenses eleemosyna gratias agit; et Beccensis cenobii penuriam exponit. 1147
    EPIST. II.---Ad Lanfrancum.---Referuntur gratie ob liberalitatem, et speciatim pro auro quod ad conficiendum calicem miserat. 1149
    EPIST. III.---Ad Gondulfum.---Illi quantumuis episcopo familiarem amicitiam protestatur; et Beccensis monachos quod in Angliam mittit, ei commendat. 1150
    EPIST. Iu.---Ad Balduinum.---Commendatissimos Beccenses monachos in Angliam nauigantes eius cure ac regimini committit. 1151
    EPIST. u.---Ad Henricum.---Ipsi eosdem Beccenses commendat. 1152
    EPIST. uI.---Anselmi et Ricardi ad Ricardum et Rohaidim. ---De beneficiis gratias agit, et Beccenses quos eius instantia in Angliam mittit eius prouidentie dimittit. 1152
    EPIST. uII.---Ad Ricardum et monachos Beccenses.--- Ut Beccenses in Angliam delati religiose uiuant, et Henricus camerarius ab ebrietate prohibeatur. 1153
    EPIST. uIII.---Ad Mauritium.---De monacho diutius morante in curia. Et de malo; an aliquid sit. 1155
    EPIST. IX.---Ad monachos Beccenses.---De prospero sui in Angliam aduentu; quem et domine Eue uult nuntiari. 1158
    EPIST. X.---Ad Rodulfum.---Letatur de Rodulfo ad religiosam uitam conuerso. 1158
    EPIST. XI.---Ad Hugonem.---De quibusdam Anselmi opusculis ab archiepiscopo requisitis. Et quod nomen abbatis in titulo operum suorum prefixerit ut equiuocationem excluderet. 1159
    EPIST. XII.---Ad Helinandum.---Hortatur ut perseueret et diaboli uariis tentationibus quas describit, constanter resistat. 1160
    EPIST. XIII.---Ad Lanfrancum.---Ad eum mittit Gislebertum, quem ut breui remittat precatur. 1163
    EPIST. XIu.---Ad monachos Beccenses.---Ut monachus, qui inuito abbate Parisiis propter studia in monasterio S Maglorii morabatur, ad suum monasterium redeat. 1163
    EPIST. Xu.---Ad Fulconem.---Exorat ut mitius agatur cum apostata monacho penitente. 1164
    EPIST. XuI.---Ad Gislebertum.---Gratulatur ad abbatie Westmonasteriensis regimen assumpto. 1165
    EPIST. XuII.---Ad Hugonem.---Mutandos esse titulos duorum opusculorum, quorum unum Monologium, alterum Proslogion uult inscribi. 1166
    EPIST. XuIII.---Ad monachos Beccenses.---De prospera sua in Angliam nauigatione. 1167
    EPIST. XIX.---Ad Guillelmum.---Seculi militi suadet dare nomen militie Christi. 1167
    EPIST. XX.---Ad Henricum.---De Folceraldo Beccum transmittendo: ut ibi sub Anselmi regimine degat, petit epistolam Sigillo abbatis munitam. 1170
    EPIST. XXI.---Ad Folceraldum.---Quod ei non expedit uenire Beccum ut redeat: nec debeat suscipi sine litteris abbatis sui sigillo signatis. 1170
    EPIST. XXII.---Ad Hugonem.---Suggerit ei monita quibus erudiat seculares qui ipsum adeunt. 1171
    EPIST. XXIII.---Ad Petrum.---Quod clericus priusquem stabilitatem libere promiserit, non potest inuitus ab abbate detineri. Quodque in eo monasterio manere debet in quo prius petitionem et uotum monachi fecit. 1173
    EPIST. XXIu.---Ad Idam.---Illi magnas gratias agit de beneficiis in se ac reliquos sui gratia collatis. 1174
    EPIST. XXu.---Ad Guillelmum.---Ut si diligat Anselmum, ueniat Beccum, et seculum fugiat. 1175
    EPIST. XXuI.---Ad monachos Beccenses.---Eos hortatur ut absente cenobiarcha uiuant integerrime: et eis sue in Anglia more causas reddit. 1176
    EPIST. XXuII.---Ad Robertum.---Ut qui relicto monasterio  suo absque causa et ipso absente discesserat, eo reuertatur. 1179
    EPIST. XXuIII.---Ad Haymonem et Raynaldum monachos. ---Ut Becci cucullam induant, qui e longinquo illuc uenerant Anselmi conuisendi ergo, eos uehementer hortatur. 1179
    EPIST. XXIX.---Ad Henricum.---Ut quantocius mundum relinquat. 1181
    EPIST. XXX.---Ad Walchelmum.---Quod monachum ad tempus datum non possit retinere in ito abbate qui eum repetit. Et intercedit pro Gisleberto. 1182
    EPIST. XXXI.---Gregorii pape ad Anselmum---Eius precibus se et ecclesiam commendat, et ei precipit ut iustitiam faciat cuidam conuerso suo. 1183
    EPIST. XXXII.---Urbani II ad Anselmum.---Ut episcopo rerum ecclesiasticarum imperitiori adsit. Ut non differat sedem apostolicam uisitare, et ad eam mittere que Hubertus subdiaconus eius legatus collegerat ex censu B. Petri. 1184
    EPIST. XXXIII.---Anselmi ad Urbanum.---Exponit duram quam Beluacensis episcopus et a clericis et a laicis patitur persecutionem. Et postulat sedis apostolice priuilegium pro suo monasterio contra episcopalem dominationem. 1184
    EPIST. XXXIu.---Ad Urbanum.---Timet ne episcopus tam grauibus erumnis obruatur; eumque optat episcopatu absolui. 1186
    EPIST. XXXu.---Ad Ioannem.---De falsa et impia assertione cuiusdam qui tres personas in Deo dicebat esse tres res. 1187
    EPIST. XXXuI.---Ad Gislebertum.---Laudat uite ab abbate institute rationem. Fratrem quem in claustrum reduxerat ei dimittit. 1188
    EPIST. XXXuII.---Ad Idam.---Quod debet niti ad profectum qui cupit defectum uitare. 1188
    EPIST. XXXuIII.---Ad Robertum.---Peccare statuens et diuinitus impeditus, si postea letetur se non peccasse, reus non est ac si crimen ipsum commisisset a Deo desertus. 1189
    EPIST. XXXIX.---Ad Lambertum.---Hunc nobilem uirum ad uitam monasticam hortatur. 1190
    EPIST. XL.---Ad Ermengardam.---Ipsa, consentiente uiro, uouerat continentiam: sed cum uir monachus uellet fieri, ipsa non uult: unde eam precatur Anselmus ut annuat. 1191
    EPIST. XLI.---Ad Fulconem.---De Roscelino. qui Lanfrancum et Anselmum secum sentire dicebat in Deo esse tres res, et uere dici posse tres deos. 1192
    EPIST. XLII.---Ad Lanfrancum.---Quod contra uoluntatem consiliumque sui prelati in abbatem assumi consentire nusquam debuerit: cumque non intrauerit per obedientiam nullatenus sit ab ipso benedicendus. 1194
    EPIST. XLIII.---Ad Wandregisilium.---Afflictos in tribulatione consolatur. Et quod nusquam consenserit ut Lanfrancus eorum abbas fieret. 1196
    EPIST. XLIu.---Ad Gislebertum.---Quod ipse molestissima febre correptus fuerit, dum Cadomo Beccum rediret: que tamen diffugit, cum de petendo ab eis orationum succursu meditaretur. 1199
    EPIST. XLu.---Ad Henricum.---Exorat pro monacho refuga, cui est in uotis redire ad ouile, et pecuniam mutuam soluere. 1200
    EPIST. XLuI.---Ad Gondulfum.---Exorat pro eodem refuga. 1202
    EPIST. XLuII.---Ad Gislebertum.---De febre qua correptus fuit et de qua supra in epist. 44 scribit. 1203
    EPIST. XLuIII.---Ad Gualterum.---Laicum recenter conuersum in spiritu lenitatis instruendum esse. 1204
    EPIST XLIX.---Ad Girardum.---Ut Beccensis quidam monachus ab ecclesie S. Ulmari regimine excusetur, ne lupi agnum deuorent et leones ouem. 1204
    EPIST. L.---Ad Ioannem et Bosonem.---De quaternionibus suis ab eo deperditis dolentem eum consolatur. Et ei se musicam missurum pollicetur. 1205
    EPIST. LI.---Ad Baldricum et alios monachos.---De diuturniore sui mora in Anglia. De sua ad S. Nicolaum oratione, et de sua epistola contra Roscelinum. 1206
    EPIST. LII.---Ad Ernulfum.---Professionem a monacho factam et seruatam, non esse iterum ab eo exigendam, cum abbas benedicitur. 1206
    EPIST. LIII.---Ad Lanfrancum et omnes Beccenses monachos. ---Lanfranco morbo laboranti condolet. 1207




FINIS TOMI CENTESIMI QUINQUAGESIMI OCTAuI.

